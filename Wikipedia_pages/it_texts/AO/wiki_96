{"id": "2181444", "revid": "2121138", "url": "https://it.wikipedia.org/wiki?curid=2181444", "title": "Seguiriya", "text": "La siguiriya \u00e8 un \"palo\" del flamenco, \"cante\" tragico, forte, oscuro e desolante, interpretato in forma compassata e lenta. Essendo una deformazione fonetica di seguidilla e uno dei \"palos\" del Flamenco pi\u00f9 importanti. Le parole delle sue strofe (\"coplas\") sono tragiche, dolorose e riflettono la sofferenza delle relazioni umane, amore e morte.\nForma metrica.\nStrutturalmente si compone di quattro versi di sei sillabe il primo, secondo e quarto, e endecasillabo il terzo. Il secondo e il quarto rimano in consonanza o assonanza. La struttura in questo caso non \u00e8 rigorosa, primeggiando il sentimento sopra la forma, e non \u00e8 raro trovare delle \"seguiriyas\" con altra forma metrica (7-7-11-7 y 8-5-11-6). Una forma meno estesa \u00e8 la struttura 6-11-6, nella quale rima il primo verso col terzo, e si ripete usualmente il secondo verso al cantare.\nUno dei cantanti pi\u00f9 famosi del \"cante de la seguiriya\" fu Antonio Mairena.\nForma Musicale.\nLa siguiriya detta anche seguiriya o seguidilla gitana \u00e8 una delle forme musicali pi\u00f9 importanti del flamenco appartenente al cante jondo ed \u00e8 normalmente suonata in chiave di La nel modo Frigio e ogni misura (\"comp\u00e1s\") consiste di 12 battiti accentati sulla 1\u00aa, 3\u00aa, 5\u00aa, 8\u00aa e 11\u00aa come viene qui mostrato:\nQuesto ritmo pu\u00f2 essere contrastato da un altro del cosiddetto \"soleares\", che ha ugualmente 12 \"beat\", ma con accenti differenti. Prendendo l'insolita accentazione nella resa del ritmo, esso pu\u00f2 tecnicamente essere visto come una misura di 3/4 (contata in ottavi) partendo sulla \"2\", una misura di 6/8 seguita dalla \"1 and\" del 3/4. Ci sarebbe da notare che ogni nota \u00e8 regolarmente distanziata a parte. Per esempio:\nAd ogni modo, questo sfasamento presenta difficolt\u00e0 di conteggio e si vengono a contare molto pi\u00f9 semplicemente 5 \"beats\", tre brevi e due lunghi:\nIn questo caso, il 1\u00b0, 2\u00b0, e 5\u00b0 sono brevi e il 3\u00b0 e 4\u00b0 lunghi."}
{"id": "2181445", "revid": "110157", "url": "https://it.wikipedia.org/wiki?curid=2181445", "title": "Federazione cestistica delle Figi", "text": "La Federazione cestistica delle Figi \u00e8 l'ente che controlla e organizza la pallacanestro nelle Figi.\nLa federazione controlla inoltre la nazionale di pallacanestro delle Figi e ha sede a Suva.\n\u00c8 affiliata alla FIBA dal 1979 e organizza il campionato di pallacanestro delle Figi."}
{"id": "2181446", "revid": "1513836", "url": "https://it.wikipedia.org/wiki?curid=2181446", "title": "Tony Cicco", "text": "Biografia.\nDiplomato al conservatorio di Napoli, inizia la sua carriera negli anni sessanta suonando come batterista nei locali in vari complessi; nel 1968 entra ne \"Le Cose dell'Altro Mondo\", il gruppo fondato da Checco Marsella dopo il primo scioglimento dei Giganti.\nNel 1969 fonda la Formula 3 insieme ad Alberto Radius alla chitarra e a Gabriele Lorenzi alle tastiere. \nA questo periodo risale anche l'incontro con Lucio Battisti, anche lui agli inizi, con il quale iniziano a collaborare alla registrazione di \"Questo folle sentimento\" ed accompagnano Battisti negli unici 20 concerti fatti in Italia.\nDopo lo scioglimento della Formula 3 dal '73 al '90, con il nome Cico inizi\u00f2 una nuova carriera come solista pubblicando nel 1974 il suo primo 45 giri \"Se mi vuoi\" scritto con Carla Vistarini e subito entrato in classifica. Successivamente pubblica quattro album come solista ai quali partecipano Carla Vistarini come autrice dei testi e Paolo Ormi o Gianni Mazza agli arrangiamenti.\nNel 1977 come batteria e tastiere forma il gruppo dei Fantasy insieme a Danilo Vaona (piano), Luigi Lopez (chitarra), Carla Vistarini (voce e testi) che nel 1978 per la EMI Italiana pubblica l'album \"Uno\" (EMI 3C064 18306). A questo album collaborano anche altri artisti come Riccardo Fogli, Viola Valentino, Giancarlo Lucariello.\nSul finire degli anni settanta collabora con Pino Daniele come percussionista e tastierista nel suo secondo album, \"Pino Daniele\", del 1979 e con Fabio Frizzi per la realizzazione della colonna sonora del \"cult movie\" \"Zombi 2\" diretto da Lucio Fulci (Cicco suoner\u00e0 la marimba e le percussioni); nel 1984 fonda un altro gruppo, i Forza 3, con il quale incide un Q-disc; poi, con il suo vero nome di \"Antonio Cicco\" collabora negli anni ottanta con Mario Castelnuovo, che appare anche come autore di brani dopo la ricostituzione nel 1993 della Formula 3 con Alberto Radius. Nel 2021 esce per la label Videoradio di Aleo Giuseppe il cd \"50 in musica\" (Live) e il videoclip (questo folle sentimento) con Videoradio Channel.\nL'8 febbraio 2022 \u00e8 stato annunciato, in collaborazione con Alberto Fortis e i Deshedus, come uno dei 9 \"Big\" partecipanti a \"Una voce per San Marino\", festival musicale che selezioner\u00e0 il rappresentante sanmarinese all'Eurovision Song Contest 2022 a Torino."}
{"id": "2181447", "revid": "154893", "url": "https://it.wikipedia.org/wiki?curid=2181447", "title": "Hiram Bingham III", "text": ""}
{"id": "2181448", "revid": "278209", "url": "https://it.wikipedia.org/wiki?curid=2181448", "title": "Federazione cestistica delle Fiji", "text": ""}
{"id": "2181458", "revid": "287204", "url": "https://it.wikipedia.org/wiki?curid=2181458", "title": "Federazione cestistica di Guam", "text": "La Federazione cestistica di Guam \u00e8 l'ente che controlla e organizza la pallacanestro a Guam.\nLa federazione controlla inoltre la nazionale di pallacanestro di Guam e ha sede ad Agana.\n\u00c8 affiliata alla FIBA dal 1974 e organizza il campionato di pallacanestro di Guam."}
{"id": "2181462", "revid": "767487", "url": "https://it.wikipedia.org/wiki?curid=2181462", "title": "Mesh (gruppo musicale)", "text": "I Mesh sono un gruppo musicale Synth pop inglese composto da Mark Hockings e Richard Silverthorn."}
{"id": "2181463", "revid": "287204", "url": "https://it.wikipedia.org/wiki?curid=2181463", "title": "Parco statale del deserto di Anza-Borrego", "text": "Il parco statale del deserto di Anza-Borrego \u00e8 un'area desertica protetta della California meridionale, qualificata parco statale, localizzata principalmente nella parte orientale della contea di San Diego, con parti nelle contee di Imperial e Riverside.\nStoria del parco.\nIl parco ha preso il nome dall'esploratore spagnolo Juan Bautista de Anza e dalla parola spagnola \"borrego\", che indica un agnello di et\u00e0 compresa tra uno e due anni.\nAlcune fonti ritengono che il termine si riferisca alla pecora selvatica, in inglese \"bighorn\", mentre altre fonti ritengono che il termine indicasse le pecore domestiche che usavano le sorgenti della zona come abbeveratoi.\nIl termine \"borrego\" (nella forma di \"borego\") appare su una carta della contea per la prima volta nel 1883.\nPopolazioni native.\nRicerche archeologiche hanno rilevato tracce di attivit\u00e0 umana risalenti a 300.000 anni fa.\nSono stati inoltre ritrovati petroglifi risalenti a periodi molto pi\u00f9 recenti, intorno al 1500.\nIn passato la zona era suddivisa tra le nazioni Cahuilla a nord e Kumeyaay a sud; attualmente queste popolazioni vivono in piccole riserve sparse nei dintorni del parco.\nControversie.\nLa destinazione del deserto di Anza-Borrego ad area protetta \u00e8 stata inizialmente oggetto di numerose controversie, principalmente per un'apparente minaccia allo sviluppo agricolo della zona.\nGeografia.\nCon una superficie di 2.420\u00a0km\u00b2 ed un quinto della contea di San Diego entro i suoi confini, l'Anza-Borrego Desert State Park \u00e8 il pi\u00f9 grande parco statale in California ed il secondo negli Stati Uniti continentali dopo l'Adirondack Park nello Stato di New York.\nIl parco comprende oltre 800\u00a0km di strade sterrate, 12 oasi di protezione naturalistica e 180\u00a0km di sentieri escursionistici.\nIl deserto di Anza-Borrego \u00e8 una propaggine del complesso formato dai deserti Mojave e Sonora, ed \u00e8 delimitato a est dal Lago Salton e sui rimanenti tre lati dai Monti Santa Rosa.\nLa parte occidentale del parco \u00e8 costituita da un grande bacino pianeggiante, chiamato \"Borrego Sink\", ad una quota di circa 180\u00a0m, nel quale confluiscono le scarse precipitazioni della zona, per poi defluire verso il lago Salton. Il Borrego Sink \u00e8 separato dalla valle del lago Salton dalle \"Borrego Badlands\".\nCentri abitati.\nNel Borrego Sink si \u00e8 sviluppata la comunit\u00e0 di Borrego Springs, abitanti (al 2010), formalmente non incorporata nel territorio del parco, che ospita il centro visitatori.\nVie di accesso.\nIl parco si trova a 250\u00a0km da Los Angeles, 140\u00a0km da San Diego e 136\u00a0km da Palm Springs.\nIl parco \u00e8 raggiungibile da est con le Higway 522, 52 o 78.\nDa San Diego il percorso si snoda lungo le Highway 79 e 78, attraversando i Monti Santa Rosa e il Cuyamaca Rancho State Park.\nAll'interno del parco si trova l'aeroporto di Borrego Valley (IATA: BXS).\nFlora.\nAl termine delle stagioni piovose il deserto presenta un'abbondante fioritura di numerose variet\u00e0 di erbe selvatiche, di breve durata, che richiama appassionati naturalisti da tutti gli Stati Uniti, a tal punto che l\"Anza Borrego Foundation &amp; Institute\" ha creato un'apposita hot-line telefonica dalla quale avere informazioni sullo stato vegetazionale.\nLa vegetazione endemica di maggior risalto \u00e8 composta da larrea, alberi degli elefanti (\"Bursera microphylla\"), ocotillo (\"Fouquieria splendens)\", palme californiane (\"Washingtonia filifera\") raggruppate in piccole oasi e Cactaceae; tra queste ultime sono da segnalare:\nL'antropizzazione dell'area, specie nei dintorni di Borrego Springs, ha portato alla crescita di altre piante non appartenenti all'habitat desertico originario, mentre le piante native sono molto spesso oggetto di furto.\nFauna.\nNel parco si possono incontrare numerose specie animali, tra cui:\nGeologia.\nIl deserto di Anza-Borrego si trova sul margine occidentale della depressione di Salton, limite settentrionale di una fossa tettonica attiva al limite tra le placche Pacifica e nordamericana.\nLa depressione si estende verso nord dal Mare di Cortez (Golfo di California) al Passo di San Gorgonio, tra i Monti San Bernardino e i Monti San Jacinto, e verso ovest dalla Faglia di Sant'Andrea alla catena costiera (Peninsular Ranges).\nAltre faglie, tra le quali la Faglia di San Jacinto e la Faglia Elsinore, attraversano il territorio del parco.\nLa depressione Salton, profonda fino a 60 metri sotto il livello del mare, alla fine del Miocene (circa 6.000.000 di anni fa) era sommersa dal mare, e il Golfo di California raggiungeva la citt\u00e0 di Palm Springs. Queste acque tropicali erano molto ricche di fauna, come testimoniano i sedimenti.\nCon il passare del tempo l'accumulo dei detriti conseguenti alla formazione del Grand Canyon ha parzialmente colmato la depressione, ed il fiume Colorado ha formato un massiccio delta ostruendo lo sbocco al mare. Legni fossili trovati nelle sabbie del delta e depositi del piano costiero suggeriscono che la regione ricevesse tre volte pi\u00f9 precipitazioni di oggi.\nIl territorio di Anza-Borrego \u00e8 quindi cambiato gradualmente da un ambiente prevalentemente marino a un sistema di habitat terrestri interconnessi. A nord del delta una sequenza di laghi e lagune \u00e8 stata intermittentemente alimentata dal fiume Colorado per oltre 3 milioni di anni. Nello stesso tempo, i sedimenti erosi dalla catena costiera e dai Monti Santa Rosa si sono depositati nella depressione. Questi sedimenti contengono una sequenza quasi ininterrotta di fossili terrestri, che termina solo mezzo milione di anni fa. Qui i depositi di antichi fiumi e torrenti hanno intrappolato i resti degli animali che abitavano una vasta savana circondata da boscaglie.\nPaleontologia.\nNegli ultimi 7 milioni di anni uno strato sedimentario di oltre 4.000 metri di spessore si \u00e8 depositato nel parco, sul margine occidentale della depressione Salton.\nQuesti sedimenti includono oltre 550 tipi di fossili di piante e animali, da pollini microscopici e spore di alghe a gusci di molluschi, ossa di balena e scheletri di mammut.\nCombinati con una lunga e completa sequenza sedimentaria, questi fossili costituiscono un'importante risorsa paleontologica.\nSia il limite Pliocene-Pleistocene che quello Piacenziano-Irvingtoniano (medio Pleistocene) ricadono nel lungo resoconto geologico del deserto di Anza-Borrego. Cambiamenti ambientali associati con queste divisioni cronologiche sono molto pi\u00f9 evidenti dai fossili di Anza-Borrego che da quelli di qualsiasi altro strato continentale nordamericano. Questi cambiamenti annunciano l'inizio dell'Era Glaciale, e gli strati contengono testimonianze fossili sull'origine e sullo sviluppo dei moderni paesaggi desertici del sudovest statunitense.\nI primi fossili, conchiglie marine dal vecchio Mare di Cortez e conchiglie di acqua dolce dal preistorico Lago Cahuilla, precursore del lago Salton, sono stati raccolti e descritti dal geologo William Blake nel 1853. Blake faceva parte della spedizione esplorativa richiesta dal presidente Franklin Pierce per trovare un tracciato adatto ad una ferrovia verso il Pacifico. Fu Blake a chiamare questa regione Deserto Colorado.\nGi\u00e0 dalla fine del 1800 numerosi studi scientifici e pubblicazioni sono state centrate sugli organismi marini che avevano abitato l'antico Mare di Cortez. Assemblaggi di fossili della classica Imperial Formation includono nanoplancton calcareo e dinoflagellati, foraminifere, coralli, policheti, bivalvi, gasteropodi, ricci di mare, rotule, granchi e gamberi.\nI depositi contengono anche resti di vertebrati marini come Istiophoridae, Cheloniidae, Dugongidae, Odontoceti, e Pinnipedia, Odontaspis, Squalus. Di particolare interesse \u00e8 una specie potenzialmente nuova di Valenictus, pinnipede affine al tricheco.\nTutti gli ambienti marini sono rappresentati nella Imperial Formation.\nAl calare del livello del mare hanno prevalso condizioni da estuario e salmastre, caratterizzate da spessi depositi canalizzati di ostriche e pecten che oggi costituiscono la formazione sedimentaria chiamata \"Elephant Knees\" (ginocchia di elefante) lungo il Fish Creek.\nMolti dei fossili marini sono strettamente imparentati con forme provenienti dal Mar dei Caraibi. Essi documentano un'epoca anteriore alla formazione dell'istmo di Panama, quando la tiepida Corrente del Golfo dall'Oceano Atlantico raggiungeva le acque del Pacifico.\n3 milioni di anni fa l'unione tra America settentrionale e America meridionale ha portato al Grande scambio americano, come evidenziato dai fossili di Anza-Borrego. Animali come il bradipo gigante e gli istricomorfi hanno fatto la loro prima comparsa in America settentrionale in questo periodo.\nI pi\u00f9 vecchi fossili di vertebrati terrestri del Colorado Desert sono anteriori all'invasione dell'area da parte del Mare di Cortez, avvenuta nel tardo Miocene. Questi rari fossili includono gonfoteriidi, Rodentia, Felidae e piccoli Camelidae.\nI pi\u00f9 abbondanti e significativi fossili di vertebrati sono stati trovati nei depositi alluvionali delle badlands. Questi insiemi di fossili formano una sequenza stratigrafica ininterrotta che abbraccia 3,5 milioni di anni, datata usando gli orizzonti di ceneri vulcaniche e metodi paleomagnetici.\nAltre specie significative sono: Geochelone, una testuggine gigante; Aiolornis incredibilis, il pi\u00f9 grande uccello volante dell'emisfero settentrionale, con un'apertura alare di oltre 5 metri; Paramylodon, Megalonyx and Nothrotheriops, bradipi terricoli giganti, alcuni dei quali con piastre ossee all'interno della pelle; Pewelagus, un coniglio nano; Borophagus, un canide simile a una iena; Arctodus, un orso gigante dalla faccia corta; Smilodon, la tigre dai denti a sciabola; Miracinonyx, il ghepardo nordamericano; Mammuthus imperator, il pi\u00f9 grande mammut conosciuto; Tapirus, tapiri di genere estinto; Gigantocamelus, il cammello gigante; Capromeryx, l'antilope nana.\nArcheologia.\nNel parco si trovano centinaia di siti archeologici, nei quali sono stati rinvenuti numerosi reperti, sia preistorici che di epoche pi\u00f9 recenti, in particolare attrezzi per la lavorazione del cibo (macine e mortai), principalmente yucca e agave.\nA Borrego Springs \u00e8 localizzato il Begole Archaeological Research Center, che ospita una vasta collezione di manufatti rinvenuti nel deserto di Anza-Borrego e nelle aree circostanti. Di un certo interesse sono i mortai ricavati direttamente nelle rocce affioranti dal terreno, di origine Cahuilla.\nI siti archeologici di Anza-Borrego sono anche stati utilizzati come terreno di prova da parte dell'Universit\u00e0 della California, San Diego per testare nuovi metodi di ricerca archeologica digitale basata principalmente sul Lidar.\nMonumenti.\nNel parco, oltre ai numerosi reperti di Anza e del Butterfield Stage, esiste un insolito monumento (SRL 750) in onore di Thomas L. \"Peg Leg\" Smith, che si crede abbia scoperto l'oro nelle vicinanze verso il 1850, ma la sua miniera \"perduta\" \u00e8 stata cercata invano. La leggenda dice che chiunque aggiunga una pietra al monumento avr\u00e0 fortuna, mentre la rimozione di una pietra avr\u00e0 risultati opposti. Il monumento \u00e8 posto 7 miglia a nordest di Borrego Springs, via Palm Canyon Drive e Peg Leg Road.\nIl primo sabato di ogni mese di aprile, a Borrego Springs, si tiene una gara di \"bugie\" in onore della fama di Peg Leg Smith. \nCinema.\nNel parco e nelle sue vicinanze sono state girate scene di questi film:\nSunrise Powerlink.\nIl Sunrise Powerlink \u00e8 un elettrodotto in progetto, della lunghezza di 240\u00a0km, che dovrebbe collegare l'area di San Diego con una centrale solare nella contea di Imperial. Il tracciato originario dell'elettrodotto, che avrebbe dovuto attraversare l'Anza-Borrego Desert Park, \u00e8 stato in seguito spostato verso sud, lungo il confine con il Messico, dal Federal Bureau of Land Management, sia pur attraversando altre aree protette."}
{"id": "2181464", "revid": "767487", "url": "https://it.wikipedia.org/wiki?curid=2181464", "title": "Rob Swift", "text": "Biografia.\nNato a cresciuto a Jackson Heights, Queens, Swift si avvicin\u00f2 al djing osservando il padre e il fratello: Cos\u00ec, diversamente da chi inizi\u00f2 influenzato dai primi dischi hip hop, dalle registrazioni di DMC e di NMS, o dai film, Swift apprese come suonare i giradischi grazie ai beats dei pionieri newyorchesi di fine anni 80, legati ai suoni del funk e del jazz. \"Mio fratello mi spieg\u00f2 come fare tutto questo. Tutto il materiale che ho creato come DJ prendono spunto in canzoni che ho ascoltato di Bob James, Herbie Hancock e James Brown.\"\nNel 1990, Swift si iscrive al Baruch College di New York e nel 1995 ottiene una laurea in psicologia. Swift fa parte del collettivo di turntablist X-Ecutioners."}
{"id": "2181468", "revid": "110157", "url": "https://it.wikipedia.org/wiki?curid=2181468", "title": "Slancevskij rajon", "text": "Lo Slancevskij rajon () \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Slancy."}
{"id": "2181471", "revid": "88740", "url": "https://it.wikipedia.org/wiki?curid=2181471", "title": "O'Connell", "text": ""}
{"id": "2181474", "revid": "300067", "url": "https://it.wikipedia.org/wiki?curid=2181474", "title": "Trajko Rajkovi\u0107", "text": "Carriera.\nNel 1967-68 \u00e8 stato il miglior marcatore del campionato italiano, segnando 521 punti con la Fargas Livorno.\nCon la Nazionale jugoslava, ha vinto due argenti e un bronzo agli Europei, un argento alle Olimpiadi e un oro ai Mondiali. \u00c8 morto appena tre giorni dopo la finale del mondiale 1970 a seguito di un attacco cardiaco, lasciando la moglie Biljana e il figlio Vladimir.\nCollegamenti esterni.\n "}
{"id": "2181475", "revid": "287204", "url": "https://it.wikipedia.org/wiki?curid=2181475", "title": "Trajko Rajkovic", "text": ""}
{"id": "2181481", "revid": "767487", "url": "https://it.wikipedia.org/wiki?curid=2181481", "title": "Yellow Magic Orchestra", "text": "Gli Yellow Magic Orchestra (YMO) sono un gruppo musicale giapponese di musica elettronica. Essi comprendono Haruomi Hosono (basso, tastiere e voce), Yukihiro Takahashi (batteria e voce), e Ry\u016bichi Sakamoto (tastiere e voce). Il \"quarto membro\" fondatore del gruppo fu il programmatore musicale Hideki Matsutake.\nSono spesso considerati degli innovatori nell'ambito della musica elettronica popolare. Contribuirono alla nascita di generi e stili quali il synth pop, l'ambient house, l'electronica,\n l'electro, il pop giapponese contemporaneo, la musica house, la techno, e l'hip hop. Pi\u00f9 generalmente, la loro influenza \u00e8 evidente fra vari generi di musica popolare, inclusa la dance music elettronica, l'ambient music, la chiptune, il pop, il rock, e la musica melodica.\nStoria.\nI primi anni del gruppo e la formazione.\nPrima della fondazione degli Yellow Magic Orchestra, il loro membro Ry\u016bichi Sakamoto inizi\u00f2 ad adoperare apparecchiature elettroniche, inclusi vari tipi di sintetizzatori (Buchla, Moog, e ARP), nella Tokyo National University of Fine Arts and Music, dove si iscrisse nel 1970. In seguito allo scioglimento del gruppo Happy End, il loro ex membro Haruomi Hosono inizi\u00f2 a registrare numerosi album di rock elettronico, inclusi \"Kori no Sekai\" (1973) di Yosue Inoue e \"Benzaiten\" (1974) di Osamu Kitajima.\nSempre nello stesso periodo, il loro futuro \"quarto membro\" Hideki Matsutake, divenne l'assistente del compositore Isao Tomita. La maggior parte delle tecniche sviluppate da Tomita e Matsutake durante i primi anni settanta vennero successivamente adottate anche dai futuri Yellow Magic Orchestra. Alcune delle prime influenze degli YMO includono Giorgio Moroder ed i Kraftwerk, formazione che venne \"scoperta\" da Sakamoto e successivamente fatta conoscere anche agli altri futuri membri del gruppo. Ci\u00f2 che pi\u00f9 interessava loro della formazione tedesca era lo stile \"molto formalizzato\", anche se volevano evitare di emulare il loro \"approccio molto tedesco\". Secondo ci\u00f2 che dichiar\u00f2 Sakamoto, essi erano \"stanchi\" dei musicisti giapponesi che tendevano ad imitare gli stili occidentali ed americani, di conseguenza decisero di proporre una musica \"che fosse originaria del Giappone\". Egli considerava la musica dei Kraftwerk \"teoretica\", molto impegnativa, semplice, minimale, e \"forte\", fattori che contrastavano con la sua concezione di una musica \"molto giapponese\" ed eclettica. Il loro modello compositivo era meno minimalista, molto pi\u00f9 melodico, e pi\u00f9 basato sulle linee dei sintetizzatori, che dovevano produrre suoni \"fatti su misura per gli amanti del divertimento\".\nA partire dal 1976, Sakamoto divenne membro dei Sadistic Mika Band assieme a Hosono e Yukihiro Takahashi. Successivamente, i tre musicisti parteciparono alla realizzazione dell'album \"elettro-exotica\" \"Paraiso\", eseguito con una strumentazione comprendente sintetizzatori Yamaha CS-80, Roland e ARP Odyssey, Yamaha CP-30, pianoforti elettrici Rhodes, ed una chitarra elettrica. Attribuito a Harry Hosono and the Yellow Magic Band, l'album venne pubblicato nel 1978. Il trio partecip\u00f2 anche alle sessioni di \"Pacific\" (1978), comprendente una prima versione del brano \"Cosmic Surfin\". Sempre ispirati all'exotica, il gruppo registr\u00f2 \"Cochin Moon\" nel 1978 assieme a Matsutake, ma senza Takahashi. Questa pubblicazione \u00e8 caratterizzata da sonorit\u00e0 di musica indiana e comprende una delle prime tracce di \"raga sintetico\", \"Hum Ghar Sajan\". Nello stesso anno, Sakamoto realizz\u00f2 il suo primo album solista, \"The Thousand Knives of Ryuichi Sakamoto\", che fonde musica classica giapponese a sonorit\u00e0 elettroniche. Questo fu uno dei primi album a presentare un sequencer basato sui microprocessori, il Roland MC-8 Microcomposer. Hosono, Sakamoto e Takahashi decisero successivamente di inaugurare gli Yellow Magic Orchestra con l'omonimo album pubblicato nel 1978.\nOltre ad essere ispirato all'exotica, il debutto degli YMO venne realizzato con le moderne tecnologie elettroniche e non doveva presentare, almeno concettualmente, riferimenti all'orientalismo e l'esotismo. Il loro nome Yellow Magic Orchestra era un riferimento satirico all'ossessione dei giapponesi del periodo nei confronti della magia nera. L'album venne realizzato con un computer e dei sintetizzatori che, secondo \"Billboard\", permise al gruppo di inventare nuove sonorit\u00e0 prima inesistenti.\nSuccesso nazionale ed internazionale (1978-1983).\nGrazie al successo dell'album \"Yellow Magic Orchestra\", la formazione godette di vasta popolarit\u00e0, anche all'infuori del Giappone. In seguito alla pubblicit\u00e0 realizzata dalla Fuji Cassette, gli YMO resero popolare il \"technopop\" in madrepatria. Per un breve periodo di tempo gli YMO divennero inoltre il gruppo pi\u00f9 popolare in Giappone.\nFacendo un largo uso di sintetizzatori campionatori, sequencer, drum machine, computer, tecnologie di registrazione digitali, e cantando (generalmente in inglese) brani con riferimenti alla cultura cyberpunk, il gruppo estese rapidamente la propria popolarit\u00e0 ed influenza all'infuori del Giappone.\nIl secondo album \"Solid State Survivor\", pubblicato nel 1979, fu considerato in patria l'album migliore del gruppo, e vinse un premio da parte della Japan Records Award nel 1980. Questa uscita \u00e8 caratterizzata dalla presenza dei testi fantascientifici scritti da Chris Mosdell, e contiene uno dei singoli di maggior successo del gruppo, \"Behind the Mask\", brano gi\u00e0 utilizzato nel 1978 per accompagnare una pubblicit\u00e0 della Seiko. La traccia venne successivamente rivisitata da Michael Jackson agli inizi degli anni ottanta, e pubblicata nel suo omonimo album postumo del 2010.\n\"Solid State Survivor\" vendette oltre due milioni di copie nel mondo. Il loro primo album dal vivo \"Public Pressure\" raggiunse le zone pi\u00f9 alte delle classifiche in Giappone e vendette 250,000 copie nell'arco di due settimane. La loro pubblicazione successiva, \"\u00d7\u221e Multiplies\", vendette 200.000 copie in prevendita.\nEssi godettero di vasta popolarit\u00e0 anche all'infuori del Giappone, ed organizzarono alcuni tour lungo l'Europa e gli Stati Uniti. Il singolo \"Computer Game\" ha venduto 400,000 copie negli Stati Uniti e raggiunto la diciassettesima posizione delle classifiche del Regno Unito. Gli YMO eseguirono dal vivo i brani \"Firecracker\" e \"Tighten Up\" durante lo spettacolo televisivo americano \"Soul Train\". Il brano \"Riot in Lagos\" di Sakamoto, realizzato nello stesso periodo, \u00e8 considerato un pioniere del genere electro. Gli YMO rimasero il gruppo di maggior successo commerciale del Giappone fino al 1982.\nScioglimento temporaneo, breve reunion e nuovi progetti (1984-oggi).\nIn seguito alla pubblicazione del film-concerto \"Propaganda\", la formazione si sciolse temporaneamente nel 1984. In seguito a questo fatto, ciascuno dei membri inizi\u00f2 una carriera solista. Quello che godette di maggiore popolarit\u00e0 fu Sakamoto che, oltre a pubblicare numerose opere soliste, lavor\u00f2 come attore, compose alcune colonne sonore, e vinse alcuni premi (inclusi un Grammy Award, un Oscar, ed un Golden Globe).\nIl trio si riun\u00ec momentaneamente per pubblicare \"Technodon\" nel 1993, album attribuito ai NOT YMO (scritto con la sigla YMO sbarrata da una lettera \"X\").\nA partire dal nuovo millennio, i membri degli Yellow Magic Orchestra si sono cimentati in una serie di progetti diversi, che includono alcune occasionali reunion e la fondazione del gruppo Sketch Show da parte di Hosono e Takahashi.\nInnovazioni.\nGli Yellow Magic Orchestra sono considerati pionieri nel loro uso di sintetizzatori, campionatori, sequencer, drum machine computer e tecnologie digitali nella musica popolare. La formazione \u00e8 considerata \"avanti con i tempi\" per aver anticipato la \"moda globale delle drum machine, dei campionamenti e il boom dell'electropop\". Essi avrebbero anche anticipato \"lo spirito tecnologico degli anni ottanta\" e certe sonorit\u00e0 videoludiche (come avviene, ad esempio, in \"Computer Game\" del 1978) e sarebbero divenuti precursori della tecnica \"taglia e cuci\" di frammenti sonori che vengono messi in loop attraverso le tecnologie digitali. Il loro singolo di successo del 1978, \"Computer Game/Firecracker\", ad esempio, presenta un campionamento del brano \"Firecracker\" di Martin Denny, e di suoni tratti da videogiochi arcade (\"Space Invaders\" e \"Circus\"). Secondo quanto dichiar\u00f2 la rivista Vinyl District Magazine, essi pubblicarono anche il primo album a presentare perlopi\u00f9 suoni messi in loop e tratti dai campionamenti, \"Technodelic\" (1981). Nel loro album \"Yellow Magic Orchestra\" (1978), il gruppo utilizz\u00f2 una grande variet\u00e0 di strumenti elettronici (inclusi un sintetizzatore Korg PS-3100, un Moog III-C, alcuni sintetizzatori Minimoog, Polymoog, degli ARP Odyssey e molti altri). Fu anche uno dei primi album di musica popolare ad utilizzare un Roland MC-8 Microcomposer, programmato da Hideuki Matsutake durante le sessioni della registrazione; altro album ad adoperarlo fu \"Thousand Knives\", l'esordio solista di Sakamoto. Roland defin\u00ec l'MC-8 un \"compositore di computer music\" e fu uno dei primissimi sequencer basati sulla tecnologia dei microprocessori. All'epoca, \"Billboard\" not\u00f2 che l'uso della tecnologia basata sui computer associati ai sintetizzatori permise alla Yellow Magic Orchestra di creare nuove sonorit\u00e0 che prima non erano di fatto possibili. Il debutto Yellow Magic Orchestra fu il primo concept album sui computer, tema che verr\u00e0 approfondito successivamente anche nell'album \"Computer World\" (1981) dei Kraftwerk. Come risultato di queste innovazioni gli Yellow Magic Orchestra vennero definiti \"seguiti come rock star nell'era delle programmazioni digitali\".\nEssi furono inoltre la prima formazione ad adoperare il Roland TR-808 Rhythm Composer, una delle prime e pi\u00f9 influenti drum machine programmabili realizzate lungo la prima met\u00e0 degli anni ottanta. Nonostante un primo insuccesso, questa drum machine godette di vasta popolarit\u00e0 anche grazie al successo della formazione, e divenne largamente usata fino al giorno d'oggi. Gli YMO furono definiti \"i primi cyberpunk\" e la loro musica \u00e8 stata riconosciuta come \"proto-techno\". La loro traccia \"Technopolis\" (1979), descrivendo Tokio come una mecca elettronica, preannunci\u00f2 la Detroit techno di musicisti quali Juan Atkins. \"Solid State Survivor\" (1979) presenta numerose delle prime canzoni di synth rock suonate con un computer, inclusa una versione \"robotizzata\" di \"Day Tripper\" dei Beatles. Il brano \"Multiplies\" del 1980 \u00e8 un esperimento di ska elettronico. I ritmi e i suoni dell'electro music furono presenti per la prima volta nella traccia \"Riot in Lagos\" di Sakamoto. Il brano \"Rap Phenomena\" (1981) \u00e8 stato uno dei primi esempi di rap elettronico. A partire dagli anni novanta, gli YMO sono stati definiti anche pionieri dell'ambient house.\nStile e ispirazione.\nLe modalit\u00e0 secondo le quali la musica degli YMO si \u00e8 evoluta con il passare del tempo \u00e8 stata paragonata a quella dei Beatles: in una dichiarazione scritta nel settimanale \"SF Weekly\", essi sarebbero passati dalla \"buffa parodia disco-exotica\" degli esordi, alla \"sensuosa musica concreta\" degli album \"Naughty Boys\" e \"Service\". Secondo quanto dichiarato dallo scrittore musicale Piero Scaruffi, gli YMO furono pionieri del synth pop, uno stile che consider\u00f2 \"probabilmente l'unico veramente significativo nella musica melodica assieme al Merseybeat\" e la cui influenza \u00e8 ancora presente nella musica pop e rock contemporanea. Mentre i Kraftwerk adoperavano la tecnologia dei sintetizzatori per creare una musica \"distopica e deprimente\", gli YMO furono i primi a realizzare techno-pop \"gioioso e liberatorio\". A differenza dello \"statuario robot-pop minimalista\" dei loro contemporanei tedeschi, quello degli YMO era, infatti, caratterizzato da sonorit\u00e0 molto pi\u00f9 melodiche.\nIl gruppo sub\u00ec molte influenze durante la propria carriera, esse includono: la musica elettronica giapponese (Isao Tomita), musica elettronica europea (Kraftwerk), exotica (Martin Denny), musica tradizionale giapponese, musica sperimentale cinese (del periodo della Rivoluzione Culturale), musica indiana (Ravi Shankar, musica di Bollywood), disco music (Giorgio Moroder), campionamenti di videogiochi (quali \"Space Invaders\"), rap americano, pop rock britannico (Beatles), ska caraibico, musica classica, suoni di animali (ad esempio il cavallo che corre nel brano \"Rydeen\"), e rumorismo. Sakamoto sosteneva che l'eclettismo del gruppo era l'equivalente di una porzione di bent\u014d giapponese, e dichiar\u00f2 che gli YMO non \"facevano distinzione fra suono e rumore\".\nInfluenza del gruppo e riferimenti culturali.\nIn una recensione intitolata \"Hi-Tech/No Crime\" scritta da Johnny Black per la rivista \"Hi-Fi News\", venne scritto che gli Yellow Magic Orchestra furono \"i tecnici di dance music elettronica pi\u00f9 avventurosi ed influenti che il mondo abbia mai avuto\" e venne aggiunto che \"senza di loro (e i Kraftwerk) la musica di oggi sembrerebbe ancora musica di 'ieri'.\" Riferendosi agli Yellow Magic Orchestra, Jason Ankeny scrisse nel libro \"Allmusic Guide to Electronica\", che furono \"un'influenza seminale nella musica elettronica contemporanea\" e li consider\u00f2 \"i principali innovatori, secondi solo ai Kraftwerk, della cultura elettronica contemporanea.\" La \"HMV\" con sede in Giappone li piazz\u00f2 al secondo posto fra le cento migliori band giapponesi di sempre (al primo vi sono i Sothern All Stars, un gruppo musicale pop rock quasi sconosciuto all'infuori della loro madrepatria).\nOltre ad essere considerati pionieri della musica elettronica popolare, gli YMO continuano ad essere remixati e campionati da altri musicisti, inclusi Yamantaka Eye, LFO, 4hero, Se\u00f1or Coconut, The Orb, 808 State, Orbital, Human League, Afrika Bambaataa, Michael Jackson, Quincy Jones, Greg Phillinganes, Eric Clapton, Mariah Carey e Jennifer Lopez.\nIl successo degli YMO influ\u00ec su molti altri musicisti synth pop, in particolar modo quelli britannici. Alcuni dei gruppi \"in debito\" verso il trio giapponese includono Ultravox, John Foxx, Gary Numan, Duran Duran, Depeche Mode, Camouflage, Orchestral Manoeuvres in the Dark, Human League, Visage, Art of Noise, e Todd Rundgren. Il gruppo influ\u00ec inoltre nella musica dei gruppi new romantic, inclusi i Japan: il loro batterista Steve Jansen si ispir\u00f2 a Takahashi, mentre il leader David Sylvian prese ispirazione dalla musica di Sakamoto.\nLa formazione divenne popolare nell'emergente cultura hip hop degli anni ottanta. Oltre ad essere stati citati nel brano \"Death Mix\" di Afrika Bambaataa ed aver ispirato il musicista nella sua traccia \"Planet Rock\", essi furono considerati, secondo quanto scritto nella rivista britannica \"The Guardian\", il gruppo che invent\u00f2 l'hip hop. Il brano \"Riot in Lagos\" influ\u00ec nel repertorio dei Mantronix: il leader Kurtis Mantronik compil\u00f2, infatti, un'antologia delle canzoni che ispirarono la sua musica durante la prima fase di carriera (\"That's My Beat\", 2002), fra esse erano incluse \"Riot in Lagos\" e \"Computer Games\". \"Riot in Lagos\" venne inoltre inclusa nell'antologia \"Kings of Electro\" (2007) compilata dal progetto inglese Playgroup, e considerata \"uno degli eventi chiave della dance music\". I suoni videoludici presenti in alcuni brani della Yellow Magic Orchestra ispirarono numerose formazioni pop e hip hop. I loro brani \"Computer Game\" e \"Firecracker\" furono inoltre campionati in brani quali \"Mega Mixx II\" della 2 Live Crew, \"Funky Towel\" dei De La Soul, \"I'm Real\" di Jennifer Lopez e nella versione originale di \"Loverboy\" di Mariah Carey.\nGli YMO influirono anche nella techno di Detroit, i cui musicisti, comprendenti Juan Atkins, Kevin Saunderson e Derrick May, ammisero di essersi ispirati al gruppo giapponese ed ai Kraftwerk. Altri gruppi techno \"in debito\" verso il trio giapponese includono Cybotron, Sweet Exorcist, e Carl Craig. Agli Yellow Magic Orchestra \u00e8 stata attribuita un'influenza anche nello stile ambient house e acid house. Gruppi musicali quali gli Orb compilarono un'antologia di remix dedicata al gruppo nipponico: \"Hi-Tech/No Crime\" (1992)."}
{"id": "2181482", "revid": "339329", "url": "https://it.wikipedia.org/wiki?curid=2181482", "title": "Seguiriyas", "text": ""}
{"id": "2181484", "revid": "960795", "url": "https://it.wikipedia.org/wiki?curid=2181484", "title": "Narodnaja volja", "text": "Narodnaja volja (, Volont\u00e0 del popolo) fu un'organizzazione rivoluzionaria russa, nata nel 1879 insieme al gruppo \"\u010c\u00ebrnyj peredel\" (Ripartizione nera) dalla dissoluzione della societ\u00e0 populista Zemlja i Volja.\nMentre la Ripartizione nera continu\u00f2 nelle campagne la tradizionale attivit\u00e0 di propaganda populista, Narodnaja volja si pose l'obiettivo del passaggio al socialismo attraverso una preventiva democratizzazione della societ\u00e0 russa da ottenere con una vasta azione terroristica mirante ad abbattere il regime zarista.\nIl suo maggiore successo fu l'assassinio dello zar Alessandro II nel marzo del 1881. La mancata rivolta popolare sulla quale contavano i \"narodovol'cy\" e l'immediata repressione poliziesca caus\u00f2 il rapido declino di Narodnaja volja che scomparve come organizzazione nel 1886. Gli ideali di Narodnaja volja furono in gran parte ripresi dal Partito dei Socialisti Rivoluzionari che, fondato alla fine del secolo, tenne il suo primo congresso ufficiale nel 1906 e fu tra i protagonisti delle rivoluzioni russe del 1905 e del 1917.\nDa Zemlja i Volja a Narodnaja volja.\nL'anarchismo.\nI populisti degli anni Settanta erano convinti che nelle masse contadine russe fosse latente una grande forza rivoluzionaria. Una volta che il popolo fosse insorto, \u00ab nessuna forza avrebbe potuto resistere \u00bb ed esso \u00ab avrebbe spazzato dalla faccia della terra, come un turbine, tutto il male e la menzogna \u00bb, scriveva nel 1875 il \u00ab Rabotnik \u00bb (l'Operaio), giornale populista d'ispirazione anarchica. All'origine di quest'idea stava la constatazione della situazione dei contadini, posti in \u00ab una miseria senza uguali e una totale schiavit\u00f9 \u00bb, che era per\u00f2 giudicata \u00ab la condizione necessaria per la rivoluzione sociale \u00bb, perch\u00e9 \u00ab quanto pi\u00f9 incerta \u00e8 la condizione materiale e politica dell'uomo, tanto pi\u00f9 viva \u00e8 la sua propensione al rischio \u00bb.\nIl popolo doveva contare unicamente nelle proprie forze, come era avvenuto nelle grandi rivolte contadine del secolo scorso: \u00ab solo quando comincer\u00e0 a fare affidamento su se stesso il popolo potr\u00e0 emanciparsi \u00bb. Se quelle insurrezioni erano poi fallite, ci\u00f2 era dovuto alla mancanza di un'efficace organizzazione e all'atomizzazione delle popolazioni, sparse nelle sterminate pianure russe. Nell'opera di organizzazione rivoluzionaria che portasse le masse contadine ad appropriarsi delle terre, coltivandole in comunit\u00e0 autogestite, i populisti escludevano ogni obiettivo politico intermedio, quali la lotta per ottenere la Costituzione, la libert\u00e0 di riunione, di stampa e di opinione, perch\u00e9 il popolo \u00ab quanto meno si sente sicuro nei suoi pi\u00f9 sacri diritti, tanto pi\u00f9 propende per l'azione rivoluzionaria, tanto pi\u00f9 forte si fa la sua avversione per il regime odierno \u00bb.\nContro la diffusa opinione che veramente esistesse nei contadini un forte spirito rivoluzionario s'era levata la rivista \u00ab Nabat \u00bb. Il suo redattore Tka\u010d\u00ebv, polemizzando contro Bakunin e i suoi seguaci, qualificava di \u00ab illusioni \u00bb le speranze riposte nelle popolazioni rurali, da lui descritte invece come passive, servili e conservatrici, incapaci da sole \u00ab di realizzare n\u00e9 oggi n\u00e9 mai la rivoluzione sociale \u00bb. Quella di Tka\u010d\u00ebv era per\u00f2 una voce isolata rispetto all'ottimismo dominante che aveva prodotto in due ondate, nel 1874 e nel 1877, l'\u00ab andata nel popolo \u00bb dei rivoluzionari populisti.\nIl lavoro cospirativo nei villaggi russi ebbe risultati deludenti. L'unico relativo successo fu ottenuto nel 1876 nel distretto di \u010cigirin, sfruttando i sentimenti monarchici dei contadini e ingannandoli con un falso decreto dello zar che prometteva una nuova ed equa distribuzione delle terre. Alla fine del 1878, secondo Aptekman, non esistevano che due colonie di \"zemlevol'cy\", a Novosaratov e a Tambov, e Lopatin scriveva a Engels nel novembre dello stesso anno che la propaganda fra i contadini era \u00ab cessata quasi completamente. I rivoluzionari pi\u00f9 impegnati si sono orientati spontaneamente verso la lotta politica, anche se non hanno ancora il coraggio morale di ammetterlo apertamente \u00bb.\nL'anno della transizione.\nIl 15 gennaio 1879 il nucleo pietroburghese di Zemlja i Volja, pur premettendo, in una lettera indirizzata agli attivisti, che il lavoro nelle campagne rimaneva \u00ab lo strumento fondamentale del partito \u00bb, proponeva di indirizzare i propri sforzi tra gli operai delle citt\u00e0. Lo esigeva la crisi politica seguita ai deludenti risultati di una guerra appena conclusa, gli scioperi operai e le agitazioni studentesche: \u00ab assistere passivamente a questo movimento significherebbe confessare la nostra assoluta inutilit\u00e0 per il popolo e l'incapacit\u00e0 di dargli qualcosa di nuovo. Se persistessimo su questa linea di azione scompariremmo come partito, saremmo messi fuori combattimento \u00bb.\nLa lettera di Zemlja i Volja era la conseguenza dei fatti nuovi verificatesi nell'anno precedente. Il 1878 aveva segnato in effetti il passaggio a una nuova fase della lotta rivoluzionaria. \u00ab Anno di transizione \u00bb secondo \u017deljabov, \u00ab periodo di rivoluzione in Zemlja i Volja \u00bb per Marija O\u0161anina, \u00ab anno degli attentati \u00bb secondo Klemenc e \u00ab vigilia del periodo terrorista \u00bb per Aptekman, si era aperto il 24 gennaio con il ferimento a Pietroburgo, per mano di Vera Zasuli\u010d, del governatore Trepov, responsabile di aver fatto frustare il detenuto politico Bogoljubov.\nLa Zasuli\u010d spieg\u00f2 al processo di essersi proposta di attirare l'attenzione dell'opinione pubblica sul crimine commesso del governatore, allo scopo di \u00ab mettere un argine alla continua profanazione della dignit\u00e0 umana \u00bb. Similmente spiegarono la loro resistenza agli agenti venuti ad arrestarli diversi \"zemlevol'cy\": Marija Kolenkina disse ai giudici che quello era \u00ab il miglior sistema di propaganda \u00bb, Sergej Bobochov afferm\u00f2 che, sparando, aveva avuto modo di \u00ab esprimere apertamente la protesta contro i crimini del governo \u00bb, Mirskij aveva voluto significare, facendo fuoco sul capo dei gendarmi Drentel'n, \u00ab la protesta contro le deportazioni in massa di giovani studenti in Siberia \u00bb, e Gol'denberg, attentando al governatore di Charkov Kropotkin, aveva inteso protestare contro le brutalit\u00e0 esercitate sui detenuti e la repressione dei moti studenteschi.\nNon invece una manifestazione di protesta, ma una programmatica volont\u00e0 di passare dalle parole ai fatti animarono l'attivit\u00e0 di Ivan Koval'skij. Il suo motto era: \u00ab Cercare di legarsi al popolo sul terreno dei fatti e non nutrirlo di favole \u00bb, pensando che ormai si fosse creata \u00ab l'atmosfera rivoluzionaria adatta perch\u00e9 le nostre parole e le nostre idee si trasformino in realt\u00e0, si oggettivizzino in fatti concreti \u00bb. Gi\u00e0 all'indomani dell'attentato della Zasuli\u010d, Koval'skij, nel suo appello \"Golos \u010destnych liudej\" (La voce degli uomini onesti) aveva sostenuto che era \u00ab giunto il momento che il partito socialdemocratico si batta \"concretamente\" contro l'attuale governo di banditi \u00bb.\nLa novit\u00e0 rappresentata dalle sue posizioni, unitamente a quelle dell'ufficiale Dubrovin, sostenitore della lotta armata come mezzo di propaganda, di Volo\u0161enko, e soprattutto del circolo terrorista di Osinskij, Popko e Lizogub, che nel 1878 formarono a Kiev un \u00ab Comitato esecutivo del partito social-rivoluzionario \u00bb organizzando attentati contro pubblici funzionari, hanno fatto ritenere che questi elementi di Zemlja i Volja, se pur non considerassero loro obiettivo \u00ab la necessit\u00e0 e utilit\u00e0 di un regime costituzionale \u00bb, fossero per\u00f2 i primi \u00ab fautori dell'azione politica \u00bb in controtendenza rispetto alle tradizionali tesi bakuniniste.\nAnche il populista \u00ab Na\u010dalo \u00bb (L'inizio), fondato da Aleksandr Venckovskij, nel maggio del 1878, pur continuando ad appoggiare la tesi bakuninista di favorire \u00ab esclusivamente l'azione delle forze spontanee e inconsapevoli \u00bb, aveva tuttavia auspicato un rivolgimento politico che \u00ab faccia crollare le speranze della societ\u00e0 nell'onnipotenza dello zar e, passando il potere ai mercanti e ai proprietari terrieri, faccia nascere nel popolo un atteggiamento apertamente ostile \u00bb a questo nuovo, ipotetico governo della borghesia. Una borghesia, quella russa, giudicata senza \u00ab quella tempra morale necessaria a ogni nuovo potere \u00bb.\nDi Costituzione e di libert\u00e0 politica non quali \u00ab bandiera di un circolo, ma bandiera di tutti \u00bb scrisse l'\u00ab Ob\u0161\u010dee delo \u00bb (\u041e\u0431\u0449\u0435\u0435 \u0434\u0435\u043b\u043e, La causa comune), giornale dell'emigrazione russa, analizzando le nuove forme assunte dalla lotta rivoluzionaria. Anche il liberale Dragomanov scrisse sull'\u00ab Ob\u0161\u010dina \u00bb (O\u0431\u0449\u0438\u043d\u0430, La comune) che i fatti accaduti erano \u00ab politici, non gi\u00e0 socialisti \u00bb, convinto che i giovani rivoluzionari avrebbero \u00ab conquistato alla Russia le libert\u00e0 politiche e la Costituzione \u00bb, mentre lo scrittore Michajlovskij, in articoli anonimi pubblicati illegalmente, chiedeva la Costituzione e la convocazione degli \"zemstva\".\nAnche scrivendo sulla rivista autorizzata \u00ab Ote\u010destvennye zapiski \u00bb (\u041e\u0442\u0435\u0447\u0435\u0441\u0442\u0432\u0435\u043d\u043d\u044b\u0435 \u0437\u0430\u043f\u0438\u0441\u043a\u0438, Annali patriottici) Michajlovskij cercava di far passare l'idea del legittimo uso della violenza nella lotta politica. Analizzando le teorie di D\u00fchring, rilevava che alle \u00ab arbitrarie limitazioni imposte dal cosiddetto diritto \u00bb poteva giustamente levarsi la violenza quale legittima forza della giustizia: \u00ab se il male esiste, bisogna combatterlo, e combatterlo ora con mezzi brutali, ora col terrore \u00bb. Senza citare Bakunin, contrario a impegnarsi nella conquista dei diritti democratici, Michajlovskij rilevava che le sue idee finivano soltanto per sottrarre forza alla lotta politica, ma si diceva convinto che l'uso della violenza sarebbe stata la \u00ab logica conclusione della via intrapresa \u00bb dai rivoluzionari.\nAlla fine del 1878 era gi\u00e0 attiva in Zemlja i Volja una corrente, pur minoritaria, che vedeva nei terroristi \u00ab modelli rigorosi \u00bb che avrebbero favorito con i loro gesti \u00ab la progressiva ascesa della rivoluzione \u00bb. Nel primo numero di \u00ab Zemlja i Volja! \u00bb Klemenc sosteneva, in polemica con la liberale \u00ab Golos \u00bb (La voce) che i terroristi avrebbero contribuito all'emancipazione del popolo russo, e a loro associava i nomi di Guglielmo Tell e della biblica Giuditta, che \u00ab nella memoria del popolo facevano tutt'uno col nome stesso di libert\u00e0 \u00bb.\nLe due frazioni di Zemlja i Volja.\nNel marzo del 1879 questa frazione di Zemlja i Volja di Pietroburgo costitu\u00ec il \u00ab Comitato esecutivo del partito social-rivoluzionario \u00bb e questa sigla apparve per la prima volta nel volantino che rivendicava, il 13 marzo, l'uccisione della spia Rejn\u0161tein. Riprendendo la denominazione del gruppo terroristico di Osinskij, gi\u00e0 attivo nel sud della Russia e ormai quasi dissolto, gli \"zemlevol'cy\" Barannikov, Kvjatkovskij, Michajlov, Morozov, Marija O\u0161anina, Tichomirov e Zundelevi\u010d intendevano continuarne metodi e obiettivi, anche formando, all'interno del Comitato esecutivo, una sezione terroristica denominata \u00ab Svoboda ili smert \u00bb (Libert\u00e0 o morte).\nPoich\u00e9 le tesi della frazione non trovavano accoglienza nel giornale ufficiale \u00ab Zemlia i Volja ! \u00bb, i \"politiki\" - cos\u00ec vennero generalmente chiamati in contrapposizione ai \"dereven\u0161\u010diki\" (I campagnoli) della maggioranza - fondarono il periodico \u00ab Listok Zemli i Voli \u00bb (Foglio di Zemlja i Volja) nel quale Morozov, il suo principale redattore, pose nella lotta armata al dispotismo, una lotta squisitamente politica, l'obiettivo primario dell'organizzazione: \u00ab L'attentato politico \u00e8 la realizzazione della rivoluzione nel momento presente \u00bb.\nFu a questo punto che all'interno di Zemlja i Volja si apr\u00ec il confronto tra \"dereven\u0161\u010diki\" e \"politiki\". Il \"campagnolo\" Aptekman chiam\u00f2 all'unit\u00e0 del partito, esortando i \"politici\" ad \u00ab abbandonare la via del terrorismo perch\u00e9 estremamente pericolosa e tale da poterci condurre in un vicolo cieco, in un labirinto dal quale poi non sapremmo pi\u00f9 come uscire \u00bb. Occorreva proseguire il tradizionale lavoro nelle campagne, \u00ab rimasta l'unica luce in questi tempi oscuri \u00bb.\nGli rispose il \"politico\" Kvjatkovskij. Zemlja i Volja era in crisi perch\u00e9 non sapeva dare una risposta alle attese di cambiamento della societ\u00e0, che \u00ab \u00e8 sempre pi\u00f9 portata all'agitazione, comincia a sollevare il capo, freme, aspetta qualcosa \u00bb. Bisognava abbandonare il vecchio programma dell'agitazione nelle campagne e lavorare a Pietroburgo stabilendovi \u00ab rapporti con la societ\u00e0, con i giovani, con gli operai, con i compagni che vi risiedono \u00bb. Il nuovo programma veniva riassunto con il motto \u00ab emancipazione e vendetta \u00bb.\nIl 10 aprile 1879 tutti gli \"zemlevol'cy\" presenti a Pietroburgo si riunirono clandestinamente a congresso. Michajlov, cui Solov'\u00ebv aveva confidato il mese prima la sua intenzione di attentare allo zar, pose il problema del regicidio, senza riferire dei preparativi di Solov'\u00ebv. In una tempestosa seduta, i \"dereven\u0161\u010diki\" si opposero anche alla sola idea del regicidio, negando l'utilit\u00e0 di qualunque azione terroristica che avrebbe costretto Zemlja i Volja ad \u00ab abbandonare uno dopo l'altro tutti i vecchi settori di attivit\u00e0 \u00bb, senza contare i rischi connessi a una progressiva crescita del numero degli attentati \u00ab dei quali si sarebbe dovuto necessariamente incaricare lo stesso partito \u00bb.\nIn quanto iniziativa individuale, Zemlja i Volja non poteva per\u00f2 opporsi all'attentato di Solov'\u00ebv, che fu compiuto il 14 aprile e fall\u00ec. Il giornale dei \"politiki\" giudic\u00f2 l'attentato un atto di protesta contro l'\u00ab inaudito arbitrio \u00bb del governo \u00ab che toglie ai socialisti ogni possibilit\u00e0 di azione \u00bb - scriveva \u00ab Listok Zemli i Voli \u00bb - aggiungendo che era proprio quell'\u00ab arbitrio sfrenato \u00bb ad aver creato i rivoluzionari, \u00ab spingendoli alla lotta armata \u00bb.\nI congressi di Lipeck, Vorone\u017e e Pietroburgo.\nLa contrapposizione tra le due correnti si accentu\u00f2 con la convocazione di un congresso di soli \"politiki\" a Lipeck. Vi parteciparono il 29 giugno 1879 Barannikov, Frolenko, Gol'denberg, Kolodkevi\u010d, Kvjatkovskij, Michajlov, Morozov, O\u0161anina, \u0160irjaev, Tichomirov e \u017deljabov. A Lipeck fu approvato un programma e un nuovo statuto. Il programma poneva obiettivi politici, partendo dalla considerazione che in Russia \u00ab nessuna attivit\u00e0 diretta al bene del popolo \u00bb era possibile, dato \u00ab l'arbitrio e la violenza \u00bb che impedivano libert\u00e0 di parola e di stampa. Per poter svolgere \u00ab un'attivit\u00e0 sociale avanzata \u00bb era perci\u00f2 necessario mettere fine al regime esistente combattendolo con le armi finch\u00e9 non fossero raggiunti \u00ab quei liberi ordinamenti nei quali discutere senza ostacoli, nella stampa e in pubbliche riunioni, tutti i problemi politici e sociali, e risolverli per mezzo di liberi rappresentanti del popolo \u00bb.\nI rivoluzionari russi erano usi all'azione individuale e a non riconoscere, anche facendo parte di un partito, il principio dell'autorit\u00e0 gerarchica, ma a Lipeck fu riconosciuto che per combattere contro un esercito potente e organizzato poteva \u00ab agire soltanto un esercito ancor meglio organizzato \u00bb, e che dunque \u00ab era impensabile che una grossa organizzazione di combattimento fosse formata sulla base di puri rapporti di amicizia e di compagnia \u00bb.\nLo statuto, i cui principi ispiratori erano il centralismo della direzione, la disciplina dei militanti e la cospirazione come metodo di azione, prevedeva un'organizzazione gerarchica alla cui testa era il Comitato esecutivo come \u00ab centro e direzione del partito, per il raggiungimento degli scopi previsti dal programma \u00bb. I suoi membri erano sottomessi soltanto alla maggioranza, e i loro doveri stavano al di sopra \u00ab di qualsiasi altro obbligo privato o sociale \u00bb. Ogni altro militante era definito \"agente\" del Comitato esecutivo e tale doveva qualificarsi in caso di arresto. Agli ordini del Comitato stavano i gruppi rivoluzionari, distinti in \u00ab vassalli \u00bb e \u00ab alleati \u00bb, i primi formati da membri del Comitato e da agenti di secondo grado, i secondi formati da rivoluzionari appartenenti a organizzazioni amiche. Erano previsti anche specifici \u00ab gruppi di combattimento \u00bb tenuti a eseguire \u00ab tutte le iniziative terroristiche indicate dal Comitato \u00bb. A Lipeck fu anche approvata all'unanimit\u00e0 la proposta di uccidere lo zar.\nIl 6 luglio si tenne a Vorone\u017e il congresso generale clandestino di Zemlja i Volja. Vi parteciparono il gruppo dei \"politiki\", con la sola assenza di Gol'denberg ma con l'aggiunta di Isaev, e quello dei \"dereven\u0161\u010diki\": Plechanov, Popov, Aptekman, Debel', Preobra\u017eenskij, Ti\u0161\u010denko e Chotinskij, ai quali alcuni \"campagnoli\" rimasti nei villaggi affidarono la loro delega di rappresentanza. Oltre la O\u0161anina, altre tre donne erano presenti: Sof'ja Perovskaja e le sorelle Vera ed Evgenija Figner, che mantenevano un atteggiamento di mediazione tra le due posizioni a confronto.\nContrariamente a ogni aspettativa, il congresso non si concluse con una scissione e nemmeno aggrav\u00f2 le divisioni presenti in Zemlja i Volja. Plechanov lesse e critic\u00f2 violentemente l'articolo di Morozov favorevole al terrorismo pubblicato sul \u00ab Listok \u00bb, ma non fu sostenuto dai suoi seguaci, che temevano una rottura irreparabile, e decise allora di abbandonare la riunione. Fu cos\u00ec raggiunto un compromesso. Il programma di Zemlja i Volja fu riapprovato integralmente ma fu anche accettato il principio dell'azione terroristica a condizione per\u00f2 che essa non avesse fini politici, concedendo a questi scopi un terzo dei fondi dell'organizzazione e, a maggioranza, fu approvata la decisione di attentare allo zar. Tre nuovi membri entrarono in Zemlja i Volja: la Zasuli\u010d, Leo Deutsch e Stefanovi\u010d, tutti rientrati in Russia dall'emigrazione. All'amministrazione, l'organismo incaricato di reperire i fondi necessari al partito, furono eletti Frolenko, Michajlov e Ti\u0161\u010denko, il quale entr\u00f2 anche nella redazione del \u00ab Listok Zemli i Voli \u00bb insieme con Morozov e Tichomirov.\nI dissensi tra le due correnti continuarono anche dopo il congresso. In un incontro tra Plechanov e Aptekman da una parte, e O\u0161anina, Tichomirov e \u017deljabov dall'altra, fu ribadito dagli uni che il terrore avrebbe intensificato le repressioni del governo, favorendo al pi\u00f9 \u00ab i ceti privilegiati, che avrebbero potuto ottenere la Costituzione \u00bb a loro unico vantaggio. Gli altri rilevavano la funzione positiva del terrore nel risvegliare \u00ab il popolo dal suo sonno secolare \u00bb, facendogli capire chi realmente \u00ab difendeva i suoi veri interessi \u00bb. \u017deljabov, in particolare, sosteneva \u00ab la necessit\u00e0 di conquistare la libert\u00e0 politica \u00bb e vedeva nel terrore il mezzo essenziale per ottenerla.\nI \"campagnoli\", pur considerando il regicidio \u00ab un mezzo di agitazione che pu\u00f2 servire da scintilla per grandi movimenti di massa \u00bb, ne rinviavano l'attuazione a quando i contadini fossero stati pronti a una sollevazione generale, e perci\u00f2 insistevano nella necessit\u00e0 di continuare il lavoro di propaganda nelle campagne. Al contrario, \"i politici\" si dedicarono esclusivamente alla propaganda nelle citt\u00e0, giudicando ormai l'attivit\u00e0 nelle campagne \u00ab un divertimento senza senso, costoso e superfluo, un chiacchierare a vuoto \u00bb.\nIn tal modo, i contrasti tra le due correnti si acuivano sempre di pi\u00f9, paralizzando ogni attivit\u00e0 di Zemlja i Volja. Divenuta ormai inevitabile, la scissione fu concordata nel congresso tenuto a Pietroburgo il 6 settembre 1879, che segn\u00f2 la definitiva fine della vecchia organizzazione populista. I suoi beni vennero divisi in parti eguali e si stabil\u00ec che il nome di Zemlja i Volja non potesse essere utilizzato da nessuna delle due frazioni sorte dalla scissione. Il gruppo dei \"campagnoli\", a sottolineare la volont\u00e0 di continuare il suo programma sociale a favore dei contadini, prese il nome di \u00ab \u010c\u00ebrnyj peredel \u00bb (Ripartizione nera, divisione delle terre nere, cio\u00e8 fertili, tra i contadini), mentre la frazione dei \"politici\", per esprimere la volont\u00e0 del popolo russo di abbattere l'autocrazia rendendosi cos\u00ec libero artefice dei propri destini, chiam\u00f2 il nuovo partito \u00ab Narodnaja volja \u00bb (Volont\u00e0 o anche Libert\u00e0 del popolo).\nL'ideologia di Narodnaja volja.\nLa questione dello sviluppo capitalistico in Russia.\nL'analisi di Narodnaja volja sulla situazione sociale ed economica della Russia non si differenziava da quella fornita dagli altri rivoluzionari populisti. Essa riconosceva che dalla riforma del 1861 era subentrata un'epoca di transizione nella quale si erano \u00ab capovolti tutti i fondamenti economici e civili \u00bb, giudicando che la nobilt\u00e0 stesse \u00ab completamente sparendo \u00bb come classe, \u00ab fondendosi in parte nell'organizzazione statale, in parte nella borghesia, e in parte ancora chiss\u00e0 dove \u00bb, mentre la borghesia russa era soltanto \u00ab un'orda di briganti priva di qualsiasi coesione \u00bb, che non aveva \u00ab n\u00e9 una propria coscienza di classe, n\u00e9 una propria concezione del mondo, n\u00e9 una solidariet\u00e0 di classe \u00bb. I \"narodovol'cy\" erano per\u00f2 certi che nel prossimo futuro la borghesia si sarebbe rafforzata, avrebbe imposto il proprio \u00ab spirito di rapina eretto a principio \u00bb e avrebbe costruito \u00ab una propria base teorica, una propria filosofia, una propria morale di classe \u00bb.\nNarodnaja volja non riteneva per\u00f2 che tale crescente rafforzamento della borghesia fosse lo sviluppo naturale di una dinamica sociale, come era avvenuto in altri paesi occidentali, ma lo giudicava un'artificiosa crescita dovuta a una precisa scelta della politica statale e, in quanto \u00ab creatura artificiale del dispotismo \u00bb, pensava che la borghesia sarebbe poi \u00ab scesa nella tomba \u00bb insieme al regime zarista. Intanto, grazie al protezionismo industriale, ai prestiti concessi agli imprenditori, alle grandi opere infrastrutturali, il governo, scriveva Kibal'\u010di\u010d, prelevava \u00ab annualmente dal patrimonio popolare \u00bb centinaia di milioni di rubli, \u00ab regalati alla nascente borghesia \u00bb.\nCos\u00ec, Tichomirov giudicava gravi le misure adottate dal governo per sviluppare la grande produzione, come se tale forma d'industrializzazione rappresentasse un danno per la Russia: \u00ab gli ultimi tre o quattro decenni sono stati contrassegnati dallo sforzo incessante del governo per sviluppare le ricchezze nazionali dando largo impulso all'industria \u00bb. Con gli aiuti di Stato era avvenuto, per esempio, che Rostov si era grandemente sviluppata ai danni delle citt\u00e0 vicine come Taganrog che, ignorata dagli interventi governativi, aveva visto decadere la propria economia. E in generale, la protezione statale accordata ai vari tipi d'industrie aveva rovinato le corrispondenti produzioni artigianali di intere province.\nLo sviluppo industriale interessava le citt\u00e0, ma anche le campagne russe avevano visto la nascita di una nuova classe sociale, quella dei \"kulaki\", gli imprenditori che utilizzavano il lavoro salariato dei contadini nella coltivazione delle terre e commercializzavano i prodotti agricoli. Molti piccoli contadini, impossibilitati a coltivare con profitto la loro terra, la vendevano ai kulaki e ne diventavano lavoratori dipendenti a basso salario oppure emigravano in cerca di un lavoro da operaio nelle fabbriche delle citt\u00e0. In questo modo le \"ob\u0161\u010diny\", le antiche comunit\u00e0 agricole nelle quali i contadini in parte lavoravano piccoli appezzamenti personali e in parte lavoravano terre di propriet\u00e0 comune, si disgregavano e si creavano i conflitti sociali tipici dei rapporti capitalistici. I \"narodovol'cy\" giudicavano questa borghesia agricola \u00ab una categoria di briganti \u00bb, il \u00ab frutto inevitabile delle condizioni alle quali lo Stato condanna il popolo \u00bb.\nTichomirov osservava nel 1882 che fino a poco tempo prima nelle campagne era presente soltanto la figura del contadino, mentre ora si stava registrando \u00ab una sorta di dualismo \u00bb, con la scomparsa della \u00ab comunit\u00e0 del lavoro \u00bb e l'apparire di \u00ab contraddizione negli interessi materiali \u00bb, dovuta alla comparsa della figura del \"kulak\", \u00ab moderno brigante che si lascia guidare da un unico principio, il proprio appetito \u00bb, e ormai \u00ab padrone assoluto e sovrano delle campagne \u00bb.\nI \"narodovol'cy\", come la generalit\u00e0 dei populisti, consideravano le sperequazioni delle condizioni economiche venutesi a creare nelle campagne non gi\u00e0 la conseguenza di un diverso modo di produzione, ma il risultato dell'azione di \u00ab comuni banditi e predoni \u00bb i quali, godendo della complicit\u00e0 dello Stato, avevano creato un \u00ab sistema di brigantaggio privato e statale \u00bb, un \u00ab sistema poliziesco e dei kulaki \u00bb, un \u00ab regime sociale e statale militar-poliziesco e capitalistico \u00bb. Da qui, la loro indignazione morale. Diversamente dai \"narodovol'cy\" e dagli altri populisti, la voce isolata del socialista Tka\u010d\u00ebv indicava nei nuovi ricchi delle campagne non dei briganti saccheggiatori, ma persone che \u00ab mettono in circolazione il capitale su basi legali \u00bb: i kulaki erano \u00ab l'espressione della forza irresistibile del capitale \u00bb.\nIl fenomeno dello sviluppo capitalistico che produceva una classe sempre pi\u00f9 numerosa di proletari, era descritto con accenti drammatici da populisti e \"narodovol'cy\": \u00ab il popolo s'impoverisce e precipita sempre di pi\u00f9 in un abisso di proletarizzazione economica dal quale non potr\u00e0 a lungo risollevarsi, dal quale anzi, con ogni probabilit\u00e0, non si risollever\u00e0 mai pi\u00f9 \u00bb, e il conseguente sviluppo del proletariato era un fenomeno \u00ab non necessario, incomprensibile e assolutamente abnorme per un paese come la Russia \u00bb, secondo lo scrittore Uspenskij.\nL'ob\u0161\u010dina e le prospettive del capitalismo in Russia.\nNello stesso tempo in cui denunciavano i gravi fenomeni prodotti dall'introduzione del capitalismo in Russia, molti populisti, considerandolo un fenomeno regressivo, si dicevano convinti che esso non si sarebbe comunque affermato. Sosteneva \u0160elgunov che l'industria \u00ab non potr\u00e0 mai avere per il popolo russo la stessa importanza dell'industria artigiana, che d\u00e0 lavoro a pi\u00f9 di trenta milioni di persone \u00bb, e Krivenko affermava che, contrariamente all'Occidente, in Russia non si sarebbe formata una consistente borghesia: \u00ab nonostante quel che dicono i fatalisti, sicuramente noi non ripeteremo questo esperimento \u00bb. Eguale considerazioni esprimevano lo storico \u0160a\u0161ko e la rivista populista \u00ab Ustoj \u00bb (Principi): \u00ab La Russia non sar\u00e0 costretta a passare attraverso lo stadio di sviluppo capitalistico che fenomeni tanto dolorosi ha causato nell'Europa occidentale \u00bb.\nAnche l'economista Voroncov negava l'esistenza di condizioni per il suo sviluppo quale si era visto in Occidente: \u00ab il momento storico che stiamo vivendo \u00bb - scriveva nel 1881 - \u00ab \u00e8 tale per cui non dobbiamo n\u00e9 temere particolarmente il capitalismo, n\u00e9 sperarci \u00bb, e piuttosto il governo avrebbe fatto meglio a tutelare l'ob\u0161\u010dina e le produzioni artigianali. Un altro economista, Daniel'son, traduttore in russo del \"Capitale\", giudicava artificiosa e conflittuale l'introduzione del capitalismo in un paese dominato dall'ob\u0161\u010dina, ma realizzabile dove \u00ab i rapporti tipo ob\u0161\u010dina erano scomparsi o si stavano disgregando \u00bb.\nPer i critici dei populisti come il marxista Ziber, la Russia era invece destinata a percorrere il processo gi\u00e0 compiuto dai principali paesi occidentali, e gli \u00ab importanti cambiamenti nell'organismo sociale \u00bb che ne sarebbero derivati avrebbero costituito un elemento di progresso. Analoga la posizione del liberale Kovalevskij, per il quale l'ob\u0161\u010dina stava scomparendo \u00ab sotto l'influsso delle contraddizioni nelle quali prima o poi cadranno gli interessi dei contadini agiati che ne fanno parte \u00bb.\nNarodnaja volja si limit\u00f2 inizialmente a prendere atto dei fatti: il capitalismo avanzava in Russia, le fabbriche industriali si moltiplicavano nelle citt\u00e0 e nelle campagne lo spirito comunitario delle \"ob\u0161\u010diny\" non aveva impedito \u00ab lo sviluppo di uno sfruttamento senza precedenti per cinismo e dimensioni \u00bb. Grazie all'appoggio dello Stato, il capitalismo era \u00ab una forza militante \u00bb ma \u00abnon ancora trionfante \u00bb e Narodnaja Volja era intenzionata a combattere la battaglia \u00ab tra l'ordinamento socialista dell'ob\u0161\u010dina e quello statale borghese \u00bb.\nSarebbe stata una battaglia molto difficile, perch\u00e9 secondo le analisi dei \"narodovol'cy\" la borghesia, se non fossero cambiate le condizioni della vita in Russia, sarebbe presto divenuta \u00ab una minacciosa forza sociale \u00bb e avrebbe esteso \u00ab il suo potere non solo sulle masse del popolo, ma anche sullo stesso Stato \u00bb. Una volta preso il potere, \u00ab la borghesia riuscir\u00e0 sicuramente ad asservire il popolo ben pi\u00f9 saldamente di quanto non avvenga oggi \u00bb. Intanto, nelle campagne la terra stava passando \u00ab nelle mani dei kulaki e degli speculatori \u00bb, e nelle citt\u00e0 gli operai erano \u00ab sempre pi\u00f9 schiavi degli industriali \u00bb. Era perci\u00f2 urgente \u00ab realizzare una rivoluzione politica \u00bb prima che quelle forze anti-popolari avessero il tempo di consolidarsi e di \u00ab strappare i frutti della vittoria dalle mani della democrazia operaia \u00bb.\nIn breve tempo molti \"narodovol'cy\", influenzati dagli articoli di Voroncov, finirono per condividere le analisi dell'ideologo dei populisti liberali, secondo il quale la stessa \u00ab impossibilit\u00e0 storica dello sviluppo capitalistico \u00bb in Russia avrebbe favorito l'azione dei rivoluzionari, che non dovevano temere che \u00ab tutti i loro successi in campo socio-politico fossero vanificati dalle leggi del progresso industriale \u00bb, leggi \u00ab inesorabili \u00bb e insensibili all'azione della politica. Ancora nel 1887 si riconosceva che il capitalismo russo era \u00ab un fenomeno sempre pi\u00f9 palese \u00bb ma si continuava a dubitare della solidit\u00e0 e della stabilit\u00e0 dei suoi successi.\nIn ogni caso, quale che fosse l'avvenire del capitalismo in Russia, la sua presenza era giudicata particolarmente nefasta, al di l\u00e0 dei riconosciuti progressi tecnici dei quali esso si rendeva portatore. L'espropriazione e la pauperizzazione dei contadini, con conseguente loro \u00ab abbrutimento e dissolutezza \u00bb, la dissoluzione delle comunit\u00e0 rurali, la rovina dell'artigianato, tutto ci\u00f2 rendeva necessario non ripercorrere l'esperienza dei paesi occidentali, cercando una strada originale di sviluppo sociale ed economico.\nTale prospettiva politica si trov\u00f2 a fare i conti con la nota tesi, erroneamente attribuita a Marx, della \u00ab fatalit\u00e0 storica \u00bb del capitalismo, che in realt\u00e0 Marx aveva limitata ai soli paesi dell'Europa occidentale, come egli aveva chiarito in due lettere, una indirizzata alla redazione dell'\u00ab Ote\u010destvennye Zapiski \u00bb alla fine del 1877 e l'altra a Vera Zasuli\u010d l'8 marzo 1881.\nNella prima lettera Marx aveva respinto la \u00ab teoria storico-filosofica della marcia generale fatalmente imposta a tutti i popoli \u00bb verso la forma economica capitalistica, teoria attribuitagli da Michajlovskij e definita da Marx \u00ab il \"passe partout\" di una filosofia della storia, la cui virt\u00f9 suprema \u00e8 d'essere soprastorica \u00bb. Nella lettera alla Zasuli\u010d, scritta per togliere \u00ab ogni dubbio circa il malinteso intorno alla mia sedicente teoria \u00bb, a proposito dell'ob\u0161\u010dina Marx aveva sottolineato che nel \"Capitale\" egli non aveva fornito \u00ab ragioni n\u00e9 pro n\u00e9 contro la vitalit\u00e0 della comune rurale \u00bb, dicendosi convinto che \u00ab la comune \u00e8 il punto di appoggio della rigenerazione sociale in Russia. Tuttavia, perch\u00e9 essa possa funzionare come tale, occorrerebbe prima eliminare le influenze deleterie che l'assalgono da tutte le parti, poi assicurarle condizioni normali di sviluppo organico \u00bb.\nLa prima lettera fu pubblicata solo nel 1884 a Ginevra dal \u00ab Vestnik Narodnoj Voli \u00bb e la seconda, insieme alle sue minute, soltanto nel 1924. Era per\u00f2 nota dal 1882 la prefazione alla nuova edizione russa del \"Manifesto del Partito comunista\", nella quale Marx ed Engels si chiedevano se l'ob\u0161\u010dina potesse \u00ab passare direttamente alla forma comunistica superiore di possesso collettivo della terra \u00bb o se dovesse prima \u00ab attraversare lo stesso processo di disgregazione che costituisce lo sviluppo storico dell'Occidente \u00bb. La risposta era: \u00ab se la rivoluzione russa diverr\u00e0 il segnale di una rivoluzione proletaria in Occidente, in modo che le due rivoluzioni si completino a vicenda, allora l'odierna propriet\u00e0 comune della terra in Russia potr\u00e0 servire come punto di partenza a uno sviluppo in senso comunistico \u00bb.\nLa prefazione e la traduzione del \"Manifesto\" furono pubblicate dal \u00ab Narodnaja Volja \u00bb. Nel commento, la redazione del giornale sottolineava la conferma di \u00ab una delle tesi fondamentali del \"narodovol\u010destvo\" \u00bb, senza ulteriori approfondimenti. Nel successivo editoriale, Lopatin accennava al legame tra rivoluzione in Occidente e rivoluzione in Russia, scrivendo che \u00ab il prossimo trionfo degli ideali socialisti in Europa \u00bb avrebbe permesso lo sviluppo in Russia di \u00ab una dimensione sociale rivoluzionaria ancora pi\u00f9 estesa e determinante che nella stessa Europa \u00bb.\nI programmi di Narodnaja volja.\nNell'ottobre del 1879 il nuovo partito si present\u00f2 pubblicamente con il suo organo ufficiale \u00ab Narodnaja Volja \u00bb, sottotitolato \"Rivista social-rivoluzionaria\". L'editoriale del primo numero, \"I socialisti e il governo\", scritto da Kvjatkovskij o da Morozov, chiariva fin dal titolo che l'obiettivo dell'organizzazione era il socialismo e il mezzo per raggiungerlo era la lotta contro il governo dell'autocrazia: \u00ab Il pi\u00f9 roseo degli ideali non \u00e8 soltanto inutile, ma \u00e8 nocivo, se per sua natura non pu\u00f2 incarnarsi nella vita [...] Un partito d'azione deve proporsi obiettivi concreti, realizzabili, immediatamente utili per il popolo \u00bb.\nIl governo russo non poteva reggersi se non \u00ab schiacciando completamente ogni pensiero, se non distruggendo tutti gli organi in cui si esprime la volont\u00e0 del popolo, se non con il terrore \u00bb. Esso negava \u00ab il diritto del popolo alla terra, il diritto delle citt\u00e0 e degli \"zemstva\" ad amministrare le proprie faccende, il diritto d'un ceto qualsiasi della popolazione a partecipare all'amministrazione statale \u00bb. Lo Stato russo era un autentico \u00ab mostro \u00bb politico ed economico, avendo \u00ab come sua privata propriet\u00e0, met\u00e0 del territorio e pi\u00f9 della met\u00e0 dei contadini suoi affittuari \u00bb.\nE l'editoriale concludeva: \u00ab Per il partito \u00e8 assolutamente indispensabile cambiare questa situazione, frenare l'arbitrio governativo, eliminare questa cinica ingerenza nella vita del popolo, creare un regime nel quale sia possibile lavorare tra il popolo \u00bb. Estraniarsi dalla lotta politica sarebbe stato un grave errore, perch\u00e9 avrebbe significato consegnare proprio \u00ab agli elementi ostili al popolo \u00bb il potere che invece spettava al popolo.\nNel secondo numero di \u00ab Narodnaja Volja \u00bb si chiariva che \u00ab battersi contro il governo \u00bb non significava abdicare \u00ab alla rivoluzione economica e sociale \u00bb. Il chiarimento era necessario, stante le tradizionali posizioni dell'Anarchismo, secondo il quale la lotta politica escludeva l'obiettivo socialista. Tra il programma minimo di una lotta per migliorare le condizioni del popolo e quello massimo dell'insurrezione generale, esisteva una terza via: \u00ab la lotta contro lo Stato, ma una lotta meditata, seria, con uno scopo determinato \u00bb. Lo Stato era infatti responsabile di aver introdotto il capitalismo in Russia e perci\u00f2 lottare contro di esso aveva lo scopo d'impedire che la borghesia prendesse nelle sue mani quel potere che non aveva ancora ma che l'autocrazia sembrava intenzionata a consegnarle. Occorreva agire subito, \u00ab finch\u00e9 c'\u00e8 una reale possibilit\u00e0 che il potere passi effettivamente al popolo. Ora o mai, ecco il nostro dilemma \u00bb. Rivoluzione politica e rivoluzione sociale coincidevano: \u00ab dato il nostro sistema statale, l'una \u00e8 impensabile senza l'altra \u00bb.\nNello stesso numero furono pubblicate le \"Lettere politiche di un socialista\" di Michajlovskij, che rispondevano a quei populisti che rifiutavano di impegnarsi nella lotta per la libert\u00e0 politica perch\u00e9, a loro avviso, questa non avrebbe contribuito a realizzare le aspirazioni del popolo. Michajlovskij ammetteva che \u00ab il regime costituzionale non risolve i conflitti tra capitale e lavoro, non elimina la secolare iniquit\u00e0 dell'appropriazione del lavoro salariato da parte del capitale, ma anzi ne favorisce l'ulteriore sviluppo \u00bb. Ma la libert\u00e0 politica non era responsabile \u00ab dei mali sociali di cui soffre l'Europa \u00bb: questa responsabilit\u00e0 andava piuttosto addebitata \u00ab al sistema di rapina privata \u00bb.\nQuei rivoluzionari populisti - notava Michajlovskij - temevano \u00ab un regime costituzionale perch\u00e9 esso significherebbe l'odiato potere della borghesia \u00bb ma \u00ab questo potere esiste gi\u00e0 oggi sulla Russia \u00bb. Borghesia e autocrazia erano legate inscindibilmente cos\u00ec come i \u00ab due avidi becchi \u00bb dell'aquila raffigurata nello stemma della Russia erano uniti \u00ab da un solo insaziabile stomaco \u00bb.\nIl programma del Comitato esecutivo di Narodnaja volja.\nNel gennaio del 1880 usc\u00ec il terzo numero di \u00ab Narodnaja Volja \u00bb con il \"Programma del Comitato esecutivo del partito Narodnaja Volja\" (\u041f\u0440\u043e\u0433\u0440\u0430\u043c\u043c\u0430 \u0418\u0441\u043f\u043e\u043b\u043d\u0438\u0442\u0435\u043b\u044c\u043d\u043e\u0433\u043e \u043a\u043e\u043c\u0438\u0442\u0435\u0442\u0430 \u043f\u0430\u0440\u0442\u0438\u0438 \u041d\u0430\u0440\u043e\u0434\u043d\u0430\u044f \u0432\u043e\u043b\u044f, Programma Ispolnitel'nogo komiteta partii Narodnaja Volja). La premessa era: \u00ab Siamo socialisti e populisti per convinzione radicata \u00bb, convinti che solo i principi socialisti potevano condurre l'umanit\u00e0 \u00ab alla libert\u00e0, all'uguaglianza, alla fraternit\u00e0, a un maggior benessere materiale a al pieno, eclettico sviluppo della personalit\u00e0 \u00bb; il benessere delle persone e la volont\u00e0 del popolo erano \u00ab i due princ\u00ecpi pi\u00f9 sacri \u00bb.\nL'intento di Narodnaja Volja era quello di combattere lo Stato oppressore al fine di \u00ab trasferire ogni potere al popolo \u00bb, e la volont\u00e0 del popolo sarebbe stata espressa e realizzata \u00ab da un'Assemblea Costituente, eletta liberamente dal voto degli elettori \u00bb.\nNon era questa - si precisava - \u00ab la forma ideale della manifestazione del volere del popolo \u00bb, ma era l'unica possibile nel momento attuale. Narodnaja volja presentava perci\u00f2 al popolo il suo programma, \u00ab che avrebbe sostenuto nella campagna elettore e difeso nell'Assemblea Costituente \u00bb. Il programma era il seguente:\nSeguiva poi l'elenco delle attivit\u00e0 che Narodnaja volja s'impegnava a praticare per il raggiungimento degli obiettivi. Un'attivit\u00e0 di propaganda e di agitazione tra la popolazione per far conoscere il programma del partito e per organizzare manifestazioni di protesta. Occorreva anche che il partito acquisisse posizioni influenti nell'amministrazione, nell'esercito, nella societ\u00e0 civile e tra le masse contadine, per difendere i loro interessi e aiutarli nei loro bisogni.\nEra necessaria un'attivit\u00e0 terroristica per eliminare gli elementi pi\u00f9 nocivi del governo, per proteggersi dalle sue spie, per \u00ab punire i casi pi\u00f9 importanti di violenza e di potere arbitrario \u00bb allo scopo di minare le sue forze e di \u00ab sollevare lo spirito rivoluzionario del popolo e la fede nel successo \u00bb. Era utile cercare l'alleanza di altri gruppi rivoluzionari.\nTutte queste attivit\u00e0 erano la premessa per il \u00ab colpo al centro \u00bb, l'insurrezione che avrebbe consegnato il potere al popolo, ma il punto programmatico riguardante \u00ab l'organizzazione e la realizzazione del rivolgimento \u00bb non fu pubblicato, n\u00e9 mai Narodnaja volja teorizz\u00f2 il modo concreto con il quale il regime zarista sarebbe stato abbattuto. Di fatto, la necessit\u00e0, pi\u00f9 volte dichiarata, di \u00ab fare presto \u00bb, e le poche forze a sua disposizione, la spinsero sulla strada degli attentati terroristici miranti alla disorganizzazione del potere.\nIl programma, redatto da Tichomirov, fu approvato dal Comitato esecutivo con la sola opposizione di Morozov e di Ol'ga Ljubatovi\u010d. Questi avrebbero voluto che il programma si fosse limitato a indicare gli obiettivi politici della lotta contro il governo per la conquista dei diritti civili e della Costituzione. Una volta ottenute, attraverso l'azione terroristica, \u00ab la libert\u00e0 di pensiero, di parola, la sicurezza effettiva della persona \u00bb, il movimento rivoluzionario avrebbe potuto propagandare pacificamente le \u00ab idee sociali e la lotta per il socialismo \u00bb.\n\u00c8 molto probabile che Morozov si accontentasse di battersi per le sole libert\u00e0 democratiche, non avendo nessuna fiducia nella possibilit\u00e0 di una rivoluzione popolare, e che sulle sue posizioni fossero pochi altri \"narodovol'cy\", come Ol'ga Ljubatovi\u010d, Gerasim Romanenko e, forse, Savelij Zlatopol'skij.\nNella primavera del 1880 fu elaborato \"Il lavoro preparatorio del partito\", un documento nel quale Narodnaja volja prevedeva la creazione di un \u00ab ordinamento\u00bb sociale e statale rappresentativo di tutto il popolo \u00bb, che esprimesse \u00ab la volont\u00e0 del popolo \u00bb e fosse \u00ab fonte unica della legge \u00bb. Era possibile - vi si affermava - che in un prossimo futuro \u00ab il governo, pur senza arrendersi completamente, conceder\u00e0 tuttavia una Costituzione abbastanza liberale, per cui per il partito sar\u00e0 pi\u00f9 vantaggioso rinviare l'insurrezione e, servendosi della nuova libert\u00e0 d'azione, organizzarsi pi\u00f9 efficacemente e consolidarsi \u00bb. Il partito avrebbe insomma utilizzato le possibilit\u00e0 offerte dalla Costituzione per \u00ab concentrarsi direttamente nell'attivit\u00e0 tra le massi popolari, mettendo da parte i piani odierni \u00bb che prevedevano la violenta presa del potere.\n\"Il lavoro preparatorio\" aveva avuto origine dalle voci insistenti di prossime riforme liberali che il governo avrebbe potuto varare durante il venticinquesimo anno di regno dello zar Alessandro su impulso del nuovo favorito, il generale Loris-Melikov, che godeva fama di liberale. In realt\u00e0 la politica di Loris-Melikov, ministro dell'Interno con poteri eccezionali dall'agosto 1880, consistette nell'ingraziarsi con promesse l'opinione pubblica senza concederle nulla di essenziale, e in particolare, senza voler intaccare il principio del regime autocratico.\nIl programma degli operai membri di Narodnaja volja.\nIl 1880 fu un anno di crisi economica e di disoccupazione. Il 17 novembre il Comitato esecutivo di Narodnaja volja pubblic\u00f2 un nuovo documento, il \"Programma degli operai membri del partito Narodnaja volja\" (\u041f\u0440\u043e\u0433\u0440\u0430\u043c\u043c\u0430 \u0440\u0430\u0431\u043e\u0447\u0438\u0445 \u0447\u043b\u0435\u043d\u043e\u0432 \u043f\u0430\u0440\u0442\u0438\u0438 \u041d\u0430\u0440\u043e\u0434\u043d\u043e\u0439 \u0432\u043e\u043b\u0438, Programma rabo\u010dich \u010dlenov partii Narodnoj Voli). Scritto da \u017deljabov e da Kakovskij, il documento costitu\u00ec il programma a base dell'organizzazione che il partito intendeva creare nelle fabbriche. Il suo punto di partenza \u00e8 la dottrina socialista:\nIl programma stabiliva il suffragio universale, garantiva la libert\u00e0 di opinione, di stampa e di riunione, prevedeva l'istruzione gratuita per tutti e una legislazione sul lavoro, la sostituzione dell'esercito con la milizia e una completa riorganizzazione dell'assetto politico-amministrativo della Russia:\nPer conquistare questi larghi obiettivi sarebbe stato necessario lottare contro tutti coloro che \u00ab vivevano sulle spalle del popolo \u00bb: i governanti, i grandi proprietari terrieri e i \"kulaki\", i grossi commercianti e gli industriali. Gli operai dovevano organizzarsi in gruppi clandestini armati. Tali nuclei sarebbero stati parte effettiva, insieme con i gruppi contadini e le forze reclutate nell'esercito, del partito social-rivoluzionario.\nIl programma delineava le possibili fasi di una rivoluzione. Oltre che nelle campagne, occorreva scatenare una rivolta in qualche citt\u00e0, specialmente nelle pi\u00f9 importanti, tenendole nelle proprie mani e cercando di estendere le rivolte fino a giungere a un'insurrezione generale in tutta la Russia. A quel punto sarebbe stato formato un governo provvisorio che avrebbe immediatamente avviato le riforme previste nel programma. Allora il popolo avrebbe eletto i deputati dell'Assemblea costituente che, riunitasi a rivoluzione conclusa, avrebbe \u00ab sanzionato le conquiste popolari e fissato le leggi della federazione \u00bb.\nAnche se il governo zarista, sotto la pressione degli avvenimenti, avesse accordato la Costituzione, il partito rivoluzionario avrebbe insistito con manifestazioni e sommosse, fino a quando il vecchio ordine non si fosse dimostrato incapace di resistere alle esigenze popolari.\n\u017deljabov fu particolarmente attivo nel reclutamento di operai. Costitu\u00ec un folto gruppo di studenti che svolgessero propaganda tra i lavoratori di Pietroburgo e fond\u00f2 un periodico a loro dedicato, la \u00ab Rabo\u010daja gazeta \u00bb, stampata in una tipografia clandestina tenuta dall'operaio Tet\u00ebrka e dalla Gel'fman. Redatta da \u017deljabov, da Sablin e da pochi altri, ne furono pubblicati due numeri nella capitale, il 15 gennaio 1880 e il 27 gennaio 1881, e un terzo numero usc\u00ec a Mosca l'8 dicembre 1881.\nCon il proselitismo si riusc\u00ec a organizzare qualche centinaio di operai di Pietroburgo; un buon successo fu ottenuto anche tra gli operai di Mosca, dove operarono P\u00ebtr Tellalov, e poi Chalturin e la O\u0161anina. Un gruppo operaio fu creato a Odessa dalla Figner e da Kolodkevi\u010d, e poi affidato a Michail Trigoni, mentre a Kiev il gruppo di Narodnaja volja si trov\u00f2 a competere con la ricostituita \"Unione operaia della Russia meridionale\" di \u0160\u010dedrin e di Elizaveta Koval'skaja, che predicava il \u00ab terrorismo economico \u00bb contro gli sfruttatori degli operai, senza prendere in considerazione obiettivi politici. Tra i migliori elementi di Narodnaja volja provenienti dagli ambienti operai vi furono Chalturin, Presnjakov e Gra\u010devskij.\nNarodnaja volja non riusc\u00ec a penetrare negli ambienti dell'\"intelligencija\" che, a parte Michajlovskij, Uspenskij, \u0160elgunov e Gar\u0161in, si mantenne distante dall'organizzazione e non fece sentire la sua voce nemmeno su temi quali la libert\u00e0 di pensiero e di stampa. Tra gli studenti ebbe maggior successo, ma non riusc\u00ec a provocare scioperi e manifestazioni di qualche rilevanza: quella del 20 febbraio 1880, tenuta all'Universit\u00e0 di Pietroburgo e animata dagli studenti Kogan-Bern\u0161tejn e Podbel'skij - quest'ultimo schiaffeggi\u00f2 il ministro Tolstoj - non ebbe seguito.\nParticolare importanza fu attribuita dal Comitato esecutivo all'adesione a Narodnaja volja di ufficiali delle forze armate. Nel 1880 furono reclutati a Pietroburgo e a Kron\u0161tadt Degaev, Suchanov, \u0160tromberg, Roga\u010d\u00ebv, Senjagin e Bucevi\u010d. Altri ufficiali aderirono pi\u00f9 tardi a Odessa, Nikolaev e Tiflis e complessivamente furono una settantina i \"narodovol'cy\" attivi nelle forze armate.\nLa funzione dello Stato nella rivoluzione.\nNel definire la novit\u00e0 rappresentata da Narodnaja volja nel movimento populista, Plechanov scrisse che il populismo aveva sempre avuto \u00ab una posizione nettamente negativa nei confronti di ogni idea di Stato; invece i \"narodovol'cy\" contavano di realizzare i loro piani di riforma sociale tramite l'apparato statale \u00bb. Conseguentemente, per Narodnaja Volja la \u00ab rivoluzione politica democratica \u00bb era la premessa delle riforme sociali.\nNei processi che li videro imputati, i \"narodovol'cy\" ribadirono esplicitamente la loro estraneit\u00e0 al principio anarchico di negazione dello Stato: \u00ab Da tanto ci chiamano anarchici \u00bb - afferm\u00f2 Kvjatkovskij nel 1880 - \u00ab ebbene, non \u00e8 assolutamente vero. Nei nostri obiettivi concreti non abbiamo mai negato lo Stato in generale. Quello che neghiamo \u00e8 una forma di organizzazione statale che tuteli unicamente gli interessi di un'infima parte della societ\u00e0 \u00bb. Ancora pi\u00f9 nettamente, nel 1881 \u017deljabov dichiar\u00f2: \u00ab Siamo statalisti, non anarchici \u00bb, e nel 1883 Tellalov, al \u00ab processo dei 17 \u00bb afferm\u00f2: \u00ab Non vogliamo la distruzione dello Stato, ma semplicemente che siano garantiti tutti quei presupposti politici grazie ai quali la volont\u00e0 del nostro popolo possa esprimersi liberamente \u00bb.\nIl Comitato esecutivo di Narodnaja volja nel 1882 scrisse: \u00ab Il colpo di Stato \u00e8 il nostro \"essere o non essere\". Se si far\u00e0, allora la rivoluzione s'incanaler\u00e0 immediatamente nel giusto alveo. Se non si far\u00e0, il movimento rivoluzionario potrebbe deviare, inquinarsi e perdere gran parte della sua efficacia \u00bb. E aggiunse: \u00ab Siamo statalisti per convinzione e aspirazione, annettiamo cio\u00e8 un'importanza di primo piano all'elemento statale, all'elemento del potere politico. Lo Stato \u00e8 una forza, e come tale dev'essere intelligentemente organizzato \u00bb. Tale \u00ab intelligente organizzazione \u00bb era necessaria per la rivoluzione: \u00ab La rivoluzione si far\u00e0 solo quando questo potere sar\u00e0 in buone mani, ed \u00e8 per questo che intendiamo conquistarlo \u00bb.\nNel pensiero rivoluzionario russo dell'Ottocento, tali concetti erano gi\u00e0 stati difesi da Tka\u010d\u00ebv, secondo il quale i rivoluzionari dovevano impadronirsi del potere trasformando il vecchio Stato in uno Stato rivoluzionario: \u00ab La rivoluzione si compie tramite uno Stato rivoluzionario che, da una parte, combatta ed elimini gli elementi conservatori e reazionari della societ\u00e0, e abolisca tutti gli istituti che impediscono l'instaurazione dell'eguaglianza e della fratellanza, e dall'altra, crei istituti nuovi che favoriscano tale sviluppo \u00bb.\nDel tkacevismo i \"narodovol'cy\" respinsero per\u00f2 l'idea di \u00ab provocare nel paese ogni possibile trasformazione politica, semplicemente con ordini impartiti dall'autorit\u00e0 dall'alto e con l'obbedienza dei sudditi o cittadini dal basso \u00bb. Per introdurre i princ\u00ecpi socialisti occorreva prima stimolare \u00ab l'attiva partecipazione del popolo alla riorganizzazione concreta \u00bb della societ\u00e0.\nIn sostanza, la posizione dei \"narodovol'cy\" si poneva tra quella dei \u00ab giacobini \u00bb seguaci di Tka\u010d\u00ebv e quella di \u010c\u00ebrnyj peredel, che negava ogni influenza, positiva o negativa, delle forme politiche sui rapporti economici. Di Narodnaja volja - scrisse Kibal'ci\u010d - era la visione che, \u00ab riconoscendo lo stretto legame e l'azione reciproca dei fattori economici e politici, sostiene che n\u00e9 il rivolgimento sociale si pu\u00f2 realizzare senza determinate trasformazioni politiche, n\u00e9, inversamente, le libere istituzioni politiche possono stabilirsi senza una determinata preparazione storica nella sfera economica \u00bb.\nIl problema del rapporto tra rivoluzionari e popolo era concepito dai \"narodovol'cy\" da due diversi punti di vista. Nel programma del Comitato esecutivo si affermava che i rivoluzionari, preso il potere, lo avrebbero trasmesso all'Assemblea costituente; nel programma degli operai di Narodnaja volja era invece previsto che fosse un governo provvisorio formato da \u00ab persone note per la loro devozione alla causa del popolo \u00bb ad avviare le riforme.\nNegli articoli di \u00ab Narodnaja Volja \u00bb si trova la giustificazione di queste due tesi. Se, una volta effettuato il colpo di Stato, \u00ab il popolo sapr\u00e0 fare la rivoluzione in campo economico \u00bb, allora \u00ab il governo provvisorio al potere non dovr\u00e0 far altro che sanzionare l'eguaglianza economica conquistata dal popolo \u00bb. Se invece la popolazione fosse rimasta passiva, \u00ab il governo provvisorio, oltre all'emancipazione politica del popolo, oltre all'instaurazione di nuovi istituti politici, s'incaricher\u00e0 di realizzare la rivoluzione economica \u00bb.\nIl partito rivoluzionario avrebbe \u00ab conservato il suo potere centrale solo per aiutare il popolo a organizzarsi \u00bb, senza metter mano ad alcuna riforma, il cui compito era competenza esclusiva della volont\u00e0 popolare. Soltanto nel \u00ab caso increscioso in cui l'organismo popolare non dia alcun segno di vita \u00bb, il governo centrale avrebbe preso l'iniziativa di disporre le riforme sociali ed economiche.\nGli attentati.\nIn ottemperanza alla decisione di uccidere lo zar, gi\u00e0 dal settembre del 1879 Narodnaja Volja aveva preparato i primi attentati. Alessandro II si trovava allora nella sua residenza estiva di Livadija, in Crimea, e fu calcolato che, nel viaggio di ritorno a Pietroburgo previsto a fine autunno, o avrebbe raggiunto via mare Odessa per prendervi il treno per la capitale, o sarebbe partito direttamente da Livadija percorrendo la linea ferroviaria Char'kov-Mosca-San Pietroburgo. Nella prima eventualit\u00e0 fu minata la ferrovia a pochi chilometri di Odessa. L'attentato fu preparato da Kibal'\u010di\u010d, Kvjatkovskij, Vera Figner, Kolodkevi\u010d, Frolenko e Tat'jana Lebedeva: gli ultimi due erano riusciti a farsi assumere come casellanti e avrebbero dovuto far saltare la dinamite al passaggio del treno.\nL'imperatore aveva per\u00f2 scelto la seconda alternativa, per la quale \u017deljabov aveva organizzato il minamento della ferrovia presso Aleksandrovsk, piccolo centro situato tra la Crimea a Char'kov, avvalendosi della collaborazione di Presnjakov, Kibal'\u010di\u010d, Isaev e Tet\u00ebrka. Poco prima \u017deljabov, munito di falsi documenti, vi aveva aperto una conceria con due operai suoi amici, Tichonov e Okladskij: con gli abitanti del paese \u017deljabov \u00ab faceva amicizia sinceramente, beveva e mangiava con loro, occupandosi intanto della sua impresa \u00bb. Il 18 novembre il treno imperiale pass\u00f2 sulla linea minata senza incidenti, perch\u00e9 l'innesco che doveva far brillare la dinamite non funzion\u00f2.\nRestava una terza possibilit\u00e0. A tre chilometri da Mosca Aleksandr Michajlov aveva acquistato una casa costeggiante la ferrovia, dove andarono ad abitare i \"narodovol'cy\" Gartman e Sof'ja Perovskaja. Questi, con Isaev, Morozov, \u0160irjaev, Barannikov, Gol'denberg e Aron\u010dik scavarono una galleria che congiunse la cantina alla linea ferroviaria, sotto la quale piazzarono la dinamite. Il 19 novembre, intorno all'ora prevista, passarono, a pochi minuti di distanza, due treni diretti a Mosca. \u0160irjaev fece brillare la dinamite al passaggio del secondo treno: l'esplosione caus\u00f2 il deragliamento delle vetture, senza provocare alcuna vittima. Quello era per\u00f2 il treno che portava il seguito dell'imperatore, che giunse illeso a Mosca sul primo treno.\nPer un anno la polizia non seppe dei tentativi operati a Odessa e Aleksandrov. Le indagini sull'attentato di Mosca portarono all'arresto, a Pietroburgo, di Kvjatkovskij e di Evgenija Figner, la sorella di Vera. I due furono imputati, con Presnjakov, Zundelevi\u010d, \u0160irjaev e altri, nel \u00ab processo dei 16 \u00bb, tenuto dal 6 all'11 novembre 1880, che si concluse con la condanna a morte di Kvjatkovskij e Presnjakov e l'ergastolo per Zundelevi\u010d e \u0160irjaev, mentre la Figner ebbe quindici anni di lavori forzati. Okladskij, gi\u00e0 condannato a morte, vide in un primo tempo commutata la sua pena in quella dell'ergastolo grazie alle sue rivelazioni che portarono all'arresto di numerosi narodovol'cy, e poi, liberato, divenne un collaboratore fisso della polizia. Lev Gartman riusc\u00ec invece a sfuggire all'arresto rifugiandosi in Francia, che rifiut\u00f2 l'estradizione richiesta dalla Russia grazie anche alla mobilitazione dell'opinione pubblica democratica francese, e Gartman pot\u00e9 trasferirsi in Inghilterra.\nAlla fine del gennaio del 1880 la polizia riusc\u00ec a individuare, quasi per caso, la tipografia di Narodnaja volja. Si trovava in un appartamento al centro di Pietroburgo, dove abitavano, sotto falsa identit\u00e0, Nikolaj Buch e Sofija Ivanova, oltre alla giovane sarta Marija Grjaznova nelle finte spoglie di loro domestica. La casa era frequentata anche da due tipografi, i \"narodovol'cy\" Abram Lubkin e Lejzer Cukerman. All'arrivo della polizia ci fu una lunga sparatoria, al termine della quale Lubkin prefer\u00ec suicidarsi. Gli altri quattro furono imputati nel \u00abprocesso dei 16\u00bb, nel quale furono condannati ai lavori forzati.\nMentre accadevano questi fatti, Narodnaja volja stava preparando il pi\u00f9 spettacolare dei tentativi terroristici: quello di far saltare in aria gli appartamenti dell'imperatore nel Palazzo d'Inverno. Nel settembre del 1879 vi era stato assunto come ebanista Stepan Chalturin, fondatore con Viktor Obnorskij dell'\"Unione settentrionale degli operai russi\" e anche valente artigiano. Naturalmente, Chalturin era stato munito di falsi documenti d'identit\u00e0. Era stato alloggiato con altri operai in una camerata posta nelle cantine del palazzo e poteva entrare e uscire liberamente.\nPoteva cos\u00ec tenersi in contatto con Kviatkovskij, che gli forniva periodicamente una certa quantit\u00e0 di esplosivo, che Chalturin introduceva e nascondeva nel palazzo. Si trattava di sistemare, al momento opportuno ed eludendo la sorveglianza, la dinamite sotto il pavimento di una delle sale e farla esplodere mediante un meccanismo a orologeria. Quando Kviatkovskij fu arrestato, \u017deljabov divenne il suo contatto esterno e con lui la sera del 17 febbraio 1880 Chalturin assistette, fuori dal palazzo, all'esplosione che provoc\u00f2 il crollo del pavimento della sala da pranzo situata al primo piano. Vi furono undici morti e cinquantasei feriti. Alessandro II, che in quel momento si trovava in un'altra stanza del piano superiore, rimase illeso.\nChalturin trov\u00f2 rifugio in uno degli appartamenti clandestini di Narodnaja volja e poi si trasfer\u00ec a Mosca. La vera identit\u00e0 dell'attentatore rimase per anni sconosciuta agli inquirenti. Si cap\u00ec che l'autore dell'esplosione era stato quell'ebanista, ma sulle prime si pens\u00f2 a un complotto di aristocratici. Il \u00ab Listok Narodnoj Volj \u00bb rivendic\u00f2 l'attentato in un ironico articolo: \u00ab quel famoso falegname, di cui tanto si discorre, \u00e8 effettivamente un operaio d'origine e mestiere [...] Le chiacchiere dei giornali, secondo le quali egli sarebbe d'origine aristocratica, sono per lui estremamente sgradevoli, ed egli ha pregato la direzione di Narodnaja Volja di ristabilire il fatto della sua pura origine operaia \u00bb.\nL'attentato, che aveva dimostrato la capacit\u00e0 di Narodnaja volja di colpire fin dentro al cuore dell'autocrazia, provoc\u00f2 una crisi politica che port\u00f2 alla riorganizzazione della Terza Sezione e alla salita al potere del generale Loris-Melikov come ministro degli Interni dotato di poteri eccezionali. Ma i tentativi di uccidere lo zar proseguirono.\nUn mese dopo Sof'ja Perovskaja e Nikolaj Sablin, sempre sotto falsa identit\u00e0, affittarono a Odessa un negozio che si affacciava sull'Ital'janskaja ulica (Via italiana), una delle principali arterie della citt\u00e0, nella quale il corteo imperiale era solito passare quando in estate lo zar arrivava in Crimea per stabilirsi, come di consueto, a Livadija. Nel retrobottega, insieme con Isaev, Zlatopol'skij e Anna Jakimova, Perovskaja e Sablin cominciarono a scavare una galleria che sarebbe dovuta giungere sotto il centro della strada, e l\u00ec avrebbero deposto una carica d'esplosivo. Quella volta Alessandro II arriv\u00f2 per\u00f2 a Odessa prima del previsto, quando lo scavo era ancora in corso, e il progetto fu abbandonato.\nContemporaneamente, \u017deljabov e Tet\u00ebrka avevano progettato di far saltare il ponte sul quale sarebbe passato l'imperatore per raggiungere dal Palazzo d'Inverno la stazione ferroviaria. Trentatr\u00e9 chili di dinamite furono sistemati sul fondo del canale sottostante ma Tet\u00ebrka manc\u00f2 l'appuntamento nel giorno stabilito. La polizia, che l'anno dopo recuper\u00f2 la dinamite, constat\u00f2 che l'esplosivo e la miccia erano ancora utilizzabili.\nAnche se durante la preparazione o l'esecuzione degli attentati nessun rivoluzionario era caduto nelle mani della polizia, dando cos\u00ec di Narodnaja volja l'immagine di un'organizzazione tanto audace quanto invulnerabile, nella realt\u00e0 si verificava un lento stillicidio di arresti di militanti. Oltre ai sedici condannati nel processo dell'11 novembre, nel giugno del 1880 erano stati condannati undici affiliati alla vecchia Zemlja i Volja, in luglio altri ventun rivoluzionari di Kiev erano stati imprigionati o inviati ai lavori forzati e il 10 dicembre, per un'imprudenza, cadde nelle mani della polizia Aleksandr Michajlov. Dal carcere scrisse agli amici: \u00ab Non fatevi prendere dal desiderio di vendicare o liberare i compagni [...] non c'\u00e8 che una teoria sola: conquistare la libert\u00e0 per avere la terra [...] La via \u00e8 una sola: sparare al centro \u00bb. E sparare al centro significava uccidere l'imperatore.\nL'assassinio dello zar.\nEra noto che Alessandro II, nei suoi spostamenti domenicali per Pietroburgo, passava quasi sempre per la centrale Malaja sadovaja, \u00ab la piccola via del giardino \u00bb. Jurij Bogdanovi\u010d e Anna Jakimova, presentatisi come i coniugi Kobozevy, riuscirono ad affittare un negozio al numero 56 della strada e cominciarono a vendervi formaggi, ma ogni notte, alternandosi con Frolenko, Suchanov, \u017deljabov e altri, scavavano una galleria che dal retrobottega doveva arrivare fin sotto il centro della via.\nLa galleria non fu scoperta da un superficiale sopralluogo effettuato a febbraio dalla polizia per verificare le condizioni igieniche del negozio. L'11 marzo ci fu la grave perdita per Narodnaja volja, causata dall'arresto di \u017deljabov, l'anima del Comitato esecutivo. Fu sostituito dalla Perovskaja, ma ormai era tutto pronto per domenica 13 marzo.\nIl piano prevedeva che Frolenko avrebbe fatto saltare la strada al passaggio del corteo imperiale. Subito dopo sarebbero entrati in azione, nell'ordine, Rysakov, Grinevickij, Michajlov e Emel'janov, ciascuno munito di una bomba ideata da Kibal'\u010di\u010d: due tubi incrociati di nitroglicerina, confezionati in modo che esplodessero qualunque fosse l'impatto con l'obiettivo. La Perovkaja avrebbe controllato l'itinerario seguito dallo zar, avvertendo i quattro compagni in caso di mutamento di programma.\nIn effetti, la presenza di \u017deljabov a Pietroburgo aveva causato forti preoccupazioni a corte. In mattinata Alessandro II avrebbe dovuto presenziare nel maneggio alla rivista delle truppe e il ministro Loris-Melikov avvert\u00ec l'imperatore della possibilit\u00e0 di un attentato. La moglie dello zar, la principessa Dolgorukova, gli consigli\u00f2 di mutare percorso: egli avrebbe dovuto evitare il Nevskij Prospekt e la Malaja sadovaja e percorrere invece la strada che costeggia il canale Caterina. Cos\u00ec fece, e la Perovskja, visto il nuovo itinerario, dispose che i quattro compagni si disponessero lungo la ringhiera del canale in attesa del ritorno dello zar.\nPoco dopo le due del pomeriggio il corteo imperiale, formato da tre slitte e da uno squadrone di cosacchi, faceva ritorno al Palazzo d'Inverno. Avvertito dal segnale di Sof'ja Perovskaja, Rysakov gett\u00f2 la sua bomba contro la slitta dello zar. L'esplosione fer\u00ec diverse persone ma lasci\u00f2 illeso l'imperatore che ferm\u00f2 il corteo e scese dalla slitta, dirigendosi verso il gruppo di soldati che aveva subito arrestato Rysakov. Lo interrog\u00f2 brevemente e s'avvi\u00f2 per ripartire, quando Grinevickij da due passi gli lanci\u00f2 addosso la sua bomba. Alessandro II mor\u00ec un'ora dopo nel suo palazzo, Grinevickij spir\u00f2 in serata all'ospedale. L'attentato provoc\u00f2 altri tre morti e una ventina di feriti.\nRysakov, interrogato a lungo e sperando di aver salva la vita, fin\u00ec per rivelare quanto sapeva della congiura. Cos\u00ec, il 15 marzo i poliziotti irruppero nella casa di Gesja Gel'fman e Nikolaj Sablin, che resistette sparando, poi, vistosi perduto, si suicid\u00f2, mentre la Gel'fman venne arrestata. Sorvegliarono poi la casa e il giorno dopo arrestarono Timofej Mchajlov che, ignaro dell'accaduto, vi si era presentato. Il 16 marzo la polizia scopr\u00ec il negozio ormai abbandonato di Malaja sadovaja, e vi trov\u00f2 la dinamite. Il 22 marzo, notata da un poliziotto sulla Prospettiva Nevskij, fu arrestata Sof'ja Perovskaja, e il 29 marzo fu la volta di Kibal'\u010di\u010d, il \"tecnico\" dell'attentato.\nL'istruttoria fu rapida. \u017deljabov, poco dopo il suo arresto, aveva denunciato la sua partecipazione all'attentato, dichiarandosi il vero responsabile dell'azione, che rivendic\u00f2 a tutto il partito. Il processo, che si apr\u00ec il 7 aprile, vide sei imputati: \u017deljabov, Perovskaja, Gel'fman, Kibal'\u010di\u010d, Michajlov e Rysakov, che fu l'unico a dichiararsi pentito del gesto.\nIn aula, \u017deljabov rifece la storia di una generazione di rivoluzionari: \u00ab Abbiamo tentato diversi mezzi per agire a favore del popolo. All'inizio degli anni '70 abbiamo scelto la vita dei lavoratori, la propaganda pacifica delle idee socialiste. Il movimento era estremamente innocuo \u00bb. Malgrado rifiutasse ogni violenza, il movimento venne soffocato: \u00ab Il breve periodo che vivemmo tra il popolo ci mostr\u00f2 quanto vi fosse nelle nostre idee di libresco e di dottrinario [...] Decidemmo allora di agire a nome degli interessi creati dal popolo, inerenti alla sua vita, da esso stesso riconosciuti. Questo fu il carattere distintivo del populismo. Da metafisico e sognatore si fece positivista \u00bb.\nAl posto della propaganda, furono posti in primo piano i fatti: \u00ab Nel 1878 per la prima volta fece la sua comparsa l'idea di una lotta pi\u00f9 radicale [...] Le radici del 1\u00ba marzo vanno cercate nelle concezioni dell'inverno 1877-78 [...] Il partito non aveva ancora abbastanza chiaro di fronte agli occhi il significato della struttura politica per il destino del popolo russo \u00bb. A Lipeck fu deciso di dare battaglia al sistema politico per giungere \u00ab a un rivolgimento violento attraverso una congiura, organizzando a questo scopo le forze rivoluzionarie nel senso pi\u00f9 largo della parola [...] Con questo spirito mi sforzai di dar vita a un'organizzazione unica, centralizzata, composta di gruppi autonomi ma che agisse secondo un unico piano comune, nell'interesse di uno scopo comune \u00bb.\nIl 12 aprile \u017deljabov, Perovskaja, Kibal'\u010di\u010d, Michajlov e Rysakov furono condannati a morte. Il nuovo zar Alessandro III si rifiut\u00f2 di commutare la pena di Rysakov mentre la Gel'fman, in quanto incinta, fu condannata all'ergastolo. Nell'indignazione dell'opinione pubblica internazionale il suo bambino, nato nella fortezza Pietro e Paolo dove la Gel'fman era rinchiusa, le fu strappato e messo in un orfanotrofio dove mor\u00ec di l\u00ec a pochi mesi il 6 febbraio 1882. Cinque giorni dopo mor\u00ec anche la madre.\nLa mattina del 15 aprile 1881, sul patibolo eretto in piazza Sem\u00ebnovskij, \u017deljabov, Perovskaja, Kibal'\u010di\u010d e Michajlov si abbracciarono per l'ultima volta, ignorando Rysakov, che fu impiccato per ultimo.\nLa lettera ad Alessandro III.\nL'insurrezione sperata da Narodnaja volja non ci fu. Nelle universit\u00e0 si manifest\u00f2 soddisfazione, in qualche provincia ci furono disordini, ma generalmente nelle campagne l'attentato fu attribuito ai nobili, nella radicata illusione che il vecchio zar difendesse i contadini dai soprusi dei proprietari terrieri. Non mancarono nemmeno i consueti \"pogrom\" ai danni degli ebrei. Per questo motivo, l'appello indirizzato il 14 marzo dai \"narodovol'cy\" ai \"mu\u017eiki\" per invitarli alla rivolta rimase senza esito.\nIl 22 marzo Narodnaja volja pubblic\u00f2 la \"Lettera del Comitato esecutivo ad Alessandro III\", scritta da Tichomirov e approvata dai superstiti dirigenti del partito. La lettera affermava che la \u00ab triste necessit\u00e0 \u00bb di quella \u00ab lotta sanguinosa \u00bb derivava dall'esistenza in Russia di un governo \u00ab degenerato in una pura camarilla \u00bb, una vera e propria \u00ab banda usurpatrice \u00bb che non aveva nulla in comune con i desideri del popolo. Poich\u00e9 non era possibile \u00ab sterminare tutto il popolo, n\u00e9 eliminare lo scontento con le repressioni \u00bb, si proponevano due soluzioni: o la rivoluzione, oppure \u00ab il passaggio volontario del potere supremo al popolo \u00bb.\nIl Comitato esecutivo raccomandava la seconda strada, e Narodnaja volja s'impegnava a cessare ogni attivit\u00e0 terroristica. Il governo avrebbe dovuto emanare un'amnistia generale per tutti i detenuti politici e convocare i comizi elettorali per la costituzione di un'Assemblea costituente: \u00ab i deputati siano eletti da tutte le classi e tutti i ceti, senza distinzioni, proporzionalmente al numero di abitanti; nessuna limitazione venga posta agli elettori e ai deputati; la campagna elettorale e le elezioni vengano fatte del tutto liberamente \u00bb. Era perci\u00f2 necessario assicurare libert\u00e0 di stampa, di parola, di riunione e di propaganda elettorale.\nAlessandro III non prese minimamente in considerazione le proposte di Narodnaja Volja. Accanton\u00f2 la timida riforma amministrativa preparata da Loris-Melikov e approvata da suo padre, costringendo il ministro alle dimissioni. Il 12 maggio 1881 fu pubblicato il manifesto redatto, a nome dell'imperatore, dal suo mentore Konstantin Pobedonoscev e dal pubblicista reazionario Michail Katkov: \u00ab invitiamo tutti i fedeli sudditi nostri a servire Noi e lo Stato in fede e verit\u00e0, al fine di sradicare l'abominevole sovversivismo che infanga la terra russa, consolidare la fede e la morale [...] restaurare l'ordine e la giustizia \u00bb. All'\u00ab et\u00e0 delle riforme \u00bb promesse seguiva quella dell'aperta reazione.\nCrisi e fine di Narodnaja volja.\nL'attentato fu pagato da Narodnaja volja a duro prezzo. Dei ventisette che avevano costituito il suo Comitato esecutivo, rimanevano vivi e in libert\u00e0 soltanto otto: Gra\u010devskij, Tellalov, Bogdanovi\u010d, Zlatopol'skij, Tichomirov, Anna Pribyl\u00ebva-Korba, Marija O\u0161anina e Vera Figner. Abbandonarono Pietroburgo e si nascosero a Mosca. L'ambiente moscovita era molto meno ricettivo alle idee rivoluzionarie rispetto a Pietroburgo, \u00ab la capitale della vita statale e di tutte le forze intellettuali del paese, il posto dove si concentravano anche tutti gli elementi di opposizione \u00bb.\nLa Figner si rec\u00f2 subito a Odessa con il tenente di marina Bucevi\u010d per riorganizzarvi il gruppo operaio, in difficolt\u00e0 dopo l'arresto in febbraio di Michail Trigoni, e per prendere contatto con il gruppo degli ufficiali della locale guarnigione e di quella di Nikolaev, simpatizzanti per Narodnaja volja. Insieme con il tenente colonnello A\u0161enbrenner decisero che l'organizzazione militare di Odessa entrasse a pieno titolo a far parte di Narodnaja volja, e s'impegnasse a insorgere al momento opportuno.\nVera Figner rientr\u00f2 a Mosca nell'ottobre del 1881. Abbattere l'autocrazia rimaneva il compito primario di Narodnaja volja, che sperava di attrarre su questo obiettivo altre forze politiche: \u00ab Il rivoluzionario socialista, il radicale e il liberale su questo punto solo per gradi e per dettagli, a causa della differenza degli scopi finali \u00bb - scriveva in ottobre \u00ab Narodnaja Volja \u00bb - \u00ab Ma la democratizzazione del supremo potere statale, la sua sottomissione alla volont\u00e0 popolare appare di per s\u00e9 egualmente necessaria a tutti i partiti, quale fondamento di qualsiasi ulteriore riforma \u00bb.\nN\u00e9 i liberali n\u00e9 i vecchi credenti collaborarono in alcun modo con Narodnaja volja, che decise di riprendere la via del terrorismo. Nel febbraio del 1882 \u00ab Narodnaja Volja \u00bb rilevava che la mancanza di reazioni all'attentato del 13 marzo dimostrava la \u00ab completa inconsistenza delle classi culturali \u00bb russe: \u00ab Davanti a noi c'\u00e8 sempre lo stesso nemico, senza nuovi alleati, e di conseguenza non abbiamo alcuna ragione di modificare i nostri compiti pratici [...] nessuna classe privilegiata \u00e8, secondo noi, cointeressata alla conquista dei diritti politici [...] noi, socialisti rivoluzionari, ci assumeremo l'incarico di compiere la rivoluzione politica \u00bb.\nGi\u00e0 in dicembre Figner e Chalturin avevano progettato l'uccisione di Vasilij Strel'nikov, procuratore militare di Odessa, tra i maggiori responsabili dei \"pogrom\" avvenuti nella Russia meridionale dopo l'attentato allo zar. Vera Figner torn\u00f2 a Mosca poco prima dell'attentato e Strel'nikov fu ucciso a Odessa il 30 marzo 1882 dai colpi di pistola di Nikolaj \u017delvakov, che fu per\u00f2 subito catturato insieme con Chalturin durante il loro successivo tentativo di fuga. Entrambi furono impiccati il 3 aprile.\nAnche il gruppo di Mosca era stato raggiunto dalla repressione della polizia. Quando il 22 marzo 1882 vi fu arrestato Bogdanovi\u010d, la maggior parte dei \"narodovol'cy\" abbandonarono la citt\u00e0. Marija O\u0161anina fugg\u00ec a Parigi e Tichomirov raggiunse Rostov e di qui, con falsi documenti, espatri\u00f2 stabilendosi a Ginevra. Il 17 giugno fu la volta di Bucevi\u010d, Gra\u010devskij e di Anna Pribyl\u00ebva-Korba a cedere nelle mani dell'Ochrana. Di tutti i membri del Comitato esecutivo, soltanto la Figner era rimasta ancora libera in Russia.\nVera Figner, con gli ultimi \"narodovol'cy\" di Mosca, si nascose a Char'kov e da qui stabil\u00ec contatti con il gruppo di Kiev guidato da Afanasij Spandoni. In settembre fu raggiunta da Degaev: con questi e con Spandoni progett\u00f2 la ricostituzione del Comitato esecutivo e l'installazione di una nuova tipografia. La Figner non sapeva per\u00f2 che Degaev era divenuto ormai un collaboratore dell'Ochrana e con le sue informazioni aveva appena fatto arrestare l'intero circolo militare di Tiflis aderente a Narodnaja volja. Grazie all'aiuto finanziario di Sof'ja Subbotina e del materiale fornito da Michajlovskij, fu impiantata ad Odessa, nell'appartamento di Degaev, una nuova tipografia. Un mese dopo, il 1\u00ba gennaio 1883, la polizia vi fece irruzione arrestando i cinque addetti: Degaev, la moglie, Spandoni, Dmitrij Surovcev e Marija Kalju\u017cnaja.\nTre giorni dopo Dagaev incontr\u00f2 la Figner raccontandole di una sua rocambolesca fuga dopo l'arresto. Era una menzogna, poich\u00e9 in realt\u00e0 l'Ochrana lo aveva appositamente incaricato di avvicinare Vera Figner, sperando di poterla finalmente catturare. Fu cos\u00ec che il 10 febbraio 1883, uscendo dal suo rifugio clandestino di Char'kov, la Figner venne arrestata. Con lei cadeva l'ultimo esponente del Comitato esecutivo e l'intera organizzazione militare della Russia meridionale. Narodnaja volja era stata distrutta.\nGli ultimi tentativi.\nI \"narodovol'cy\" emigrati all'estero si ritrovarono a Parigi per concordare i modi di una possibile riorganizzazione del partito. Alla riunione parteciparono, nel gennaio del 1884, Lopatin, O\u0161anina, Serebrjakov, Tichomirov e pochi altri. Fu deciso che Lopatin rientrasse clandestinamente a Pietroburgo, dove era stato creato, per iniziativa del giovane scrittore P\u00ebtr Jakubovi\u010d, un nuovo gruppo rivoluzionario denominato Molodaja Narodnaja Volja (Giovane Narodnaja Volja).\nLa Molodaja Narodnaja Volja riteneva che occorresse indirizzare l'attivit\u00e0 terroristica contro gli industriali e i grandi proprietari terrieri, cos\u00ec da guadagnare simpatie e adesioni tra gli operai e i contadini e giungere \u00ab alla fusione, necessaria per la rivoluzione sociale, della forza del popolo con la coscienza del partito rivoluzionario \u00bb. Si trattava di una riproposizione del \u00ab terrorismo economico \u00bb contro gli sfruttatori degli operai e dei contadini gi\u00e0 praticato dall'\"Unione operaia della Russia meridionale\" di \u0160\u010dedrin e di Elizaveta Koval'skaja, che era stato a suo tempo rifiutato da Narodnaja Volja.\nIn aprile Lopatin prese contatto con il gruppo di Molodaja Narodnaja Volja, Fu deciso di riprendere le pubblicazioni dell'organo del partito, interrotte fin dal febbraio del 1882: fu cos\u00ec che in settembre apparve il decimo numero di \u00ab Narodnaja Volja \u00bb, stampato in due tipografia clandestine a Rostov e a Dorpat. Lopatin si oppose al terrorismo di fabbrica e nelle campagne, insistendo piuttosto sugli obiettivi politici dell'azione terroristica, e si dichiar\u00f2 favorevole al proselitismo socialista tra gli operai, quale utile mezzo di reclutamento di nuovi attivisti.\nLopatin, svolgendo una frenetica attivit\u00e0, riusc\u00ec in qualche mese a ristabilire i collegamenti tra i diversi gruppi di rivoluzionari stabiliti a Pietroburgo, Mosca, \u010cernigov, Char'kov, Ekaterinoslav, Kazan', Kiev, Novo\u010derkassk, Or\u00ebl, Perm', Rostov, Saratov, Tula. Fu l'azione di una spia a provocare la fine delle sue speranze di ricostituire Narodnaja Volja. L'infiltrato Belino-Br\u017eosowski lo denunci\u00f2 alla polizia e il 7 ottobre 1884 Lopatin fu arrestato a Pietroburgo. Dopo di lui, in tutta la Russia vennero in breve tempo arrestate diverse centinaia di persone.\nUn estremo tentativo di far sopravvivere Narodnaja Volja fu compiuto da Boris Or\u017eich e da Vladimir Bogoraz. Nel settembre del 1885 Or\u017eich riun\u00ec a Ekaterinoslav \"narodovol'cy\" provenienti dal sud della Russia per un nuovo sforzo organizzativo e per riprendere i contatti con rivoluzionari del nord. Approntata una tipografia clandestina a Taganrog, pubblic\u00f2 quello che fu l'ultimo numero di \u00ab Narodnaja Volja \u00bb e l'opuscolo \"La lotta delle forze sociali\". Vi si svolgevano i consueti temi del partito ponendo un particolare accento sull'\"ob\u0161\u010dina\" quale punto di partenza di un'organizzazione socialista delle masse contadine russe, contrapposte a quelle occidentali, conservatrici e indifferenti al socialismo perch\u00e9 educate \u00ab negli istituti e nei costumi della propriet\u00e0 privata \u00bb. Ai primi del 1886 la tipografia fu scoperta dalla polizia che arrest\u00f2 Or\u017eich e altri suoi compagni. Il 9 dicembre cadeva anche il gruppo moscovita di Vladimir Bogoraz.\nAlla fine dell'anno un gruppo di studenti, denominatisi \"Gruppo terroristico di Narodnaja Volja\". progett\u00f2 un attentato contro Alessandro III che avrebbe dovuto essere eseguito il 13 marzo 1887, anniversario dell'assassinio di Alessandro II, nello stesso luogo dove questi aveva perduto la vita. La polizia controllava per\u00f2 da giorni le loro mosse e gli attentatori furono arrestati sul Nevskij Prospekt prima del passaggio dell'imperatore. Il 20 maggio 1887 cinque di loro, tra i quali Aleksandr Ul'janov, il fratello maggiore di Lenin, vennero impiccati.\nNarodnaja volja era finita per sempre, ma non i suoi ideali: se un centro organizzativo non fu pi\u00f9 ricostituito, \u00ab gruppi locali si svilupparono e crebbero, e poco a poco si collegarono nello strato clandestino, dal quale vent'anni dopo sarebbe scaturita l'ondata di liberazione \u00bb. Negli anni Novanta del XIX secolo sorsero in numerose citt\u00e0 della Russia molte organizzazioni illegali che in varia misura si collegavano alla tradizione di Narodnaja volja. Nel 1891 fu fondato a Pietroburgo il \"Gruppo dei narodovol'cy\", nel 1896 a Mosca l'\"Unione dei Socialisti-rivoluzionari\", nel 1899 fu costituito a Minsk il \"Partito operaio per la liberazione politica della Russia\" e nell'estate del 1900 gruppi rivoluzionari della Russia meridionale si fusero a Char'kov nel \"Partito dei Socialisti-rivoluzionari\".\nLe vicende di Narodnaja volja acquisirono nel tempo un carattere quasi leggendario. Il suo nome divenne quasi \u00ab il simbolo dell'opposizione ferma e risoluta al dispotismo autocratico, il modello di un'agguerrita tecnica cospirativa, e sar\u00e0 citato con rispetto e ammirazione da tutti i futuri combattenti, anche da coloro che propugneranno un netto e risoluto distacco dalla tradizione populistica \u00bb.\nLetteratura.\nIl romanzo \"L'impazienza\" (Neterpenie) di Jurij Trifonov, uscito in Unione Sovietica nel 1973 e pubblicato nel 1978 anche in Italia, \u00e8 incentrato sulla figura di Andrej \u017deljabov e dei suoi compagni, rispettando la verit\u00e0 storica dei fatti. L'impazienza di agire \u00e8 la caratteristica distintiva dei \"narodovol'cy\", mentre la \u00ab sete di amore \u00bb di \u017deljabov corrisponde alla sua impossibilit\u00e0 di amare: \u00ab il significato della sua vita si risolve cos\u00ec in un lungo inseguimento della morte, lasciando aperto l'interrogativo se si sia trattato di un fallimento o di una vittoria \u00bb."}
{"id": "2181487", "revid": "834", "url": "https://it.wikipedia.org/wiki?curid=2181487", "title": "Saad Haddad", "text": ""}
{"id": "2181488", "revid": "834", "url": "https://it.wikipedia.org/wiki?curid=2181488", "title": "Esercito del Sud-Libano", "text": ""}
{"id": "2181489", "revid": "767487", "url": "https://it.wikipedia.org/wiki?curid=2181489", "title": "Hustler White", "text": "Hustler White \u00e8 un film del 1996 diretto da Bruce LaBruce in collaborazione con il fotografo losangelino Rick Castro. Il film appartiene al filone New Queer Cinema e rende omaggio ai classici del cinema hollywoodiano, come \"Viale del tramonto\", di cui in parte ripercorre la trama.\nIl film ha per protagonista il modello Tony Ward (modello noto per aver interpretato alcuni dei video musicali di Madonna) nei panni di Montgomery Ward, un prostituto che diventa l'oggetto del desiderio del giornalista J\u00fcrgen Anger (interpretato dallo stesso La Bruce). Con il pretesto di documentari per un suo libro sul mondo della prostituzione omosessuale maschile, Anger seguir\u00e0 ogni mossa di Montgomery, documentando il mondo decadente del sesso in vendita, tra set pornografici e abuso di droghe.\nCome tutte le pellicole di La Bruce, il film contiene molte scene di sesso esplicito, cosa che ha comportato per la pellicola il divieto di visione ai minori di 18 anni. Il film \u00e8 disponibile in Italia in DVD nella collana \"Queer\" della Dolmen Home Video in lingua originale sottotitolato."}
{"id": "2181499", "revid": "767487", "url": "https://it.wikipedia.org/wiki?curid=2181499", "title": "Showbiz &amp; A.G.", "text": "Showbiz &amp; A.G. (conosciuti anche come Show &amp; A.G., al secolo Rodney Lemay e Andre Barnes) sono un duo hip hop statunitense originario del Bronx, New York City. Showbiz col tempo ha lasciato il rapping per dedicarsi esclusivamente alla produzione, mentre A.G. (abbreviativo di Andre the Giant) \u00e8 un rapper.\nIl duo debutta in \"Funky Technician\", album di Lord Finesse uscito nel 1990. Negli anni seguenti forma la Showbiz Records e il collettivo Diggin' in the Crates Crew (D.I.T.C.), composto dallo stesso Lord Finesse, Diamond D, O.C., Fat Joe, Buckwild e Big L. Show &amp; A.G. contribuiscono a rivitalizzare la scena hip-hop del Bronx partendo dal basso e commercializzando le proprie cassette per strada. Il successo underground dei singoli \"Soul Clap\" e \"Party Groove\", quest'ultimo andato pi\u00f9 volte in rotazione su \"Yo! MTV Raps\", li porta a produrre prima l'EP \"Soul Clap\" poi il disco \"Runaway Slave\", entrambi nel 1992. Il duo riscontra un successo underground, venendo ignorato dal mainstream anche col seguito del 1995 \"Goodfellas\". Nel 2000 sono tra gli artefici dell'esordio dei D.I.T.C. con l'album omonimo.\nBiografia.\nCarriera.\nLa prima uscita ufficiale per il gruppo \u00e8 rappresentata dall'EP \"Soul Clap\", pubblicato nel 1992 e rimasto famoso come \"Showbiz &amp; A.G.\" L'album di debutto, \"Runaway Slave\", usc\u00ec lo stesso anno. Una seconda versione della canzone \"Soul Clap\" fu inclusa nell'album, cos\u00ec come vecchie registrazioni, quali \"Fat Pockets\" e \"Party Groove\". Il posse cut \"Represent\" contiene la prima apparizione del rapper Big L. Altre collaborazioni presenti sull'album sono quelle del membro dei Black Sheep Dres, di Diamond D, Lord Finesse e DeShawn.\nNel 1994, Showbiz &amp; A.G. compaiono sul secondo album dei Black Sheep, dal titolo \"Non-Fiction\", precisamente sulla traccia intitolata \"E.F.F.E.C.T.\". In seguito Showbiz accorci\u00f2 il suo nome in Show, causando il cambio di nome del gruppo in Show &amp; A.G. Il loro album del 1995, \"Goodfellas\", ha un suono pi\u00f9 scuro del primo. Le collaborazioni su questo album sono di D-Flow, Lord Finesse, DJ Premier, Roc Raida, Dres, Method Man e Diamond D. La canzone che riscontr\u00f2 il maggior successo di pubblic\u00f2 fu \"Next Level\", remixata da DJ Premier, la cui strumentale fu qualche anno pi\u00f9 tardi inserita nella scena di una battle in \"8 Mile\". Nonostante le critiche positive ottenute da entrambi gli album, il gruppo non ebbe mai un particolare successo.\nD.I.T.C..\nDopo l'uscita di \"Full Scale (EP)\", nel 1998, il duo non realizz\u00f2 pi\u00f9 dischi come Show &amp; A.G., concentrandosi totalmente sui dischi dei D.I.T.C. e sulle rispettive carriere soliste. Nel 1999, A.G. pubblic\u00f2 il suo album di debutto, \"The Dirty Version\", con produzioni di Show, Lord Finesse, Buckwild, Diamond D e DJ Premier. Al disco collaborarono MC come Ghetto Dwellas, Fat Joe, Diamond D, O.C., Guru, KRS-One e Big Pun.\nNel 2000, Show &amp; A.G. si riunirono con la D.I.T.C. per realizzare un album collettivo. Show produsse \"Get Yours\", \"Way Of Life\",\"Drop It Heavy\" e \"Weekend Nights\", mentre A.G. apparve su \"Thick\", \"Day One\", \"Foundation\", \"Drop It Heavy\", \"Stand Strong\", \"Weekend Nights\" e \"Tribute\", una traccia dedicata al defunto Big L, ucciso nel 1999.\nIl secondo album di A.G., uscito per la Look Records \u00e8 \"Get Dirty Radio\", pubblicato il 31 ottobre 2006.\nNel 2007, il duo realizz\u00f2 un nuovo EP, dal titolo \"Live Hard\" per la D.I.T.C. Records.\nNel 2008 \u00e8 uscito un nuovo disco dei due, intitolato \"O-A-Sis\". Il primo singolo, \"2 for the Money\", prodotto da Showbiz, vede la collaborazione di DJ Premier."}
{"id": "2181500", "revid": "110157", "url": "https://it.wikipedia.org/wiki?curid=2181500", "title": "Ligestra", "text": "Ligestra S.r.l. \u00e8 una societ\u00e0 finanziaria italiana controllata al 100% da Fintecna.\nStoria.\n\u00c8 nata nel 2007 in seguito alla Legge 296/06 \"Disposizioni per la formazione del bilancio annuale e pluriennale dello Stato (Legge finanziaria 2007)\", dove all'Articolo 488 prevedeva che l'amministrazione, la gestione del patrimonio e delle cause giudiziarie di Ente Partecipazioni e Finanziamento Industria Manifatturiera e delle sue 23 controllate al 100%, in seguito alla messa in Liquidazione coatta amministrativa, fosse assunto da Fintecna o dalle sue controllate.\nPartecipazioni.\nLe percentuali riguardano le azioni in mano a EFIM al 18 luglio 2007.\nDati economici.\nAl 18 luglio 2007 i dipendenti delle aziende ex Efim erano 11.\nIl conto economico nei primi 7 mesi del 2007 si chiude con una perdita di 191 milioni di euro circa e un patrimonio netto di 137 milioni.\nPer liquidare le attivit\u00e0 EFIM sono stati spesi circa 14.000 miliardi di lire, di cui 9000 erogati nel 1993 e 5000 nel 1994."}
{"id": "2181505", "revid": "1725819", "url": "https://it.wikipedia.org/wiki?curid=2181505", "title": "Nova Televisione", "text": "Nova Televisione \u00e8 stata un'emittente televisiva locale della Sardegna.\nStoria.\nL'emittente nasce a Oristano nel 1985, per iniziativa di alcuni imprenditori locali, come televisione locale a vocazione territoriale, con l'obiettivo di fornire un palinsesto televisivo che si occupasse delle vicende della comunit\u00e0 oristanese e dell'hinterland.\nAnno dopo anno, da una copertura locale composta da pochi impianti nella provincia di Oristano, passa a quella regionale con l'acquisizione di ulteriori frequenze nel resto dell'Isola (per un totale di 10 impianti).\nL'emittente, nei primi anni '90, aveva sede presso la Curia Arcivescovile, e alcune produzioni assunsero un'impronta cattolica.\nDal 1990 al 1995 fu legata al circuito SuperSix.\nDopo alcune difficolt\u00e0 economiche nel 1996, dal 1997 l'emittente oristanese viene rilevata dalla Amal srl, una societ\u00e0 che fa parte del gruppo \"La Memoria Storica\": una cooperativa specializzata nella gestione dei beni culturali, archivi e restauri.\nNova Tv fu rinominata Nova Televisione, e cambi\u00f2 sede passando alla zona industriale, sempre a Oristano.\nDal 2000 l'emittente fece parte della syndication Italia 9 Network e spost\u00f2 nuovamente la sua sede in Via Tirso ad Oristano. Grazie alla copertura estesa su buona parte del territorio sardo, l'emittente si \u00e8 imposta negli anni come il megafono di Oristano e dell'omonima provincia, con un occhio puntato ai fatti che riguardano tutta l'isola.\nNova Tv raggiunse il suo massimo sviluppo nei primi anni 2000: forte di una decina di edizioni del telegiornale (il Nova Notizie), di una redazione composta per lo pi\u00f9 da giovani praticanti, e dall'aumento di programmi autoprodotti, fu l'ultima emittente regionale della Sardegna ad offrire ai telespettatori un proprio servizio di teletext (dismesso nel 2005), denominato Novatext.\nCon lo switch off che ha coinvolto la Sardegna nel 2008, l'emittente si \u00e8 vista assegnare il canale in tecnica SFN, UHF 40. Poche settimane prima dello switch off, l'emittente ha siglato un accordo con il gruppo Profit di Raimondo Lagostena Bassi (editore di Odeon TV), cedendo la sua rete trasmissiva a quest'ultimo. Tuttavia Nova Televisione continu\u00f2 ad essere visibile come ospite nel mux Profit, il quale venne denominato Sardegna Digitale.\nDopo aver subito una crisi economica simile a quella di altre emittenti locali, che l'hanno portata a ridurre le produzioni e al licenziamento di personale, il 28 febbraio 2018 \u00e8 stata eliminata dal mux TCS e ha chiuso le trasmissioni.\nMultiplex.\nNel mese di maggio del 2015 la rete del mux Sardegna Digitale trasmessa sul canale UHF 40 dove era ospitata Nova Televisione, \u00e8 stata acquistata dal gruppo di Canale Italia.\nDa tale data l'emittente oristanese risultava essere visibile nella Sardegna centrale all'interno del mux di Super TV Oristano e nella Sardegna meridionale nel mux Videolina 2, entrambi trasmessi sul canale UHF 25.\nDal 24 luglio del 2015 al 28 febbraio 2018, la storica emittente oristanese era anche visibile all'interno del mux a copertura regionale di Telecostasmeralda, trasmesso sul canale UHF 23.\nProgrammi.\nLa programmazione di Nova Televisione era rivolta principalmente al territorio della provincia di Oristano senza trascurare le altre zone della Sardegna.Il palinsesto era caratterizzato da numerose edizioni del Telegiornale (trasmesse anche nella Lingua Italiana dei Segni) e da programmi informativi autoprodotti che si occupano giornalmente di fatti e persone legate alla cronaca, alla politica, alla storia ed allo spettacolo.\nParticolare attenzione era anche rivolta all'archivio storico dell'emittente che settimanalmente veniva riproposto nella trasmissione Mi Ritorni in Mente.\nNegli ultimi tempi la programmazione prevedeva alcuni appuntamenti fissi con cadenza settimanale:\nNova Televisione inoltre trasmetteva ogni anno la diretta televisiva de Sa Sartiglia.\nL'immagine e la promozione del territorio della provincia di Oristano erano esaltati dalla messa in onda di \"cartoline\" dedicate ai comuni che fanno parte della provincia."}
{"id": "2181506", "revid": "543975", "url": "https://it.wikipedia.org/wiki?curid=2181506", "title": "Episodi di Homicide (prima stagione)", "text": ""}
{"id": "2181515", "revid": "324090", "url": "https://it.wikipedia.org/wiki?curid=2181515", "title": "Elisabetta Zamparutti", "text": "Biografia.\nTra i fondatori di Nessuno tocchi Caino, l'associazione che ha ideato e condotto al successo la campagna per l'approvazione della Risoluzione dell'Assemblea Generale delle Nazioni Unite per una moratoria universale delle esecuzioni capitali, \u00e8 Tesoriere di Nessuno tocchi Caino dal 2003. Con l'associazione Nessuno tocchi Caino ha promosso campagne iscrizioni e presentato con successo progetti per l'abolizione della pena di morte alla Commissione europea e ai Ministeri degli Affari Esteri della Norvegia, dei Paesi Bassi e della Svizzera. Dal 2016, anima con cadenza mensile, i laboratori \"Spes contra spem\" nelle sezioni di alta sicurezza delle carceri di Opera a Milano, Parma, Voghera, Rebibbia a Roma e Secondigliano. Il titolo del progetto \u201cSpes contra spem\u201d fa riferimento alla \"Lettera di San Paolo ai Romani\" (4, 18) e al passaggio relativo all\u2019incrollabile fede di Abramo che \u201cebbe fede sperando contro ogni speranza\u201d. Con questo titolo si vuole evidenziare l\u2019importanza dell\u2019essere soggetto di speranza rispetto all\u2019avere speranza, a partire da coloro che, condannati all\u2019ergastolo ostativo o a lunghi periodi di isolamento sono riusciti a divenire speranza per altre persone.\nIl progetto \u00e8 incentrato sul docu-film di Ambrogio Crespi \"\u201cSpes contra spem \u2013 Liberi dentro\u201d\", presentato alla Mostra del Cinema di Venezia alla presenza del Ministro Andrea Orlando e che vede come protagonisti i detenuti in ergastolo ostativo, il direttore ed il personale dell\u2019amministrazione penitenziaria del carcere di Opera insieme al Capo del DAP Santi Consolo.\nA partire dalla proiezione di questo docu-film, i \u201claboratori del cambiamento\u201d intendono accrescere la consapevolezza del danno arrecato e una rottura esplicita con comportamenti e collegamenti del passato, in questo modo mutando il modo d\u2019essere \u2013 di pensare, di sentire e di agire \u2013 dei partecipanti sostenendone la manifestazione di una coscienza pi\u00f9 elevata e orientata ai valori umani. Anche a questa attivit\u00e0 si devono le storiche sentenze della Corte Europea per i diritti umani nel caso Viola vs Italiia e della Corte Costituzionale in tema di reati ostativi.\n\u00c8 anche componente del Consiglio generale del Partito Radicale Nonviolento Transnazionale e Transpartito e dal 2016 al 2019 \u00e8 stata componente del Comitato europeo per la prevenzione della tortura e i trattamenti o le punizioni inumane o degradanti per conto dell'Italia Cura con Giovanna Reanda la trasmissione di Radio radicale \"Dei diritti e delle pene\".\nAttivit\u00e0 parlamentare.\nDeputata della XVI legislatura al Parlamento italiano \u00e8 stata eletta come componente radicale nelle liste del Partito Democratico. Ha fatto parte della VIII Commissione Parlamentare (Ambiente, Territorio e Lavori Pubblici). Con la sua attivit\u00e0 parlamentare si \u00e8 collocata al 18\u00ba posto su 630 membri della Camera dei Deputati.\n\u00c8 stata co-presentatrice delle proposte di legge volte a: introdurre il reato di tortura nel codice penale italiano; attuare lo Statuto della Corte penale internazionale; ridurre i termini massimi di custodia cautelare; migliorare le relazioni tra madri detenute e i loro figli minori; costituire un\u2019anagrafe pubblica delle carceri; legalizzare la coltivazione e il commercio di derivati della cannabis e depenalizzarne la coltivazione domestica; favorire la riabilitazione sociale e l'occupazione delle persone condannate; istituire il Garante nazionale dei detenuti; rafforzare il sistema delle misure alternative al carcere; ridurre il sovraffollamento delle carceri italiane; introdurre una difesa pro-bono per gli italiani detenuti all'estero; abolire l'ergastolo; modifiche agli articoli 4-bis, 14-bis, 14-ter, 14-quater e 41-bis della legge 26 luglio 1975, n. 354, in materia di divieto di concessione dei benef\u00ecci penitenziari, di regime di sorveglianza particolare e di soppressione del regime restrittivo con sospensione delle regole ordinarie di trattamento penitenziario per gravi motivi di ordine e di sicurezza pubblica; abolizione del sostituto d'imposta; Istituzione e ordinamento del Corpo della polizia tributaria; liberalizzazione del lavoro a domicilio; Soppressione delle trattenute per la riscossione delle quote associative e sindacali tramite gli enti previdenziali e disposizioni concernenti gli accordi fra privati per il versamento di tali quote; riforma disciplina dei licenziamenti individuali; abolizione del monopolio legale dell'INAIL in materia di assicurazione obbligatoria contro gli infortuni sul lavoro e le malattie professionali; riforma del sistema degli ammortizzatori sociali e della disciplina dei contributi sociali, nonch\u00e9 per l'istituzione dell'Agenzia nazionale per la gestione dell'indennit\u00e0 di disoccupazione e il reinserimento dei lavoratori disoccupati; abolizione del diritto di accesso al fondo altrui per l'esercizio della caccia; disposizioni sulle attivit\u00e0 circensi e per la promozione dello spettacolo circense senza uso di animali; censimento e il recupero di immobili pubblici inutilizzati e per la loro destinazione a fini di edilizia sociale; istituzione dell'Osservatorio nazionale sull'uso del suolo; istituzione di una carbon tax; disposizioni per il riconoscimento e la disciplina della pratica del naturismo; realizzazione di aree pedonali, a traffico limitato e a velocit\u00e0 moderata nei centri storici e nelle strade di quartiere e locali; modifica all'articolo 16 del decreto legislativo 24 aprile 2006, n. 219, in materia di medicinali omeopatici; legge quadro per la ricostruzione dei territori colpiti dal sisma del 6 aprile 2009; incontri tra i detenuti o internati conduttori di cani e i loro animali; monitoraggio e la riduzione del consumo del suolo e introduzione di misure di compensazione ecologica preventiva; riforma nomina dei direttori generali delle agenzie regionali per la protezione dell'ambiente\nNel 2010, ha presentato e fatto approvare la mozione parlamentare che ha interrotto la produzione di Penthotal da parte dell\u2019azienda Hospira di Liscate (Milano) che veniva utilizzato per le iniezioni letali negli Stati Uniti. L'inizitiva ha portato alla revisione del \u201cregolamento europeo sul commercio di merci che potrebbero essere utilizzate per la pena capitale, la tortura o altri trattamenti o pene crudeli, inumani o degradanti\u201c con l\u2019inclusione dei farmaci previsti dai protocolli per l\u2019esecuzione tramite iniezione letale."}
{"id": "2181520", "revid": "729019", "url": "https://it.wikipedia.org/wiki?curid=2181520", "title": "Ghiro (personaggio)", "text": "Il Ghiro \u00e8 un personaggio del romanzo Le avventure di Alice nel Paese delle Meraviglie di Lewis Carroll che fa la sua prima comparsa insieme alla Lepre Marzolina e al Cappellaio Matto che lo usano come cuscino per appoggiarci i gomiti mentre dorme profondamente.\nDurante l'incontro con Alice racconta una storiella riguardante tre sorelle che vivono in un pozzo pieno di melassa. Dopo che Alice se ne va indispettita dall'insolenza del Cappellaio, questo insieme al Leprotto tenta di infilare il Ghiro dentro una teiera."}
{"id": "2181524", "revid": "599013", "url": "https://it.wikipedia.org/wiki?curid=2181524", "title": "Abbazia di Santa Maria (Finale Ligure)", "text": "L'abbazia di Santa Maria \u00e8 un edificio religioso sito in via Santuario a Finalpia a Finale Ligure, in provincia di Savona, adiacente al complesso monastico benedettino ubicato sul lato sinistro del torrente Sciusa. La chiesa \u00e8 sede della comunit\u00e0 parrocchiale di Nostra Signora Assunta e San Giacomo apostolo del vicariato di Finale Ligure-Noli della diocesi di Savona-Noli.\nStoria.\nLe prime notizie storiche risalgono ad documento del 1140 che testimonia gi\u00e0 la presenza di una cappella dedicata alla Madonna e di un successivo documento del 1170 che conferma il possesso della chiesa e di due mulini all'abbazia di San Quintino di Spigno Monferrato nell'alessandrino, che aveva assorbito e ricostruito i possessi benedettini liguri-piemontesi dell'abbazia di San Salvatore di Giusvalla dopo la loro distruzione attorno al IX-X secolo da parte dei Saraceni. \nNel 1447 la propriet\u00e0 dell'edificio venne trasferita al clero secolare, quindi nel XVI secolo il marchese Biagio Galeotto Del Carretto vi favor\u00ec la costruzione di un monastero di Benedettini olivetani (Ordine ancora presente nel monastero), costruito con due chiostri.\nLa chiesa venne completamente ricostruita tra il 1724 e il 1728 a navata unica da Girolamo Veneziano ed \u00e8 corredata dall'originario campanile, in pietra a vista, cuspidato e con sette ordini di finestre a bifora, eretto nel XIII secolo in stile gotico e restaurato tra il 1950 e il 1952.\nDescrizione.\nAll'interno della chiesa sono presenti, oltre al tabernacolo del XVI secolo nel presbiterio e ad armadi intarsiati dal frate Antonio da Venezia nel 1530, due grandi tele di Giuseppe Moreno del 1901-1902. Nell'altare maggiore la tavola della \"Madonna col Bambino e angeli\" \u00e8 una pala d'altare attribuita a Nicol\u00f2 da Voltri. Nella sagrestia sono altres\u00ec presenti gruppi in terracotta policroma raffiguranti la \"Madonna col Bambino e i Santi Luca e Giovanni Evangelista\".\nNell'annessa abbazia benedettina \u00e8 conservata una scultura lignea dell'\"Annunciazione\" di Antonio Brilla. Un portale del 1522 permette l'attraversamento al secondo chiostro, dove \u00e8 collocata un gruppo in terracotta della Piet\u00e0 con la \"Maddalena e San Giovanni\" dei Della Robbia e risalente al XVI secolo. Nel refettorio, del 1519, vi \u00e8 un crocifisso ligneo del XIV secolo."}
{"id": "2181526", "revid": "110157", "url": "https://it.wikipedia.org/wiki?curid=2181526", "title": "Federazione cestistica delle Kiribati", "text": "La Federazione cestistica delle Kiribati \u00e8 l'ente che controlla e organizza la pallacanestro nelle Kiribati.\nLa federazione controlla inoltre la nazionale di pallacanestro delle Kiribati e ha sede ad Bairiki.\n\u00c8 affiliata alla FIBA dal 1987 e organizza il campionato di pallacanestro delle Kiribati."}
{"id": "2181527", "revid": "834", "url": "https://it.wikipedia.org/wiki?curid=2181527", "title": "BUP file", "text": ""}
{"id": "2181528", "revid": "125395226", "url": "https://it.wikipedia.org/wiki?curid=2181528", "title": "Le vagliatrici di grano", "text": "Le vagliatrici di grano \u00e8 un quadro di Gustave Courbet del 1854. Nel quadro Courbet ritrae la povert\u00e0 di chi, con magri guadagni, lavora la terra. Eppure la calma rassegnazione delle donne non ci induce a compassione; al contrario, l'impegno espresso dona loro dignit\u00e0 e suscita ammirazione.\nL'ampio gesto della donna al centro condensa su di s\u00e9 l'attenzione dell'osservatore e le fa assumere un'importanza paragonabile a quella di una figura rinascimentale.\nLa gamma dei colori \u00e8 limitata, ma non priva di toni forti, come nell'ampia veste rossa della figura centrale. Il nostro sguardo si sofferma cos\u00ec, in particolare, su alcuni elementi visivi. Spesso le donne erano cos\u00ec povere che dovevano portarsi al lavoro i figli. Come si pu\u00f2 notare sulla destra, un bambino, dovendo restare molte ore a non fare niente, incuriosito apre un armadietto per vedere cosa c'\u00e8 dentro. Le vagliatrici di grano fu uno dei quaranta quadri esposti al tendone \"Pavillon du r\u00e9alisme\" allestito da Courbet."}
{"id": "2181530", "revid": "83531", "url": "https://it.wikipedia.org/wiki?curid=2181530", "title": "Bucha", "text": ""}
{"id": "2181533", "revid": "1821499", "url": "https://it.wikipedia.org/wiki?curid=2181533", "title": "Basilica di San Biagio (Finale Ligure)", "text": "La basilica o collegiata di San Biagio \u00e8 un luogo di culto cattolico sito in piazza San Biagio nella frazione di Finalborgo a Finale Ligure, in provincia di Savona. La chiesa \u00e8 sede della comunit\u00e0 parrocchiale omonima del vicariato di Finale Ligure-Noli della diocesi di Savona-Noli.\nNell'aprile del 1949 papa Pio XII l'ha elevata alla dignit\u00e0 di basilica minore.\nStoria.\nIl culto di san Biagio, protettore, fra l'altro, dei cardatori di lana, \u00e8 probabilmente uno dei pi\u00f9 antichi del Finale. La produzione e il commercio di torselli lanici \u00e8 un'attivit\u00e0 tradizionale del Finalese, documentata per la prima volta nel 1128 dal regolamento del dazio di Genova, in cui gli abitanti di Finale compaiono come esportatori di lana e canapa.\nLa chiesa, tuttavia, compare per la prima volta in un documento scritto solo nel 1261. Ad essa era annesso anche un ricovero per malati ma non ve n'\u00e8 pi\u00f9 alcun rudere. La chiesa antica, di cui non si conosce l'origine, era posta dall'altro lato del torrente Aquila, ma fu ricostruita entro il perimetro delle mura di Finalborgo nel 1372-1375, in stile gotico.\nDanneggiata nel tardo Cinquecento a seguito della seconda invasione del marchesato di Finale da parte della Repubblica di Genova, e ormai inadeguata per dimensioni, la chiesa gotica fu quasi interamente demolita a met\u00e0 del XVII secolo per fare spazio ad un nuovo edificio allora in corso di costruzione, ma con pianta ruotata di 90 gradi. L'abside e le cappelle absidali della chiesa trecentesca sono state conservate parzialmente nel breve spazio fra l'edificio seicentesco e le mura del Borgo.\nLa nuova chiesa, costruita tra il 1633 e il 1650 su progetto dell'architetto finalese Andrea Storace, ha pianta a croce latina e divisa in tre navate con cupola centrale. Essa conserva l'originario e caratteristico campanile ottagonale con sottili bifore appoggiato su di una preesistente torre difensiva anteriore al 1452. La facciata rimase incompiuta e lasciata al grezzo, senza particolare stile.\nDescrizione.\nLa nuova chiesa fu arricchita di dipinti e statue e decorata a partire dal periodo barocco-rococ\u00f2. Buona parte dei suoi arredi attuali, per\u00f2, provengono dal complesso conventuale di Santa Caterina, la \"superga\" dei Del Carretto, che fu confiscata prima da Napoleone Bonaparte durante la Repubblica Ligure e poi dal governo italiano (1864) per utilizzi civili.\nSuccessivamente furono affrescate e stuccate le pareti grazie all'opera, nel 1878, dei pittori Francesco Semino e Domenico Buscaglia - affreschi della cupola e della volta del presbiterio - e ripresi nel 1911 da Luigi Gainotti e Antonio Bertolotto nelle realizzazioni della volta.\nSopra il portale mediano si pu\u00f2 ammirare il monumento funebre di Sforza Andrea Del Carretto, ultimo marchese della famiglia carrettesca, opera commissionata dal suo erede Giovan Andrea Doria e trasportato in San Biagio solo nel 1805, quando la chiesa di Santa Caterina fu confiscata da Napoleone Bonaparte e utilizzata per alloggiare le truppe. La statua \u00e8 opera di Battista Orsolino, di scuola scultorea di Taddeo Carlone (XVII secolo).\nA sinistra del portale, \u00e9 presente il fonte battesimale; la vasca e le balaustre sono state realizzate da Girolamo Bocciardo nel 1798, mentre le statue di Ges\u00f9 Cristo e San Giovanni Battista sono un'opera neoclassica del 1811, primo e unico lavoro in marmo di uno scultore del legno, il genovese Angelo Olivari (1768-1827). Al padre di Girolamo, Pasquale Bocciardo \u00e8 attribuito il curioso e fantasioso pulpito marmoreo del 1765, in cui scolp\u00ec la \"Visione di Ezechiele con il carro divino e i tetramorfi\". A destra del portale, in ingresso, si trova invece il gruppo marmoreo di \"Ges\u00f9 e la Maddalena\", opera di Giovanni Battista Frumento del 1854 e donato in occasione della morte dell'avvocato Cavasola, \"maire\" (sindaco) di Finale durante il periodo napoleonico.\nNavata destra.\nNel primo altare della navata destra si trova il trittico delle \"Nozze mistiche di santa Caterina d'Alessandria, fra i suoi testimoni san Gottardo e san Sebastiano\", ascrivibile alla scuola di Bernardino Fasolo e realizzato per la Confraternita dei Disciplinanti del convento di Santa Caterina e trasportato in San Biagio in occasione dell'unificazione della confraternita conventuale con quella di San Biagio, avvenuta nel 1626. Venne allora aggiunta una ricca cornice decorata alla base e san Gottardo venne modificato in san Biagio tramite l'aggiunta di un pettine da cardatore nella mano.\nNel secondo altare la monumentale ancona d'altare, che raffigura il \"Martirio di santa Caterina con san Domenico, san Pietro, san Paolo\", l'\"Annunciazione\" e la \"Piet\u00e0\" del pittore piemontese Oddone Pascale (1533), opera proveniente dall'altare maggiore di Santa Caterina. Lo stemma vescovile in cima e quello carrettesco segnalano il donatore che G. Castelnovi identific\u00f2 in Luigi Del Carretto, conte e vescovo di Cahors, morto per\u00f2 nel 1524. Si tratterebbe quindi del nipote, Paolo Del Carretto, che ricopr\u00ec le stesse cariche dal 1525.\nProseguendo al terzo altare, si pu\u00f2 trovare un crocifisso ligneo di Francesco Agnesi detto il Corsetto (1693), precedentemente posto dietro l'altare maggiore e spostato qui senza le decorazioni nel 1949.\nAl quarto altare, sede del vecchio organo settecentesco, si trova invece una tela dedicata a san Giovanni Nepomuceno, patrono di Boemia, inserito tra i santi Francesco da Paola e Lucia tra gli angeli, opera di Giuseppe Paganelli da Bergamo del 1798. Questo santo, protettore dalle alluvioni, \u00e8 rappresentato anche sulla superficie interna di Porta Testa da cui potenzialmente irromperebbero le acque di un improvviso allagamento.\nPresso il quinto ed ultimo altare destro, la tela della \"Madonna delle Grazie tra le anime purganti\", opera di Pier Lorenzo Spoleti del 1723, e posizionato su un supporto realizzato forse da Pietro Ripa tra il 1718 e il 1728 a colonne rivestite di marmo, comprendente materiale riutilizzato dal vicino sito di Castel Gavone.\nNella cappella a destra del presbiterio \u00e8 conservata invece la parte principale del polittico di Raffaello De Rossi, con la raffigurazione di \"San Biagio benedicente fra i santi Pietro e Paolo, Caterina e Cristoforo\". L'opera, anticamente posta sull'altare maggiore sia dell'antica chiesa trecentesca sia in quella seicentesca, e databile ai primi decenni del cinquecento.\nPresbiterio e altare maggiore.\nNel presbiterio, la balaustra in marmo con angeli \u00e8 opera di Girolamo Bocciardo, in essa quattro figure di angeli sorreggono la tovaglia decorata da un fine lavoro a bulino. Girolamo Bocciardo \u00e8 anche l'autore dell'altare maggiore del 1799. Durante la realizzazione \u00e8 stato aiutato dallo zio Andrea Casareggio (1737-1799) col quale condivideva la bottega in Via Giulia a Genova. La famosa particolarit\u00e0 di questo altare \u00e8 il drappo del tavolo, che sembra di stoffa ricamata, ma in realt\u00e0 \u00e8 puro marmo.\nAlle pareti sono invece presenti copie della \"Trasfigurazione di Raffaello\" e dell'\"Assunzione della Vergine\" (del fiammingo Pieter Paul Rubens), realizzate invece dal pittore finalese Pier Lorenzo Spoleti nel 1722; si conserva inoltre, sotto quest'ultimo quadro, un ciborio in marmo del 1521 dello scultore Giovanni Lorenzo Sormano. Il coro ligneo in noce \u00e8 stato terminato nel 1721 dal maestro Gi\u00f2 Benedetto Mora. \nDi particolare interesse \u00e8 l'organo a canne, costruito da Gioacchino Concone nel 1784 e riformato dal savonese Giovanni Battista Dessiglioli nel 1894.\nNavata sinistra.\nNella cappella a sinistra del presbiterio (attualmente l'altare ospita il Santissimo Sacramento) nel dipinto della \"Madonna fra San Giovanni Battista e Sant'Ippolito\", di mano ignota del XVII secolo, \u00e8 presente un'iscrizione dedicatoria del governatore Diaz de Zamorano, datata 1627. L'opera si trovava originariamente nell'interna cappella del palazzo della Camera (poi palazzo del Tribunale) di Finalborgo. Davanti ad essa prestavano giuramento le magistrature finalesi.\nSul successivo altare della navata sinistra tornando verso l'ingresso della chiesa si pu\u00f2 vedere una statua lignea della \"Madonna del Carmine\", protettrice del Borgo, la cui confraternita finalese fu fondata nel 1609. Presenti inoltre i busti reliquiari di \"San Biagio\" e \"San Venerio\", patrono del golfo della Spezia e protettore dei fari marittimi.\nL'altare della Madonna del Carmine \u00e8 impostato su quattro colonne tortili in marmo nero. Le pareti della cappella e la cornice della nicchia vennero rifasciate e decorate con marmi intarsiati nel 1755 dai genovesi Antonio Maria Pittaluga e Stefano Gattuso.\nSul successivo altare, tornando indietro, si trova la tela dedicata all'\"Incredulit\u00e0 di San Tommaso\", di Pier Lorenzo Spoleti (1725), commissionato dal Collegio dei Notai di Finalborgo.\nNella volta della cappella, in una decorazione di stucchi con angeli, sono inserite piccole tele raffiguranti l'inconorazione della Vergine tra i Santi Tommaso e Francesco.\nSul terzultimo altare, opera e tomba dell'architetto finalese GianBattista Gallesio (1772), \u00e8 posizionata la statua del Sacro Cuore di Ges\u00f9.\nParticolari sono i plinti che sorreggono le colonne dell'altare, decorati con marmi policromi ad intarsio.\nAi lati della cappella sono posti i busti commemorativi di Cristoforo Benenato e il beato Damiano Fulcheri da Perti.\nPartendo dall'ingresso, si trova quindi, sul secondo altare di sinistra, un'altra opera mariana, gi\u00e0 proveniente dal convento di Santa Caterina, la tavola della \"Madonna delle Rose\", alla quale la santa, figlia di re, presenta il marchese di Finale Alfonso I Del Carretto mentre san Domenico presenta il fratello, il cardinale Carlo Domenico. L'opera, successiva alla scomparsa dei due personaggi (1517), \u00e8 stata attribuita a Vincenzo Tamagni, pittore originario di San Gimignano dove, dopo essersi trasferito a Roma nella met\u00e0 del 1500, lavor\u00f2 alle commissioni papali delle Logge vaticane accanto a Raffaello.\nInfine, al primo altare dall'ingresso, statua ignota dedicata a \"San Giuseppe col Bambino Ges\u00f9\", eseguita grazie ai lasciti di un facoltoso proprietario finalese, Antonio Gozzolano, tra il 1708 e il 1727.\nL'altare \u00e8 decorato con arabeschi e foglie d'acanto in marmo bianco dorato con fondo e cornice della nicchia in marmo nero, originale espressione del tardobarocco finalese.\nAi lati ancora due tele, raffiguranti San Biagio e San Venerio costituivano le ante del vecchio organo."}
{"id": "2181541", "revid": "1748167", "url": "https://it.wikipedia.org/wiki?curid=2181541", "title": "Muppet Babies (serie animata 1984)", "text": "Muppet Babies \u00e8 una serie televisiva d'animazione, prodotta da Marvel Production, Jim Henson Productions, Toei Animation e Akom Productions, basata sui personaggi Muppet di Jim Henson.\nLa sigla italiana ha il titolo \"Muppet Babies\".\nLa serie in America \u00e8 andata in onda dal 1984 al 1990 su CBS e in Italia dal 1986 su Italia 1 sul digitale terrestre e in seguito su Playhouse Disney sulla piattaforma a pagamento Sky.\nTrama e personaggi.\nIl cartone animato vede come protagonisti alcuni dei personaggi del Muppet Show quando erano infanti e si tratta di Piggy, Kermit, Gonzo, Fozzie, Rowlf, Animal, Scooter e la sua gemella Skeeter (che compare solo in questo cartone animato e non in altre produzioni dei Muppet) che vivono in una nursery con la loro baby sitter Nanny della quale si vedono solamente le gambe con i calzini a righe. Le varie storie vedono la materializzazione della loro immaginazione (con spezzoni presi da vari films) a seconda degli argomenti trattati e tornano alla realt\u00e0 grazie a qualche evento esterno (come ad esempio l'entrata in stanza di Nanny). Gonzo \u00e8 invaghito di Piggy, che ha occhi solamente per Kermit, Gonzo inoltre possiede un pupazzo dalle sembianze di una pulcina da lui chiamata Camilla, come la gallina sua fidanzata nei film con i pupazzi veri e propri. L'orso Fozzie \u00e8 specializzato nel raccontare barzellette che non fanno ridere nessuno e il cane Rowlf suona spesso il suo pianoforte giocattolo. Scooter \u00e8 un esperto di computer, in contrasto della sportiva sorella Skeeter, Animal, invece, appare come il combinaguai di turno. In alcuni episodi compaiono anche Bunsen e Beaker che inventano strani marchingegni."}
{"id": "2181547", "revid": "106872", "url": "https://it.wikipedia.org/wiki?curid=2181547", "title": "Classe Mayak (nave AGI)", "text": ""}
{"id": "2181549", "revid": "1566286", "url": "https://it.wikipedia.org/wiki?curid=2181549", "title": "Marco Polo (miniserie televisiva)", "text": "Marco Polo \u00e8 una miniserie televisiva epica trasmessa originariamente nel 1982 in 46 paesi: dalla NBC negli Stati Uniti, da Antenne 2 in Francia, dalla RAI in Italia e da RTVE in Spagna.\nScheda.\n\u00c8 stata la prima collaborazione tra una televisione occidentale e una cinese. Venne finanziata da parte delle imprese statunitensi NBC e Procter &amp; Gamble, dalle giapponesi Tentsu e TBS, e dalla CCAA cinese (film Cina-produzione).\nCome racconta il regista Giuliano Montaldo, l'idea dello sceneggiato venne all'allora direttore della RAI, dopo avere incontrato i membri di una delegazione italiana di ritorno da un viaggio a Pechino verso la fine degli anni 1970. Era una delle prime visite ufficiali in Cina dopo la Seconda Guerra Mondiale. La delegazione era rimasta piacevolmente sorpresa nel vedere che i funzionari cinesi brindavano a Marco Polo come a un \"italiano amico della Cina\". L'idea dello sceneggiato venne vista da tutti produttori come un'occasione di distensione nei rapporti con i paesi del blocco sovietico dopo la Guerra fredda.\nIl ruolo di Marco Polo, mercante ed esploratore nato a Venezia nel XIII secolo, \u00e8 interpretato da Kenneth Marshall. La serie annovera tra i protagonisti anche Denholm Elliott, Anne Bancroft, John Gielgud, Leonard Nimoy, Burt Lancaster e altri. Nelle riprese in esterno effettuate in Himalaya, Beppe Tenti \u00e8 la controfigura di Kenneth Marshall nonch\u00e9 capo e organizzatore della seconda troupe televisiva.\nLa colonna sonora \u00e8 firmata da Ennio Morricone.\nMaria Bellonci, gi\u00e0 autrice di una traduzione in italiano moderno de \"Il Milione\" pubblicata nel 1982, scrisse un romanzamento del testo della sceneggiatura che fu pubblicata dalla Rai-Eri nell'epoca della messa in onda della miniserie.\nPrima tv italiana.\nLo sceneggiato fu trasmesso in prima visione su Raiuno di Domenica in prima serata dal 5 dicembre 1982 al 23 gennaio 1983.\nOriginariamente in onda in otto puntate, talvolta la serie in seguito \u00e8 stata diffusa in sei puntate.\nEpisodi.\nEpisodio 1.\nNelle carceri di Genova, due frati domenicani interrogano Rustichello da Pisa su quello che ha scritto, in quanto lo sospettano di eresia. Rustichello spiega che la storia che ha scritto \u00e8 il racconto di Marco Polo da Venezia, suo compagno di cella, cos\u00ec come gliel'ha riferita a voce. \nMarco non ha mai conosciuto suo padre, partito da Venezia per l'Oriente quando non era ancora nato. Una sera, sua madre, malata da tempo, gli chiede di rileggerle per l'ennesima volta l'unica lettera pervenuta in tanti anni, e muore poco dopo. Nella casa dei suoi genitori vengono a stare la sua zia paterna, insieme allo zio e ai cugini di Marco, il quale passa tutto il suo tempo al porto cercando di avere notizie di suo padre dai marinai che tornavano da Oriente. \nCrescendo, Marco ha sempre \"la testa fra le nuvole\", dimentica tutto, perde i soldi della spesa, e crea non poche preoccupazioni agli zii. Si innamora di una sua coetanea, ma questa \u00e8 la figlia di una cortigiana e il suo affetto d\u00e0 scandalo in citt\u00e0. Nel frattempo, insieme a un gruppo di amici fidati, costruisce una barca con cui vorrebbe partire per cercare suo padre. Finalmente, una sera decide di partire con la sua barca insieme alla ragazza di cui \u00e8 innamorato; ma il forte vento rompe la vela, e i due riescono a tornare fortunosamente a casa solo il mattino dopo.\nQuando arriva, si aspetta i soliti rimproveri degli zii, i quali invece gli annunciano che la sera prima suo padre Niccol\u00f2 e il suo zio paterno Matteo erano finalmente tornati dal Catai. Questi spiegano che non sono tornati per sempre, ma sono in missione : non sono pi\u00f9 semplici mercanti, ma sono arrivati come ambasciatori del Kublai Khan dei Mongoli presso il Papa. Vengono ricevuti dal Maggior Consiglio in cui illustrano le proposte di pace e alleanza del Gran Khan, ma incontrano molto scetticismo e vengono apertamente osteggiati dal Patriarca di Venezia, che considera i Mongoli poco pi\u00f9 che dei selvaggi. In un colloquio privato, il Doge fa capire loro che crede alle loro proposte, ma i tempi non sono maturi, in quanto il Papa \u00e8 morto da quasi tre anni e l'elezione del nuovo Papa non trova conclusione. Consiglia dunque loro di proseguire il viaggio verso Oriente passando prima a San Giovanni d'Acri, dove si trova un crociato molto famoso e rispettato, Teobaldo Visconti.\nEpisodio 2.\nProsegue l'interrogatorio a Rustichello da Pisa, che viene ascoltato da alcuni nobili cittadini genovesi, oltre che dai frati domenicani. Rustichello legge i suoi appunti, e racconta di come Marco, con il padre Niccol\u00f2 e lo zio Matteo, preparano il viaggio da Venezia per il Catai.\nNiccol\u00f2 e Matteo, molto delusi, sono pronti a partire, ma non vogliono prendere Marco con loro perch\u00e9 lo considerano troppo giovane e inesperto. Solo quando capisce che la reputazione di Marco \u00e8 minacciata dalla sua frequentazione con la figlia della cortigiana, Niccol\u00f2 si decide a permettergli di accompagnare lui e Matteo nel viaggio. Pone per\u00f2 una condizione: Marco potr\u00e0 arrivare solo fino ad Acri, dopodich\u00e9 ritorner\u00e0 a Venezia da sua sorella, la zia con cui vive Marco. \nA San Giovanni d'Acri, i due fratelli parlano con Teobaldo Visconti, il quale \u00e8 molto incuriosito dalle proposte di pace e alleanza del Kublai Khan e consegna una lettera ai due mercanti. Notando la vivace intelligenza di Marco, raccomanda a Niccol\u00f2 di permettergli di accompagnarlo nel Catai.\nDurante le prime tappe del viaggio, Marco e i suoi assistono a un massacro di famiglie di beduini musulmani inermi ad opera di cavalieri crociati. Questa visione mette tutti molto a disagio. Arrivati alle porte di Gerusalemme, si accampano nell'Orto degli ulivi per passare la notte. Incalzato da Niccol\u00f2 che lo vede incupito, Marco fa capire che vedere i crociati comportarsi come banditi lo ha sconvolto. \nL'indomani, i Polo entrano nella citt\u00e0 di Gerusalemme indossando un turbante blu, il colore imposto dalla legge ai cristiani. Marco riflette ad alta voce sul fatto che se Ges\u00f9 fosse ancora vivo, porterebbe un turbante giallo, il colore imposto agli ebrei.\nNella Basilica del Santo Sepolcro, Niccol\u00f2 chiede a un prete una boccetta di olio sacro proveniente dalla Lampada del Santo Sepolcro, olio che gli era stato chiesto dal Kublai Khan. Il prete prima nega di avere dell'olio disponibile, ma quando Niccol\u00f2 offre un obolo per la Basilica, accetta di donarne un po'. La scena, cos\u00ec somigliante a una \"compravendita\", non manca di suscitare le amare considerazioni di Marco.\nMentre sono ancora nella Basilica, ricevono un dispaccio urgente: devono tornare immediatamente ad Acri. L\u00ec, Tedaldo Visconti annuncia loro che contro ogni sua aspettativa, il Conclave di Viterbo lo ha appena eletto Papa Gregorio X. Pu\u00f2 quindi consegnare loro un'altra lettera per il Gran Khan, stavolta con i sigilli del Papato. Li affida inoltre a due frati domenicani, incaricati di evangelizzare la corte mongola. Questi ultimi si rivelano da subito un problema: intrisi di fanatismo religioso che li porta ad aspirare al martirio, non esitano ad offendere ogni \"pagano\" che incontrano, provocando le ire di Niccol\u00f2 e Matteo.\nBen presto la carovana s'imbatte in un messaggero mongolo in ricognizione, che li informa di una guerra in atto tra il Khan e le province persiche. I due frati danno segni d'inquietudine e vorrebbero abbandonare la comitiva, ma sono trattenuti con la forza da Nicol\u00f2, che ordina a Marco di sorvegliarli. I due, per\u00f2, riescono ugualmente a fuggire nottetempo, scomparendo nel deserto. I Polo quindi proseguono nel deserto, arsi dal caldo, dalla sete e dai miraggi. Poco tempo dopo, mentre sono accampati presso un fortilizio abbandonato, sono attaccati da un drappello di soldati musulmani a cavallo: Giulio, in preda ai deliri della febbre, cerca di scacciarli, ma viene trafitto a morte da una freccia. I Polo e i compagni vengono catturati e portati ad un accampamento arabo.\nEpisodio 3.\nA comando dell'accampamento \u00e8 Ben Yussuf, un rinnegato cattolico originario della Dalmazia che, dopo aver letto le lettere del Papa ed aver interrogato personalmente i Polo, concede loro la libert\u00e0, e di poter seppellire Giulio. La carovana pu\u00f2 riprendere il viaggio e continuare ad avanzare nella sterminata Persia. I Polo giungono ad Hormuz (Cormosa), nel Golfo Persico, da dove avevano intenzione di salpare per la Cina. Ma la citt\u00e0 \u00e8 falcidiata dalla peste e le navi, per arginare il contagio, sono state incendiate. I Polo, ospiti di una locanda, scoprono sulla propria pelle la gravit\u00e0 della situazione quando, dopo che un mercante ed il locandiere sono colpiti dal morbo, un drappello di soldati sbarra la porta murandoli vivi; per fortuna Agostino, uno dei servi, \u00e8 rimasto fuori ed uccide il soldato di guardia, liberando i compagni e consentendo loro di scappare. I Polo sono costretti a ripiegare verso Nord, e chiedono ospitalit\u00e0 ad una cittadella fortificata alleata del Khan: ma quando stanno per entrarvi, lo stesso Agostino cade esanime da cavallo, coi segni della peste addosso. Inorriditi, i persiani li scacciano, e la carovana \u00e8 costretta a fermarsi presso un castello abbandonato ai margini del deserto, presso cui ardono due spettacolari fontane di fuoco; un vecchio saggio, comparso come dal nulla, spiega loro che si misero ad ardere dopo il passaggio, per quel posto, dei Re Magi.\nEpisodio 4.\nSull'altopiano del Pamir Marco, Niccol\u00f2 e Matteo Polo sono stati travolti da una valanga. Marco si risveglia nel monastero di Muztag-Ata, circondato da Buddha d'oro. Anche Niccol\u00f2 e Matteo sono salvi e i tre, insieme, attraversano il Deserto del Gobi giungendo a Xanadu (Shangdu), residenza di caccia di Kublai Khan. Qui vengono ricevuti dal segretario Paghs Pa che, dopo alcune battute diffidenti, li introduce al Khan, al cui cospetto i Polo si inchinano. L'imperatore ha cos\u00ec modo di conoscere Marco, di cui lo colpiscono l'inesperienza, ma anche la profonda saggezza, e gli d\u00e0 subito incarico di portare l'ampolla con l'Olio Santo all'imperatrice Chabi, che vuole usarlo per guarire il figlio malato, il principe Chinkin. Marco fa la sua conoscenza e ne diviene subito amico.\nEpisodio 5.\nIl Principe Chinkin, durante una battuta di caccia imperiale, viene colto da una crisi epilettica: Marco Polo lo soccorre, ma rischia di essere giustiziato, poich\u00e9 la malattia \u00e8 un'onta di cui nessuno deve venire a conoscenza; grazie alla sua saggezza ed umanit\u00e0 viene graziato dal Khan, che gli regala una preziosa cintura e ordina immediatamente ai suoi dignitari che il giovane potr\u00e0 essere ammesso alla sua presenza e chiedere udienza in ogni momento, suscitando le invidie di Phags Pa. \nIntanto la corte \u00e8 tornata a Cambaluc e il generale mongolo Nayan, che guidava l'esercito di Kublai Khan contro la dinastia cinese Song, annuncia la vittoria sulla Cina del Sud.\nEpisodio 6.\nIl primo ministro del Gran Khan Achmet \u00e8 scettico sull'amicizia fra il principe e Marco Polo e decide di allontanare quest'ultimo, spedendolo nella Cina del Sud. Marco vi conosce Yang Ku, il poeta, e viene invitato in casa sua: qui conosce sua figlia Mei Li e Monica, l'orfana di un mercante dalmata.\nEpisodio 7.\nSiamo nel 1281 e a Khanbaligh, capitale dell'impero, i Cinesi tramano contro i mongoli. Il ministro del Gran Khan, Achmet, viene ucciso e ha cos\u00ec inizio la rivolta, che culmina con l'uccisione dei ribelli. Nel frattempo, Marco Polo ha fatto carriera...\nEpisodio 8.\nIl Principe Chinkin muore e la perdita addolora profondamente Kublai Khan, che, udita la notizia della ribellione di Nayan, non esita a mettersi alla guida dell'esercito per domarla. Per Marco, Matteo e Niccol\u00f2 Polo giunge il momento di ripartire per accompagnare la Principessa Kokacin in Persia dal suo futuro sposo."}
{"id": "2181551", "revid": "121577406", "url": "https://it.wikipedia.org/wiki?curid=2181551", "title": "Franz Xaver Schnizer", "text": "Biografia.\nDa giovane ringhierista, fu voce bianca presso la Basilica dei santi Alessandro e Teodoro ad Ottobeuren, dove ricevette lezioni di composizione e una formazione come organista (i suoi insegnanti furono Placidus Christadler e Benedikt Kraus). Dopo aver preso i voti ed essere entrato nei sacerdozio, nel 1766 divenne organista nello stesso convento. Fino alla sua morte, accanto ai suoi doveri religiosi, fu occupato anche nelle funzioni di \"regens chori\" (direttore del coro) della basilica e di insegnante di musica. Egli mor\u00ec nel 1785 a Ottobeuren.\nConsiderazioni sull'artista.\nSchnizer compose quasi esclusivamente lavori sacri seguendo i canoni stilistici della musica italiana dell'epoca: egli scrisse varie messe, un Requiem, varie impostazioni di Magnificat, vespri, 17 drammi scolastici sacri (uno dei quali rappresentato a Frisinga nel 1776) e altre composizioni sacre minori. Nel 1773 pubblic\u00f2 una raccolta di 6 sonate per tastiere op.1 e nel 1784 un \"Cantus obburani monasterii\". Solo una piccola parte delle sue composizioni si \u00e8 conservata e al giorno d'oggi quello che rimane della sua produzione \u00e8 completamente caduto nell'oblio. I suoi lavori completi ebbero nella sua epoca una certa notoriet\u00e0, anche se solo regionale."}
{"id": "2181554", "revid": "543975", "url": "https://it.wikipedia.org/wiki?curid=2181554", "title": "Episodi di Homicide (seconda stagione)", "text": ""}
{"id": "2181556", "revid": "339392", "url": "https://it.wikipedia.org/wiki?curid=2181556", "title": "Classe Golf I/V (sottomarino)", "text": ""}
{"id": "2181558", "revid": "339392", "url": "https://it.wikipedia.org/wiki?curid=2181558", "title": "Classe Hotel I/III (sottomarino)", "text": ""}
{"id": "2181560", "revid": "1613689", "url": "https://it.wikipedia.org/wiki?curid=2181560", "title": "Morra (torrente)", "text": "Il torrente Morra \u00e8 un corso d'acqua nascente dal versante orientale del Poggio Lecceta, cima pi\u00f9 alta delle Colline livornesi. La maggior parte della portata idrica del corso d'acqua viene incanalata nello storico acquedotto di Colognole (XIX secolo), che si colloca a pochi metri dal torrente, nel comune di Collesalvetti (LI).\nIl corso del Morra.\nLa portata idrica del torrente \u00e8 notevolmente ridotta dall'incanalamento di parte di essa da parte dell'Acquedotto di Colognole, che sfrutta le numerose sorgenti sul suo percorso.\nAlto corso.\nIl torrente Morra nasce dal Poggio Lecceta, pi\u00f9 precisamente dal Poggio ai Tre Molini, a quattrocento metri d'altezza. La prima parte del suo corso (circa tre chilometri), ripida e torrentizia, \u00e8 disseminata di sorgenti che alimentano l'Acquedotto di Colognole. La fauna \u00e8 del tutto particolare: nel corso del XIX secolo, nell'alta valle del torrente, un abitante delle colline scopr\u00ec una nuova specie di cavalletta, che ancora oggi nidifica nelle cisterne dell'acquedotto.\nIl corso d'acqua continua a scorrere in una valle boschiva (composta in prevalenza di lecci), fino al paese di Colognole. A questo punto, a circa 100\u00a0m s.l.m., la valle si allarga, lasciando il posto ad un paesaggio coltivato tipicamente collinare. Il corso d'acqua esegue una svolta verso nord prima di entrare nel suo basso corso.\nBasso corso.\nIl basso corso del torrente Morra \u00e8 caratterizzato da una pendenza lieve, tipica della fascia pre-collinare delle Colline livornesi. Il corso d'acqua scorre ora verso nord tra campi coltivati e fattorie, ricevendo numerosi affluenti, soprattutto dalle colline a ovest. Passata la localit\u00e0 Il Crocino, all'altezza di Parrana San Giusto, riceve il uso primo affluente, il rio Inferno (3\u00a0km) dal Poggio Stipeto (404\u00a0m). Continuando verso nord prende acqua dal Rio Corbaia (4\u00a0km) e, subito dopo da un piccolo fosso utilizzato per le irrigazioni.\nDopo ci\u00f2 il corso d'acqua curva ancora, questa volta verso nord est. La sua portata viene notevolmente diminuita dall'utilizzo delle acque per canali d'irrigazione, indispensabili per le fattorie circostanti. Aggirando l'imponente mole di Castell'Anselmo (132\u00a0m s.l.m.), si prepara a congiungersi con il Torrente Tora.\nLa confluenza con il Torrente Tora.\nLa confluenza del torrente Morra con il torrente Tora avviene nei pressi del paese di Torretta (27\u00a0m s.l.m.), sempre nel comune di Collesalvetti. Il terreno, completamente pianeggiante, \u00e8 caratterizzato da piccoli boschetti di pini marittimi raggruppati nelle vicinanze. Poco prima di confluire nel Tora, passa sotto l'autostrada 12 nel tratto interno che collega Rosignano Marittimo alla superstrada Fi-PI-LI."}
{"id": "2181567", "revid": "106872", "url": "https://it.wikipedia.org/wiki?curid=2181567", "title": "Classe MP-6 (nave trasporto)", "text": ""}
{"id": "2181572", "revid": "106872", "url": "https://it.wikipedia.org/wiki?curid=2181572", "title": "Classe Nikolay Zubov (nave oceanografica)", "text": ""}
{"id": "2181576", "revid": "106872", "url": "https://it.wikipedia.org/wiki?curid=2181576", "title": "Classe Prut (nave salvataggio)", "text": ""}
{"id": "2181579", "revid": "1226", "url": "https://it.wikipedia.org/wiki?curid=2181579", "title": "Decoratore", "text": ""}
{"id": "2181582", "revid": "834", "url": "https://it.wikipedia.org/wiki?curid=2181582", "title": "Bosco dell'Usignolo", "text": ""}
{"id": "2181588", "revid": "106872", "url": "https://it.wikipedia.org/wiki?curid=2181588", "title": "Classe Amguema (rompighiaccio)", "text": ""}
{"id": "2181590", "revid": "228587", "url": "https://it.wikipedia.org/wiki?curid=2181590", "title": "Fantasy (disambigua)", "text": ""}
{"id": "2181596", "revid": "106872", "url": "https://it.wikipedia.org/wiki?curid=2181596", "title": "Classe Kazbek (petroliera)", "text": ""}
{"id": "2181598", "revid": "767487", "url": "https://it.wikipedia.org/wiki?curid=2181598", "title": "Kellee Bradley", "text": "Nata a Pensacola, Florida, essendo suo padre un militare della marina americana, viaggia molto da bambina, vivendo in Oregon, in Giappone, a San Diego, a Brooklyn e infine a Seattle.\nA New York scopre il suo amore per la musica, studiando chitarra. A Junction City (Oregon), studia canto corale, segue lezioni di pianoforte e di musica per teatro. A quindici anni scrive la sua prima canzone per gli Easter Seals Telethon, intitolata \"\u201dCaring for Tomorrow\u201d\", e viene invitata a cantarla a Los Angeles durante il National Telethon.\nSi laurea in Oregon e va a studiare a Los Angeles recitazione, ma vira definitivamente verso il mondo della musica una volta trasferitasi a Seattle.\nQui si sposa e ha due figli. Sua madre muore di cancro. Inizia a scrivere il suo primo album, \"The Season\", edito nel 1999.\nSeguono \"I Talk To The Stars\", nel 2002, e \"Waiting\" nel 2005."}
{"id": "2181603", "revid": "106872", "url": "https://it.wikipedia.org/wiki?curid=2181603", "title": "Classe Uda (petroliera)", "text": ""}
{"id": "2181610", "revid": "106872", "url": "https://it.wikipedia.org/wiki?curid=2181610", "title": "Classe Vytegrales (nave trasporto)", "text": ""}
{"id": "2181616", "revid": "106872", "url": "https://it.wikipedia.org/wiki?curid=2181616", "title": "Classe Zulu (sottomarino)", "text": ""}
{"id": "2181618", "revid": "149727", "url": "https://it.wikipedia.org/wiki?curid=2181618", "title": "Buch (Nuova-Ulma)", "text": ""}
{"id": "2181619", "revid": "106872", "url": "https://it.wikipedia.org/wiki?curid=2181619", "title": "Classe Whiskey (sottomarino)", "text": ""}
{"id": "2181625", "revid": "136053", "url": "https://it.wikipedia.org/wiki?curid=2181625", "title": "Vulcano di Roccamonfina", "text": ""}
{"id": "2181627", "revid": "106872", "url": "https://it.wikipedia.org/wiki?curid=2181627", "title": "Classe Juliett (sottomarino)", "text": ""}
{"id": "2181628", "revid": "106872", "url": "https://it.wikipedia.org/wiki?curid=2181628", "title": "Classe Romeo (sottomarino)", "text": ""}
{"id": "2181629", "revid": "106872", "url": "https://it.wikipedia.org/wiki?curid=2181629", "title": "Classe Quebec (sottomarino)", "text": ""}
{"id": "2181630", "revid": "174925", "url": "https://it.wikipedia.org/wiki?curid=2181630", "title": "Piazza San Marco verso la Basilica", "text": "Piazza San Marco verso la Basilica \u00e8 un dipinto a olio su tela (141,5x204,5 cm) del Canaletto, databile al 1723 circa e conservato nel Museo Thyssen-Bornemisza di Madrid.\nDescrizione.\nIn questo quadro Canaletto raffigura Piazza San Marco, dominata sullo sfondo della celebre Basilica di San Marco. Egli mette in forte risalto il ruolo di questa piazza: centro vitale della citt\u00e0, sua vera \"anima\", secondo l'opinione di alcuni viaggiatori del Settecento. Nella Piazza si concentrano gli edifici pi\u00f9 rappresentativi: sui lati i palazzi delle procuratie illustrati in prospettiva; sullo sfondo, a destra, il Palazzo Ducale, quasi nascosto dal celebre campanile. Illuminato dal sole, il palazzo spicca rispetto all'ala buia della piazza, anche se \u00e8 in posizione arretrata. \nCanaletto nel suo dipinto mostra una grande attenzione al vero, ossia al realismo. L'artista \u00e8 attivo, infatti, principalmente a Venezia dove era molto forte la corrente del vedutismo, una corrente artistica che d\u00e0 una grande importanza appunto alle vedute, ai paesaggi. Canaletto, quindi, spesso rappresenta monumenti e paesaggi che non sono pi\u00f9 meramente uno sfondo, ma sono proprio il soggetto dell'opera. \u00c8 infatti proprio questa sua attenzione al vero che lo porta a mettere in luce il contrasto tra la monumentalit\u00e0 degli edifici degli organi di governo veneziani e i banchi dei commercianti, ossia della classe medio-bassa.\nInoltre una grande attenzione viene anche data alle condizioni atmosferiche, che rappresentano l'arrivo della tempesta. \u00c8 infatti in questo dettaglio che l'artista mostra tutta la sua maestria nell'utilizzo del colore e nella rappresentazione del vero.\nInfine va marcato come ancora una volta Canaletto decide di rappresentare la popolazione veneziana come aveva gi\u00e0 fatto, ad esempio ne \"il canal grande verso est\", ossia come \"macchiette\", senza per\u00f2 cadere nella banale stilizzazione della figura umana. L'artista infatti si distanzia dalla corrente nordica fiamminga che portava a rappresentare ogni personaggio, anche il pi\u00f9 piccolo con il maggior numero di dettagli possibili. "}
{"id": "2181631", "revid": "599013", "url": "https://it.wikipedia.org/wiki?curid=2181631", "title": "Car\u00ecnola", "text": ""}
{"id": "2181637", "revid": "122790912", "url": "https://it.wikipedia.org/wiki?curid=2181637", "title": "Gran Premio degli Stati Uniti d'America 2003", "text": "Il Gran Premio degli Stati Uniti 2003 \u00e8 stato un Gran Premio di Formula 1 disputato il 28 settembre 2003 in un tracciato ricavato all'interno dell'ovale di Indianapolis. La gara \u00e8 stata vinta da Michael Schumacher su Ferrari.\nVigilia.\nAspetti sportivi.\nRalph Firman torn\u00f2 alla guida della Jordan dopo aver saltato il Gran Premio d'Italia ed il Gran Premio d'Ungheria per infortunio. Il pilota irlandese, che era stato sostituito nelle due occasioni dal collaudatore Zsolt Baumgartner, era stato vittima di un violento incidente durante le prove libere sul circuito magiaro.\nAnche Ralf Schumacher torn\u00f2 al volante della sua vettura, essendosi ristabilito dalle conseguenze di un incidente nei test precedenti il Gran Premio d'Italia.\nAspetti tecnici.\nA due gare dal termine del campionato la maggior parte delle scuderie non portarono aggiornamenti consistenti delle proprie vetture, essendo ormai concentrate sulla stagione successiva. Fecero eccezione le tre squadre ancora impegnate nella lotta per i titoli mondiali: Ferrari e BMW portarono versioni potenziate dei rispettivi propulsori, oltre a vari affinamenti delle appendici aerodinamiche delle vetture. Anche la McLaren continu\u00f2 a portare piccole modifiche aerodinamiche, mentre la BAR fu l'unica tra le scuderie non di vertice a introdurre novit\u00e0 di un certo rilievo, portando in pista una versione potenziata del propulsore Honda e un nuovo cambio sviluppato dalla casa giapponese.\nProve libere.\nResoconto.\nNella sessione di test privati di venerd\u00ec Renault, Jordan e Minardi portarono in pista tre vetture, affidandole ai piloti titolari e ai rispettivi collaudatori Allan McNish, Bj\u00f6rn Wirdheim (che fece il suo debutto in Formula 1) e Gianmaria Bruni.\nLe prove libere di venerd\u00ec si svolsero con tempo variabile, mentre nella notte successiva ci furono pesanti precipitazioni, tanto che la prima sessione del sabato inizi\u00f2 con pista ancora bagnata. La McLaren non mand\u00f2 in pista n\u00e9 R\u00e4ikk\u00f6nen n\u00e9 Coulthard, motivando la scelta con il fatto che le condizioni della pista sarebbero cambiate radicalmente nel prosieguo del week-end e che quindi i dati ricavati sarebbero stati inutili. Anche Michael Schumacher, fermato da un problema tecnico, salt\u00f2 questa sessione.\nLe condizioni variabili avvantaggiarono le squadre che avevano preso parte alla sessione di test privati del venerd\u00ec, grazie alla quale ebbero due ore di lavoro su un tracciato asciutto.\nRisultati.\nI tempi migliori nelle prove libere di venerd\u00ec mattina furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nNel breve warm up prima delle qualifiche Trulli ebbe un incidente; il pilota italiano, che era stato regolarmente tra i pi\u00f9 veloci fino a quel momento, dovette quindi affrontare le qualifiche con una vettura riparata all'ultimo istante, compromettendo la possibilit\u00e0 di lottare per le prime posizioni.\nPer via del meteo variabile sia nella giornata di venerd\u00ec che il sabato mattina la maggioranza delle scuderie non riusc\u00ec ad avere dati a sufficienza per definire un assetto ideale, favorendo un rimescolamento dei valori in campo. La pole position fu conquistata da R\u00e4ikk\u00f6nen, che risult\u00f2 pi\u00f9 veloce di circa un decimo rispetto a Barrichello. Alle loro spalle si piazz\u00f2 Panis, tra i primi a scendere in pista dopo aver fatto segnare il tempo del venerd\u00ec su tracciato bagnato. Il pilota francese port\u00f2 alla scuderia Toyota il miglior piazzamento in griglia della sua breve storia, precedendo le due Williams di Montoya e Ralf Schumacher e la Renault di Alonso.\nMichael Schumacher, autore di diversi errori e insoddisfatto dell'assetto della sua monoposto, marc\u00f2 solamente il settimo tempo. Alle sue spalle, a chiudere il gruppo dei primi dieci, si piazzarono Coulthard, Da Matta e Trulli.\nGara.\nResoconto.\nAl via R\u00e4ikk\u00f6nen mantenne la prima posizione, mentre alle sue spalle Barrichello fu sopravanzato da Panis e Ralf Schumacher e Montoya fu passato dai fratelli Schumacher. Al termine del primo giro R\u00e4ikk\u00f6nen conduceva davanti a Panis, Ralf Schumacher, Michael Schumacher (lasciato passare dal compagno di squadra nel corso del primo passaggio), Coulthard, Barrichello e Montoya. Nel tentativo di recuperare le posizioni perse in partenza, nel corso della terza tornata il pilota colombiano affianc\u00f2 con decisione il ferrarista: i due si toccarono e Barrichello fu costretto al ritiro, mentre Montoya fu sopravanzato dalle due Renault, continuando senza danni apparenti alla vettura. Ralf Schumacher si sbarazz\u00f2 di Panis, imitato un giro pi\u00f9 tardi dal fratello; pi\u00f9 indietro, Montoya recuper\u00f2 rapidamente, mentre Alonso super\u00f2 Coulthard. Attorno al sesto passaggio cominci\u00f2 a cadere una leggera pioggia: in queste condizioni le gomme Michelin si dimostrarono molto pi\u00f9 efficaci delle rivali Bridgestone e Michael Schumacher fu costretto a cedere diverse posizioni, mentre Montoya rimont\u00f2 fino al terzo posto. Il pilota colombiano era, per\u00f2, sotto inchiesta da parte dei commissari per la manovra commessa ai danni di Barrichello. Alcuni piloti (tra i quali Panis) rientrarono ai box per montare gomme da bagnato, ma la pioggia cess\u00f2 dopo appena due tornate, costringendoli ad una seconda sosta ai box.\nR\u00e4ikk\u00f6nen continu\u00f2 a condurre la corsa davanti a Ralf Schumacher, Coulthard, Montoya, Alonso, Michael Schumacher e Trulli. Man mano che la pista si asciugava, il pilota tedesco della Ferrari riprese a girare su tempi competitivi, facendo anche segnare il giro pi\u00f9 veloce. Al 15\u00ba passaggio Montoya sopravanz\u00f2 Coulthard. Due giri pi\u00f9 tardi entrambi effettuarono il rifornimento, ma il colombiano ebbe un problema con il bocchettone della benzina che gli fece perdere parecchio tempo. Nel frattempo ricominci\u00f2 a piovere, ma nessuno dei piloti di testa che effettuarono la prima sosta scelse pneumatici da bagnato. Gli unici a farlo furono Frentzen, Button e Wilson. La pioggia per\u00f2 aument\u00f2 notevolmente di intensit\u00e0 e anche gli altri piloti furono costretti a tornare nuovamente ai box per montare gomme adatte: Ralf Schumacher, Webber e Coulthard, rimasti in pista con coperture da asciutto, si trovarono con delle vetture completamente inguidabili e compirono tutti dei fuoripista: i primi due furono costretti al ritiro, mentre lo scozzese riusc\u00ec a proseguire, seppur irrimediabilmente attardato. Nel frattempo a Montoya fu inflitto un drive-through di penalit\u00e0 per il contatto con Barrichello. Il pilota colombiano sprofond\u00f2 nelle retrovie, rientrando in pista in undicesima posizione.\nLa classifica della gara fu cos\u00ec rivoluzionata: al 23\u00ba giro Button si trovava in testa davanti a Frentzen, R\u00e4ikk\u00f6nen, Wilson, Alonso e Michael Schumacher. Tuttavia, in condizioni di pista completamente bagnata le gomme Bridgestone risultarono molto pi\u00f9 competitive delle Michelin e Schumacher pass\u00f2 immediatamente i due piloti che lo precedevano e, alla 28\u00aa tornata, anche R\u00e4ikk\u00f6nen. Quattro passaggi pi\u00f9 tardi il pilota tedesco sopravanz\u00f2 anche Frentzen, recuperando poi rapidamente lo svantaggio da Button e sorpassandolo al 36\u00ba giro. Cinque giri dopo l'inglese si ritir\u00f2, tradito dal cambio della sua BAR. Alle spalle di Schumacher vennero a trovarsi, quindi, Frentzen, R\u00e4ikk\u00f6nen, Heidfeld, Trulli, Fisichella ed Alonso. La pioggia smise di cadere e la pista and\u00f2 asciugandosi. Durante la seconda serie di soste, aperta da R\u00e4ikk\u00f6nen nel corso del 42\u00ba giro, tutti i piloti montarono gomme da asciutto, ma non ci furono cambi di posizione significativi. Schumacher continu\u00f2 a condurre precedendo Frentzen, R\u00e4ikk\u00f6nen, Heidfeld, Trulli, Fisichella, Montoya e Wilson. Il pilota della McLaren recuper\u00f2 progressivamente terreno su Frentzen, superandolo nel corso della 54\u00aa tornata. Nove giri pi\u00f9 tardi Trulli sopravanz\u00f2 Heidfeld, mentre a sei passaggi dal termine Montoya super\u00f2 Fisichella, portandosi in sesta posizione.\nNon ci furono altri sorpassi e Schumacher and\u00f2 a vincere davanti a R\u00e4ikk\u00f6nen, Frentzen (che conquist\u00f2 il suo ultimo podio in F1 e al contempo il primo per la Sauber dal Gran Premio del Brasile 2001), Trulli, Heidfeld, Montoya, Fisichella e Wilson, al primo punto in carriera. Con questa vittoria il tedesco ipoteca il sesto titolo mondiale della sua carriera: l'unico avversario ancora matematicamente in gioco rimase R\u00e4ikk\u00f6nen, staccato di ben nove lunghezze. Montoya, staccato di dieci punti dalla vetta, dovette invece dire addio alla possibilit\u00e0 di conquistare il mondiale: se anche il colombiano avesse vinto il successivo Gran Premio del Giappone con Schumacher fuori dai punti, il tedesco si sarebbe comunque aggiudicato il titolo per il maggior numero di vittorie conquistate. Nel campionato costruttori, invece, la Ferrari si riport\u00f2 in testa con tre punti di vantaggio sulla Williams.\nFonti.\nTutti i dati statistici sono tratti da Autosprint n.39/2003"}
{"id": "2181638", "revid": "400694", "url": "https://it.wikipedia.org/wiki?curid=2181638", "title": "Pennello asciutto", "text": " \nIl pennello asciutto (\"dry brush\" in inglese) \u00e8 una tecnica di pittura secondaria, che consiste nell'applicare il colore solo alle superfici in rilievo rispetto ad altre, usata in particolare modo nel settore modellistico.\nConsiste nell'usare un pennello quasi privo di colore per stendere lo stesso con particolari effetti, che trovano particolare applicazione nel modellismo e della realizzazione di diorami in miniatura. Pu\u00f2 essere definito l'opposto della lavatura.\nTecnica.\nApplicare il pennello asciutto, in particolare rispetto alla lavatura d'inchiostro e alla lumeggiatura, \u00e8 molto semplice ma richiede comunque attenzione.\nInnanzitutto \u00e8 necessario usare pennelli a setole dure, che possono essere vostri vecchi pennelli oramai rovinati; questo tipo di pennello \u00e8 particolarmente indicato perch\u00e9 non scivola nei recessi e assicura tra l'altro di raccogliere la minor quantit\u00e0 possibile di colore dal vasetto a fronte di una maggiore superficie del pennello; bisogna ricordarsi che intingere il pennello nel colore non \u00e8 necessario, n\u00e9 tanto meno utile.\nOra bisogna ripulire il pennello da tutti gli eccessi, strofinandolo su della carta da giornale, che permette di accorgersi quando questo \u00e8 quasi completamente privo di colore sulle setole (a differenza dei panni, che lo privano completamente), o della carta assorbente, che non permette di cogliere il grado giusto di pulizia. Arrivati a questo punto si ha un pennello con una punta di colore, utile a pitturare solo le parti in rilievo lasciando il colore di base nei recessi.\nQuando si stende una mano di colore con questa tecnica, bisogna stare attenti a non calcare troppo con il pennello per non entrare con le setole nei recessi e a differenza delle altre tecniche non \u00e8 necessaria la precisione: passando sui rilievi con poca precisione si assicurer\u00e0 una copertura completa, anche di quelli pi\u00f9 nascosti.\nNotare che per poca precisione non si intende passare una sola mano del pennello, ma pi\u00f9 mani disordinate.\nApplicazioni.\nL'applicazione del pennello asciutto varia a differenza del luogo di applicazione\nDiorami futuristici.\nNei diorami futuristici, in particolare quelli per wargame quali warhammer 40.000 dove sono rappresentate rovine cittadine, il pennello asciutto bianco/grigio applicato su primer nero si addice a rappresentare i resti ammassati sull'asfalto (rovine bianche su asfalto nero, per l'appunto).\nIn alternativa alla neve artificiale \u00e8 usato anche per rappresentare paesaggi innevati applicando pi\u00f9 mani di pennello asciutto sui rilievi.\nDiorami fantasy.\nNei diorami fantasy (es. warhammer), il pennello asciutto si presta per tegole o strade lastricate, visto che contengono molte fessure e altrettanti rilievi. In caso di edifici assemblati da soli si pu\u00f2 usare anche per realizzare l'effetto mattone.\nModelli futuristici.\nNei modelli futuristici il pennello asciutto \u00e8 indicato per le parti texturizzate in alternativa alla lavatura d'inchiostro.\nIl pennello asciutto rosa per gli umani o verde per gli orchi o altre razze aliene, pu\u00f2 tornare utile sempre al posto della lavatura d'inchiostro per rappresentare la differenza di colore della pelle dai recessi della stessa.\nIl pennello asciutto risulta utile per rappresentare danni fa fuoco, effettuati da armi come i lanciafiamme o i fucili termici contro i mezzi o i soldati normali.\nEntrando pi\u00f9 nel particolareggiato, il pennello asciutto pu\u00f2 diventare ricorrente nel rappresentare danni da bioarma, usando un colore pi\u00f9 scuro per i rilievi risultanti nei buchi effettuati da queste particolari armi futuristiche.\nBasette futuristiche.\nI wargame, o semplicemente le miniature da collezione, utilizzano basette sulle quali collocare le miniature.\nIn questo campo il pennello asciutto ritorna utile come per i diorami: tramite esso si possono rappresentare rovine cittadine, neve o altri effetti particolari come la terra bruciata\nModelli moderni.\nAlla stregua dei modelli futuristici (a cui spesso assomigliano come destinazioni dell'applicazione), nei modelli moderni rappresentanti unit\u00e0 dalla 1\u00aa guerra mondiale in poi, il pennello asciutto pu\u00f2 essere usato per rappresentare danni e rilievi.\nModelli fantasy.\nNei modelli fantasy, il pennello asciutto viene usato per rappresentare elmi e altre parti dell'armatura rovinati, in quanto sulle superfici metalliche lisce la lavatura d'inchiostro non da un buon effetto a casa dell'impossibilit\u00e0 di portarsi nei recessi, che in questi casi sono inesistenti.\nAllo stesso modo, il pennello asciutto si presta per i pennacchi e per rappresentare le armi con impugnatura imbottita formata da varie strisce di cuoio intrecciate fra loro.\nBasette fantasy.\nA differenza delle basette futuristiche, nelle basette fantasy il pennello asciutto non \u00e8 molto utilizzato se non per basette rocciose, assimilabili alle rovine cittadine.\nAltre applicazioni sono le basette formate da terra battuta con piccoli rilievi"}
{"id": "2181640", "revid": "1566286", "url": "https://it.wikipedia.org/wiki?curid=2181640", "title": "Prabhu Deva", "text": "Conosciuto anche come \"il Michael Jackson indiano\" per il suo caratteristico stile di danza. \u00c8 un personaggio molto conosciuto a Bollywood e vanta una buona filmografia. Ha ricevuto alcuni premi a livello nazionale per le sue coreografie e ha partecipato a film anche fuori dall'industria cinematografica indiana.\nPrabhu Deva Sundaram si era sposato con Ramlath nel 1995, la coppia ebbe 2 figli poi nel 2010, i due si divorziarono. Dopo, Pabhu ha avuto una relazione con l'attrice indiana Nayanthara, ma questa relazione non dur\u00f2 molto.\nIl caso Benny Lava.\nNell'agosto 2007 il videoclip della canzone \"\"Kalluri Vaanil\", tratto dal film indiano \"Pennin Manathai Thottu\" venne caricato su YouTube in una versione con sottotitoli in lingua inglese che non sono una traduzione del testo, bens\u00ec la trascrizione dei suoni che si avvicinano foneticamente all'originale testo in Lingua tamil. L'utente che oper\u00f2 la traduzione \u00e8 un certo Mike Sutton in arte Buffalax. Il nome Benny Lava deriva dalla strofa \"Kalluri vaanil kaayndha nilaavo\"?\" che Buffalax ha sottotitolato come \"My loony bun is fine Benny Lava!\", con tale nome \u00e8 stato quindi conosciuto Prabhu Deva al pubblico di YouTube.\nSutton \u00e8 stato poi emulato da un'ampia schiera di utenti, con risultati pi\u00f9 o meno azzeccati, ma mai al livello dell'originale Benny Lava, che pu\u00f2 vantare all'incirca 20,000,000 visioni.\nFilmografia parziale.\nProduttore.\nStreet dancer 3d (2020)"}
{"id": "2181641", "revid": "1494169", "url": "https://it.wikipedia.org/wiki?curid=2181641", "title": "USS Whale", "text": "Due unit\u00e0 della United States Navy sono state battezzate USS \"Whale\", corrispettivo in lingua inglese di balena:"}
{"id": "2181642", "revid": "320578", "url": "https://it.wikipedia.org/wiki?curid=2181642", "title": "Classe Whale (sottomarino)", "text": ""}
{"id": "2181644", "revid": "1605525", "url": "https://it.wikipedia.org/wiki?curid=2181644", "title": "Un bellissimo novembre", "text": "Un bellissimo novembre \u00e8 un romanzo di Ercole Patti. Nell'anno della pubblicazione, 1967, il libro fu finalista al Premio Strega.\n\"Un bellissimo novembre\" \u00e8 stato tradotto in varie lingue straniere.\nTrama.\nTutto ha inizio in uno dei salotti borghesi di Catania dove il giovane Nino \u00e8 seduto con la zia sulle gambe, ci\u00f2 ovviamente gli provoca delle forti emozioni che alla sua et\u00e0 saranno difficili da dimenticare.\nLo sfondo si sposta alle pendici dell'Etna in una masseria nel mese di novembre (che ha sempre qualcosa di affascinante e misterioso). Il giovane s'innamora perdutamente della zia con la quale arriva a consumare la sua prima esperienza sessuale.\nLe conseguenze di questo amore proibito, data la parentela, per il giovane sono nefaste non solo perch\u00e9 lo porta a una \"morte psicologica\", infatti il suo unico pensiero \u00e8 rivolto alla zia, ma anche alla morte vera e propria poich\u00e9 durante un raptus di gelosia insegue la zia che si era appartata con un altro uomo; temendo di essere scoperto scappa via e noncurante dei pericoli del sentiero \"batt\u00e9 violentemente il capo su una roccia e non si mosse pi\u00f9\".\nAdattamento cinematografico.\nDue anni dopo la pubblicazione del libro, nel 1969, Mauro Bolognini gir\u00f2 l'omonimo film, in cui Paolo Turco interpret\u00f2 la parte di Nino e Gina Lollobrigida quella della procace zia Cettina."}
{"id": "2181645", "revid": "106872", "url": "https://it.wikipedia.org/wiki?curid=2181645", "title": "Classe November (sottomarino)", "text": ""}
{"id": "2181648", "revid": "481666", "url": "https://it.wikipedia.org/wiki?curid=2181648", "title": "Nuovo mondo (disambigua)", "text": ""}
{"id": "2181649", "revid": "106872", "url": "https://it.wikipedia.org/wiki?curid=2181649", "title": "Classe Alfa (sottomarino)", "text": ""}
{"id": "2181650", "revid": "124808", "url": "https://it.wikipedia.org/wiki?curid=2181650", "title": "Benny Lava", "text": ""}
{"id": "2181652", "revid": "106872", "url": "https://it.wikipedia.org/wiki?curid=2181652", "title": "Classe Kilo (sottomarino)", "text": ""}
{"id": "2181657", "revid": "106872", "url": "https://it.wikipedia.org/wiki?curid=2181657", "title": "Classe Lada (sottomarino)", "text": ""}
{"id": "2181659", "revid": "106872", "url": "https://it.wikipedia.org/wiki?curid=2181659", "title": "Classe Foxtrot (sottomarino)", "text": ""}
{"id": "2181660", "revid": "1305772", "url": "https://it.wikipedia.org/wiki?curid=2181660", "title": "Il mondo nuovo (disambigua)", "text": ""}
{"id": "2181665", "revid": "103622629", "url": "https://it.wikipedia.org/wiki?curid=2181665", "title": "Oba (Sparta)", "text": "L'oba () era una delle suddivisioni territoriali dello stato spartano, in funzione dell'ordinamento militare, comunemente dette nei testi moderni \"villaggi\".\nStoria.\nAttraverso Plutarco conosciamo il testo oracolare (\"\u1fe5\u03ae\u03c4\u03c1\u03b1\") che fissava i fondamenti della costituzione spartana. In origine, la divisione dei Lacedemoni fu probabilmente quella in tre trib\u00f9 (\"\u03a6\u03c5\u03bb\u03ae\") a cui si accompagnava la divisione in 27 fratrie (\"\u03a6\u03c1\u03ac\u03c4\u03c1\u03b1\"), 9 per ciascuna trib\u00f9; in un secondo tempo si aggiunse la divisione in ob\u00e0i, comunemente dette \"villaggi\".\nInizialmente le ob\u00e0i erano 4 (Pitane, Cinosura, Mesoa, Limne) alle quali successivamente si aggiunse una quinta (Amicle) e infine una sesta oba, quella dei Neopoliti. \u00c8 possibile che il numero delle ob\u00e0i col tempo maggiore; tuttavia cinque furono gli efori e cinque furono i lochi (\"\u039b\u03cc\u03c7\u03bf\u03c2\"), ossia le falangi di fanti che secondo Aristotele componevano il primitivo esercito spartano. \nSebbene le ob\u00e0i fossero state costituite in funzione dell'ordinamento militare, il loro rapporto con l'esercito di Sparta non \u00e8 molto chiaro. Forrest ipotizza che 9 villaggi di 1.000 uomini l'uno potessero fornire ciascuno circa 720 uomini ad ogni \"mora\" (reggimento), essendo ogni \"\u039c\u03cc\u03c1\u03b1\", ossia a un battaglione, composto da tre lochi, ciascuno di 240 uomini forniti ad ogni loco da una singola \"fratria\"; tutto questo a fronte di una popolazione spartana di 9000 unit\u00e0 e di un esercito composto da 6500 uomini."}
{"id": "2181667", "revid": "106872", "url": "https://it.wikipedia.org/wiki?curid=2181667", "title": "Classe Echo I/II (sottomarino)", "text": ""}
{"id": "2181668", "revid": "1245083", "url": "https://it.wikipedia.org/wiki?curid=2181668", "title": "Classe Papa (sottomarino)", "text": "CANCELLARE\nEsiste anche come Classe Papa"}
{"id": "2181669", "revid": "56818", "url": "https://it.wikipedia.org/wiki?curid=2181669", "title": "Nervo zero", "text": ""}
{"id": "2181672", "revid": "104458", "url": "https://it.wikipedia.org/wiki?curid=2181672", "title": "Passo Lunghin", "text": "Il passo Lunghin (2.644 ) \u00e8 un valico alpino situato nel Canton Grigioni in Svizzera. Viene presunto che Lunghin risalga al cognome italiano \"Longhini\".\nSi trova nei pressi del passo del Maloja nelle Alpi Retiche occidentali.\nDeve la sua importanza al fatto di essere punto d'incontro tra gli spartiacque Po/Reno, Po/Danubio e Reno/Danubio. Infatti:\nPer questa sua caratteristica viene detto \"passo dei tre mari\".\nUn altro punto in cui si incontrano tre spartiacque (Po/Rodano, Po/Reno, Rodano/Reno) \u00e8 il Witenwasserenstock.\nNei pressi del passo sorge il Piz Lunghin."}
{"id": "2181673", "revid": "320578", "url": "https://it.wikipedia.org/wiki?curid=2181673", "title": "Classe Yankee I/II (sottomarino)", "text": ""}
{"id": "2181674", "revid": "155118", "url": "https://it.wikipedia.org/wiki?curid=2181674", "title": "Repubblica delle Maldive", "text": ""}
{"id": "2181678", "revid": "131358", "url": "https://it.wikipedia.org/wiki?curid=2181678", "title": "Classe Delta I/IV (sottomarino)", "text": ""}
{"id": "2181682", "revid": "339392", "url": "https://it.wikipedia.org/wiki?curid=2181682", "title": "Classe Charlie I/II (sottomarino)", "text": ""}
{"id": "2181683", "revid": "486946", "url": "https://it.wikipedia.org/wiki?curid=2181683", "title": "Classe Victor I/III (sottomarino)", "text": ""}
{"id": "2181687", "revid": "106872", "url": "https://it.wikipedia.org/wiki?curid=2181687", "title": "Classe Bravo (sottomarino)", "text": ""}
{"id": "2181688", "revid": "298055", "url": "https://it.wikipedia.org/wiki?curid=2181688", "title": "Ruth-Anne Miller", "text": ""}
{"id": "2181695", "revid": "39692", "url": "https://it.wikipedia.org/wiki?curid=2181695", "title": "Loci", "text": ""}
{"id": "2181696", "revid": "149727", "url": "https://it.wikipedia.org/wiki?curid=2181696", "title": "R\u00e4bel", "text": ""}
{"id": "2181697", "revid": "486946", "url": "https://it.wikipedia.org/wiki?curid=2181697", "title": "Lex de imperio", "text": ""}
{"id": "2181702", "revid": "6923", "url": "https://it.wikipedia.org/wiki?curid=2181702", "title": "Albino (cavallo)", "text": "L'albino (American White) \u00e8 una razza americana, formata recentemente (1900 circa), con mantello cremello, ovvero pelo bianco latte e occhi azzurri, molto sensibile al sole. \u00c8 docile e mansueto, ma anche robusto e forte, caratteristiche del capostipite Old King, ancora conservate. Cavalli di razza albina pura, cio\u00e8 quelli che detengono il gene dominante bianco (\"W\"), sono particolarmente rari. La maggior parte dei cavalli bianchi in realt\u00e0 sono cavalli grigi, il cui manto \u00e8 diventato bianco.\nCaratteri morfologici.\nTipo: mesomorfo.\nMantello: sempre bianco latte o crema.\nAltezza al garrese: 150 \u2013 158\u00a0cm.\nPeso: circa 500\u00a0kg.\nDal punto di vista morfologico pu\u00f2 presentarsi di diversa conformazione, potendosi richiamare di volta in volta al Quarter Horse, al Morgan, al purosangue inglese e all'arabo.\nLa testa \u00e8 piuttosto corta con ganasce muscolose ed espresse, le narici sono piuttosto grandi ed espanse, il garrese \u00e8 mediamente sviluppato e la groppa abbastanza lunga. Le spalle sono muscolose e forti e la coda folta e di media lunghezza e gli arti sono ben strutturati con avambracci molto espressi."}
{"id": "2181703", "revid": "108867663", "url": "https://it.wikipedia.org/wiki?curid=2181703", "title": "Victoria (romanzo breve)", "text": "Victoria \u00e8 un romanzo breve dello scrittore norvegese Knut Hamsun.\nTrama.\nIl grande protagonista del romanzo \u00e8 l'amore, quello tra la protagonista Victoria, una fanciulla dell'alta borghesia norvegese, e Johannes, il figlio del mugnaio che abita nei pressi della sua villa-castello. Innamorati fin dall'infanzia, quando la differenza di classe ancora non \u00e8 intervenuta a separarli, vivono il loro sentimento con sofferenza e orgoglio, senza mai trovare il momento fatidico della reciprocit\u00e0.\nJohannes abbandona la fiabesca campagna dei fiordi e, in citt\u00e0, studia e diventa un affermato scrittore. Nelle sue opere l'amore, che sempre riecheggia quello nutrito per Victoria, viene analizzato in molteplici aspetti, da quello fedele e duraturo, a quello frivolo e incostante, a quello egoista e feroce. Vi sono quindi nel romanzo piccoli romanzi (o abbozzi di trame), sempre relativi all'amore.\nMentre Johannes sale nella scala sociale e ottiene la mano di Camilla, una distinta signorina (che, anni prima, egli aveva salvata dall'annegamento), Victoria \u00e8 costretta dal padre a fidanzarsi con il tenente Otto, un giovane che essa non ama, ma la cui fortuna pu\u00f2 salvare dal disastro le rovinate finanze familiari.\nMa il giorno dopo la festa di fidanzamento il tenente Otto muore in un incidente di caccia. Dopo alcuni mesi Johannes rinuncia alla mano di Camilla, invaghitasi di un altro giovane, e, quasi contemporaneamente, apprende la morte di Victoria, consumata dal dolore e dalla tisi. Il romanzo si conclude con la lettura della lettera che Victoria ha scritto a Johannes nelle sue ultime ore e in cui gli chiede perdono dell'incomprensione che li ha separati, dichiara il suo amore appassionato, la sua disperazione di morire cos\u00ec presto e la sua gratitudine per gli attimi di felicit\u00e0 che li hanno uniti.\nNel romanzo sono evidenti i temi principali della poetica di Hamsun, la celebrazione di una natura incontaminata e selvaggia, lontana dalla societ\u00e0 cittadina e borghese, e la convinzione che la vita sia dominata da un destino indifferente alla felicit\u00e0 delle creature umane."}
{"id": "2181707", "revid": "514736", "url": "https://it.wikipedia.org/wiki?curid=2181707", "title": "Simon Sudbury", "text": "Biografia.\nEgli nacque a Sudbury nel Suffolk, studi\u00f2 all'Universit\u00e0 di Parigi e divenne uno dei cappellani di papa Innocenzo VI, che lo incaric\u00f2 di una missione presso il re Edoardo III d'Inghilterra nel 1356.\nNell'ottobre 1361 il papa lo nomin\u00f2 vescovo di Londra e venne consacrato il 20 marzo 1362. Egli fu subito al servizio del re nelle vesti di ambasciatore ed in altri ruoli. Nel 1375 succedette a William Whittlesey come arcivescovo di Canterbury e durante il resto della sua vita fu un seguace di Giovanni di Gand.\nNel luglio del 1377, incoron\u00f2 Riccardo II, e nel 1378 ebbe a giudicare l'operato di John Wyclif ma egli prese dei provvedimenti soltanto dietro forti pressioni e non per sua convinzione.\nNel gennaio 1380, Sudbury divenne Lord Cancelliere d'Inghilterra ed i contadini che parteciparono alla rivolta del 1381 lo considerarono come uno dei maggiori responsabili dei loro guai. Liberato John Ball dalla prigione di Maidstone, i rivoltosi del Kent attaccarono e danneggiarono le propriet\u00e0 dell'arcivescovo a Canterbury ed a \"Lambeth\" irrompendo poi nella Torre di Londra ed arrestando l'arcivescovo. Egli era cos\u00ec malvisto anche dalle guardie che queste aprirono spontaneamente le porte del castello facendo entrare gli insorti.\nSudbury venne portato a Tower Hill ed il 14 giugno 1381 venne decapitato. Il suo corpo venne poi tumulato nella Cattedrale di Canterbury, mentre la sua testa, recuperata dal London Bridge, \u00e8 ancora oggi custodita nella chiesa di \"St Gregory\" a Sudbury nel Suffolk.\nGenealogia episcopale.\nLa genealogia episcopale \u00e8:"}
{"id": "2181709", "revid": "400694", "url": "https://it.wikipedia.org/wiki?curid=2181709", "title": "Ren\u00e9 Dary", "text": "Biografia.\nPrimi passi.\nFiglio d'arte, Ren\u00e9 Dary nacque a Parigi nel 1905 come Anatole Cl\u00e9ment Mary. Suo padre Ab\u00e9lard era conosciuto per le sue esibizioni nei caff\u00e8-concerto parigini come \"le Comique Idiot\". Dopo aver debuttato con successo in teatro a Parigi insieme al padre, all'et\u00e0 di soli tre anni divenne uno dei primi attori bambini della storia del cinema. La prima pellicola cui prese parte nel 1909 (\"Mange ta soupe\") fu accolta cos\u00ec positivamente dal pubblico da dare alla Compagnia Path\u00e9 e al regista Louis Feuillade l'idea di farne un personaggio ricorrente e quindi di programmare attorno a lui una lunga serie di cortometraggi basati sullo stesso personaggio di bambino pestifero. \n\"Anatole Mary\" divent\u00f2 cos\u00ec \"B\u00e9b\u00e9\", interpretando in tre stagioni (dal 1910 al 1913) una sessantina di pellicole dedicate (anche nel titolo) alle sue avventure e che lo resero uno degli idoli dello schermo a livello internazionale (\"B\u00e9b\u00e9\" \u00e8 conosciuto come \"Bubi\" in Germania, \"Jimmie\" negli Stati Uniti, e cos\u00ec via). Quando Louis Feuillade decise di dare la parte di protagonista ad un altro personaggio della serie (Bout de Zan, interpretato da Ren\u00e9 Poyen), Ren\u00e9 Dary pass\u00f2 alla casa produttrice Gaumont, per la quarta e ultima serie di cortometraggi di \"B\u00e9b\u00e9\" (1913-14).\nDopo due anni di assenza dalla ribalta, Ren\u00e9 Dary torn\u00f2 al teatro, lavorando dal 1916 al 1919 nella compagnia teatrale di Lucien Guitry, ma abbandon\u00f2 prematuramente la carriera di attore per dedicarsi alla gestione di un cinema nel XX arrondissement di Parigi. Ritrover\u00e0 lo spirito e la volont\u00e0 di riprendere a recitare solo molti anni pi\u00f9 tardi.\nGli anni adulti.\nIntrapresa la carriera sportiva, negli anni trenta si dedic\u00f2 alla boxe, utilizzando per la prima volta lo pseudonimo di Ren\u00e9 Dary o quello di Ren\u00e9 Duclos. Ripresa la carriera teatrale, nel 1934 entr\u00f2 a far parte della troupe del Th\u00e9\u00e2tre des Bouffes-Parisiens.\nAlla fine degli anni cinquanta, partecip\u00f2 alla serie televisiva \"Les Cinq Derni\u00e8res Minutes\", comparendo in alcuni episodi. Grande notoriet\u00e0 gli pervenne negli anni sessanta, in particolare grazie al ruolo del Commissario M\u00e9nardier nella serie televisiva \"Belfagor o Il fantasma del Louvre\" di Claude Barma, dove recit\u00f2 a fianco di Juliette Gr\u00e9co e Fran\u00e7ois Chaumette.\nVest\u00ec ancora una volta i panni di un poliziotto, il Commissario Lefranc, nei sette episodi della serie televisiva \"I compagni di Baal\" (1968). Scrisse anche un romanzo dal titolo \"Express 407\"."}
{"id": "2181711", "revid": "767487", "url": "https://it.wikipedia.org/wiki?curid=2181711", "title": "Pauline Roland", "text": "Biografia.\nIl padre mor\u00ec l'anno successivo alla sua nascita e Pauline Roland studi\u00f2 su insistenza della madre, impiegata dell'ufficio postale di Falaise, e si avvicin\u00f2 alle idee di Saint-Simon, il fondatore del socialismo francese, grazie al suo professore, un certo Desprez. Trasferitasi a Parigi nel 1832, cominci\u00f2 a collaborare ai primi giornali femministi e scrisse dal 1835 al 1844 una serie di storie della Francia, dell'Inghilterra, della Scozia e dell'Irlanda per l'\"Encyclop\u00e9die nouvelle\" di Pierre Leroux e Jean Reynaud.\nCollabor\u00f2 ai due giornali di Leroux e George Sand, \u00abLe Globe\u00bb e \u00abLa Revue ind\u00e9pendante\u00bb, ed entr\u00f2 nel falansterio fourierista di Boussac nel 1847, lavorandovi come istitutrice e scrivendo per il giornale \u00abL'\u00c9claireur de l'Indre\u00bb. Ebbe un figlio da Adolphe Gu\u00e9rolt e poi convisse fino al 1845 con Jean Aicard, dal quale ebbe due figli, ai quali diede il proprio nome rifiutando per\u00f2 il matrimonio: \u00abnon consentir\u00f2 mai di sposare nessun uomo in una societ\u00e0 nella quale non potr\u00f2 far riconoscere la mia totale eguaglianza con il mio compagno\u00bb. Alla morte di Flora Tristan, nel 1844, si prese cura anche della figlia di quest'ultima, Aline, la futura moglie del pittore Gauguin.\nDal dicembre del 1847 s'impegn\u00f2 nell'agitazione femminista e socialista insieme con Jeanne Deroin e D\u00e9sir\u00e9e Gay, collaborando a \u00abLa Femme nouvelle\u00bb. Nel 1848 diresse il \"Club r\u00e9publicain des femmes\", con Jeanne Deroin e Gustave Lefran\u00e7ais fond\u00f2 nel 1849 l'\"Association des instituteurs, institutrices et professeurs socialistes\" che proponeva, oltre al riconoscimento giuridico dell'eguaglianza dei sessi, anche un programma di istruzione fino a 18 anni delle operaie.\nEbbe anche un ruolo di primo piano nell'\"Union des associations de travailleurs\", dove fu eletta nel Comitato centrale. Il tentativo di ridare vita al movimento cooperativo fu frustrato dal governo e nel 1851 Pauline Roland e altri cinquanta membri furono arrestati: accusata di sovversivismo e immoralit\u00e0, fu incarcerata per sette mesi. La sua attiva opposizione al colpo di Stato del 2 dicembre 1851 le cost\u00f2 una condanna a dieci anni di deportazione in Algeria. Grazie all'intervento di George Sand e del poeta Pierre-Jean de B\u00e9ranger, fu liberata nel dicembre del 1852, ma a causa della salute debilitata dalle dure condizioni di detenzione mor\u00ec non appena ebbe fatto ritorno in Francia."}
{"id": "2181714", "revid": "3082", "url": "https://it.wikipedia.org/wiki?curid=2181714", "title": "Santa Flavia Domitilla", "text": ""}
{"id": "2181731", "revid": "228587", "url": "https://it.wikipedia.org/wiki?curid=2181731", "title": "Lutz", "text": ""}
{"id": "2181732", "revid": "116308763", "url": "https://it.wikipedia.org/wiki?curid=2181732", "title": "Thiendorf", "text": "Thiendorf \u00e8 un comune della Sassonia, in Germania.\nAppartiene al circondario di Mei\u00dfen.\nStoria.\nIl 1\u00ba gennaio 2016 venne aggregato al comune di Thiendorf il comune soppresso di Tauscha."}
{"id": "2181736", "revid": "486946", "url": "https://it.wikipedia.org/wiki?curid=2181736", "title": "Belph\u00e9gor ou le Fant\u00f4me du Louvre", "text": ""}
{"id": "2181741", "revid": "110157", "url": "https://it.wikipedia.org/wiki?curid=2181741", "title": "Radeberg", "text": "Radeberg \u00e8 una citt\u00e0 di 18.411 abitanti della Sassonia, in Germania.\nAppartiene al circondario (\"Landkreis\") di Bautzen (targa BZ).\nRadeberg si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nSuddivisione amministrativa.\nRadeberg si divide in 4 zone, corrispondenti all'area urbana e a 3 frazioni (\"Ortsteil\"):"}
{"id": "2181744", "revid": "1543377", "url": "https://it.wikipedia.org/wiki?curid=2181744", "title": "BYO Split Series", "text": "BYO Split Series \u00e8 una serie di album prodotti dalla BYO Records. Ogni pubblicazione \u00e8 uno split di due gruppi musicali. La prima pubblicazione risale al 1999, cui ne sono seguite altre quattro ad oggi.\nSul sito web della BYO Records sono ascoltabili parti di alcuni brani tratti dagli split, in formato MP3."}
{"id": "2181749", "revid": "6923", "url": "https://it.wikipedia.org/wiki?curid=2181749", "title": "Magnepan", "text": "Magnepan \u00e8 un'azienda statunitense produttrice di diffusori acustici venduti con il marchio Magneplanar, ha sede in White Bear Lake, una piccola cittadina del Minnesota.\nStoria.\nLa tecnologia adottata e brevettata, inventata dal fondatore Jim Winey nel 1969, risult\u00f2 profondamente innovativa rispetto alla tecnologia tradizionale in uso tuttora, consistente in trasduttori con membrana a cono montati dentro una scatola. Il sistema di Jim Winey, definito isoplanare, migliorato negli anni nei materiali, tecnologicamente \u00e8 rimasto simile ai primi modelli commercializzati. Coinvolge tutti e tre i trasduttori di un diffusore, (woofer, midrange e tweeter), per i primi due, consiste in una bobina mobile costituita da un lungo filo di alluminio incollato sulla superficie di un sottile foglio di mylar posto in un campo magnetico, generato da una griglia di magneti permanenti fissi. Concettualmente il sistema equivale ad un altoparlante tradizionale, la differenza consiste nell'applicare il segnale elettrico sull'intera superficie piatta dell'elemento vibrante.\nI vantaggi del sistema, oltre ovviamente al contenutissimo ingombro in profondit\u00e0 del diffusore, dall'aspetto di un pannello dello spessore di pochi cm, risiedono soprattutto nella superiore qualit\u00e0 di riproduzione, dovuto alla grande e leggera superficie vibrante, la quale riesce a seguire velocemente e in modo uniforme le variazioni del segnale elettrico applicato. Gli svantaggi di questo sistema consistono nella bassa sensibilit\u00e0, che unita al valore di impedenza d'ingresso di 4 ohm rispetto al pi\u00f9 diffuso valore di 8 ohm, comporta l'impiego di amplificatori di buona potenza, comunque facilitati nel pilotare questa tipologia di altoparlante, dato il modulo di impedenza puramente resistivo della bobina a qualunque frequenza, posizionata con andamento a greca sulla membrana vibrante. In campo audiofilo vi sono divergenze di opinione sulla necessit\u00e0 di aggiungere un subwoofer da integrare nel sistema per supplire la non estesissima escursione alle frequenze pi\u00f9 basse, inoltre, se installate in ambiente piccolo pu\u00f2 sorgere un problema di posizionamento, infatti per ottenere la restituzione migliore della scena acustica originale, i diffusori necessitano di avere posteriormente un notevole volume d'aria, pertanto, da tenere abbastanza scostati della parete di fondo.\nAnche i tweeter installati nei sistemi a tre vie dei diffusori magneplanar, differiscono dai normali tweeter a cono o a cupola; sono costituiti da un nastro in alluminio dello spessore di pochi micron, largo un quarto di pollice e lungo molti decimetri, posizionato anch'esso tra magneti permanenti. Negli anni, la gamma di modelli prodotti si \u00e8 estesa anche verso fasce di prezzo pi\u00f9 basse, realizzando sistemi a due vie di ridotte dimensioni, concorrenziali nel prezzo con i modelli tradizionali; un modello ha dimensioni tali per poter essere adottato per l'audio di un personal computer su scrivania. Per gli audiofili in grado di intervenire manualmente in piccole riparazioni, il costruttore mette a disposizione dei kit di materiali atti a riparare da s\u00e9 la propria coppia di diffusori che si fosse deteriorata nel tempo."}
{"id": "2181762", "revid": "1318658", "url": "https://it.wikipedia.org/wiki?curid=2181762", "title": "Sylvie", "text": "Biografia.\nFiglia di un marinaio e di un'insegnante, Sylvie entr\u00f2 giovanissima in conservatorio dove studi\u00f2 recitazione. Nel 1903 inizi\u00f2 la carriera teatrale e nel 1905 ottenne il primo successo con la commedia \"The Old Heidelberg\" e nel cinema muto, nel quale riusc\u00ec a eccellere con ruoli importanti in grandi film come \"Germinal\" (1913), ove ebbe il ruolo di Catherine Maheu. Ottenne una parte di rilievo in \"Delitto e castigo\" (1935) di Pierre Chenal.\nDopo essersi dedicata principalmente al teatro, negli anni cinquanta e sessanta apparve spesso sul grande schermo nei panni di anziana signora autoritaria, contraddistinta dallo sguardo severo e intenso. Divenne nota in Italia per aver interpretato il ruolo della signora Cristina nel film \"Don Camillo\" (1952), collaborando a una coproduzione italo-francese che la pose a fianco del regista connazionale Julien Duvivier e degli attori francesi Fernandel (nel ruolo di Don Camillo) e Charles Vissi\u00e8res (nel ruolo del vescovo di Reggio Emilia).\nSylvie recit\u00f2 in numerosi film per il cinema in ruoli secondari, ma fu soprattutto l'ultimo in \"Una vecchia signora indegna\" (1965) che la vide protagonista ormai pi\u00f9 che ottantenne, e la consacr\u00f2 definitivamente, dandole nuova visibilit\u00e0 e il riconoscimento al suo talento. \nNel 1965 apparve ancora una volta sul piccolo schermo italiano interpretando il ruolo della misteriosa Lady Hodwyn nello sceneggiato televisivo \"Belfagor o Il fantasma del Louvre\", dove recit\u00f2 con Juliette Gr\u00e9co.\nSulla scia di questo trionfo popolare, decide di ritirarsi dalle scene. A Pierre Dumayet, che la intervister\u00e0 nel 1969 nella trasmissione \"Vocations\", dichiarer\u00e0 con fierezza \"Non mi sono persa la mia vecchiaia!\" \"(\"Je n'ai pas rat\u00e9 ma vieillesse!\")\"\nMor\u00ec il 5 gennaio 1970, all'et\u00e0 di 87 anni. \u00c8 sepolta nel cimitero del piccolo villaggio di Saint-Guyomard, situato nella regione della Bretagna. \nCitazioni.\n\"La vie m'a men\u00e9e, j'ai \u00e9t\u00e9 toutes ces femmes, et moi, qu'est-ce que j'\u00e9tais l\u00e0-dedans? Rien. En sc\u00e8ne, j'\u00e9tais Jeanne d'Albret, la reine de Navarre; le rideau tomb\u00e9, j'\u00e9tais Louise Sylvie, c'est-\u00e0-dire z\u00e9ro!\" (Sylvie in risposta a Pierre Dumayet, \"Vocations\", 1969)"}
{"id": "2181765", "revid": "729019", "url": "https://it.wikipedia.org/wiki?curid=2181765", "title": "Sindrome di Bernard-Horner", "text": "La sindrome di Bernard-Horner, o sindrome oculopupillare, \u00e8 caratterizzata da un danno al tronco del sistema nervoso simpatico cervicale il quale non pu\u00f2 pi\u00f9 controbilanciare l'azione del parasimpatico, che prevale.\nPresentazione clinica.\nDal lato in cui il sistema nervoso \u00e8 stato leso si noteranno:\nEziologia.\n\u00c8 spesso associata nelle paralisi ostetriche ad una lesione del plesso brachiale inferiore (radici C7 e C8, T1), nota anche col nome di paralisi di Dejerine-Klumpke.\nNell'adulto pu\u00f2 essere dovuta a cause secondarie, che esercitano una lesione o compressione delle fibre neuronali. Questo pu\u00f2 avvenire lungo tutto il tragitto delle fibre, ossia:"}
{"id": "2181770", "revid": "110157", "url": "https://it.wikipedia.org/wiki?curid=2181770", "title": "Radebeul", "text": "Radebeul \u00e8 una citt\u00e0 di 33.300 abitanti della Sassonia, in Germania. Appartiene al circondario di Mei\u00dfen.\nRadebeul si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nAmministrazione.\nGemellaggi.\nRadebeul \u00e8 gemellata con:"}
{"id": "2181772", "revid": "28592", "url": "https://it.wikipedia.org/wiki?curid=2181772", "title": "Galleria Tretiakov", "text": ""}
{"id": "2181774", "revid": "143439", "url": "https://it.wikipedia.org/wiki?curid=2181774", "title": "Sindrome di Bernard Horner", "text": ""}
{"id": "2181775", "revid": "28592", "url": "https://it.wikipedia.org/wiki?curid=2181775", "title": "Galleria Statale Tret'jakov", "text": ""}
{"id": "2181779", "revid": "260215", "url": "https://it.wikipedia.org/wiki?curid=2181779", "title": "Sede titolare di Canne", "text": ""}
{"id": "2181781", "revid": "110157", "url": "https://it.wikipedia.org/wiki?curid=2181781", "title": "Coswig", "text": "Coswig \u00e8 una citt\u00e0 di abitanti della Sassonia, in Germania.\nAppartiene al circondario di Mei\u00dfen.\nCoswig si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nAmministrazione.\nGemellaggi.\nCoswig \u00e8 gemellata con:"}
{"id": "2181782", "revid": "149727", "url": "https://it.wikipedia.org/wiki?curid=2181782", "title": "Coswig (Sassonia)", "text": ""}
{"id": "2181785", "revid": "287204", "url": "https://it.wikipedia.org/wiki?curid=2181785", "title": "Passo dell'Arlberg", "text": "Il passo dell'Arlberg (1.793 - in tedesco Arlbergpass) \u00e8 un valico alpino austriaco che collega il Vorarlberg con il Tirolo.\nGeografia.\nDal punto di vista orografico divide le Alpi del Silvretta, del Samnaun e del Verwall (nelle Alpi Retiche occidentali - a sud) dalle Alpi della Lechtal (nelle Alpi Calcaree Nordtirolesi - a nord).\nPer facilitare i collegamenti al di sotto del passo \u00e8 stato costruito il traforo stradale dell'Arlberg."}
{"id": "2181790", "revid": "1149807", "url": "https://it.wikipedia.org/wiki?curid=2181790", "title": "The King of Fighters '99", "text": "The King of Fighters '99: Millennium Battle \u00e8 un picchiaduro 2D sviluppato dalla SNK e pubblicato per il Neo Geo arcade e console nel 1999. Sesto titolo della saga, fu convertito sia per Neo Geo CD e PlayStation, ultimo titolo della serie ad approdare su queste due console.\nTrama.\nNe \u00e8 passato di tempo dall'ultimo King of Fighters e, dalla sconfitta di Orochi da parte di Kyo Kusanagi e Iori Yagami, nessuno ha avuto modo di rivederli pi\u00f9. \nBench\u00e9 sia stata una gran perdita, l'unione tra associazione di tornei clandestine e mass media ha dato i suoi frutti, permettendo la formazione di un altro torneo King of Fighters, questa volta per\u00f2 richiedente team di 4 e non 3 combattenti.\nC'\u00e8 stato un notevole cambiamento nel roster, data anche la scomparsa sia di Kyo che Iori. Il nuovo protagonista \u00e8 K', assieme al compare Maxima, uniti con Benimaru Nikaido e Shingo Yabuki per formare il nuovo Hero Team. Takuma Sakazaki riforma il team Art of Fighting, mentre Mai Shiranui diviene parte ufficiale del team Fatal Fury, dopo 6 tornei. \nKing si unisce a Blue Mary (praticamente con tutto il \"'97 Special Team\") per formare il nuovo Woman Fighters Team assieme a Kasumi Todoh (ultima volta vista in \"KOF '96\") e Li Xiangfei (proveniente da \"Real Bout Fatal Fury 2\"). \nGli altri team rimangono invariati, se non con l'arrivo di un nuovo membro a team: Whip, una soldatessa, diventa parte dell'Ikari Team, il giovane Bao si unisce allo Psycho Soldier Team, ed il maestro di Tae Kwon Do master Jhun Hoon si unisce al rivale Kim Kaphwan nel Korean Team.\nAbbiamo anche modo di usare, come personaggi nascosti, sia Iori che Kyo, con mosse e vestiari rinnovati, oltre a poter usare, sempre come personaggi segreti, due versioni alternative di Kyo.\nModalit\u00e0 di gioco.\nInvece di tre personaggi, come per i primi \"KOF\", adesso ogni team dispone di ben quattro personaggi: prima di ogni match, 3 sono scelti per combattere, mentre il rimanente come \"Striker\", chiamabile limitate volte premendo un pulsante specifico, capace di attaccare l'avversario quando meno se l'aspetta.\nLa scelta tra modalit\u00e0 Advance ed Extra \u00e8 stata rimossa: adesso si ha un sistema pi\u00f9 evoluto dell'Advance, variabile a nostro piacimento prima dell'inizio del primo round: possiamo scegliere la modalit\u00e0 \"Counter\", pi\u00f9 offensiva, dandoci modo di usare le super infinite volte, una volta ricaricata la barra e la possibilit\u00e0 di \"intervallare\" pi\u00f9 rapidamente gli attacchi.\nL'altra modalit\u00e0 si chiama \"Armor\", incrementa la difesa, permettendo al combattente di difendersi meglio e di assorbire gli attacchi avversari, non permettendo per\u00f2 l'uso della Super! da parte del duellante.\nVersioni.\n\"KoF '99\" \u00e8 stato risviluppato per Dreamcast, intitolato \"The King of Fighters '99: Evolution\".\nQuesta versione aggiunge Kyo Kusanagi, Athena Asamiya (in uniforme scolastica), Goro Daimon, Billy Kane, Ryuji Yamazaki, Chizuru Kagura, Syo Kirishima, Alfred Airhawk, Vanessa, Seth, Fiolina Germi e Gai Tendo come nuovi striker, assenti nella versione originale.\nIn pi\u00f9, \u00e8 possibile connettere il gioco a \"The King of Fighters: Battle de Paradise\" per Neo Geo Pocket Color, per ottenere i punti l\u00ec ottenuti in \"KOF '99\", facilitatori nel livellamento degli striker aggiuntivi. \nEntrambe le versioni, originale e Dreamcast, sono incluse nella compilation \"The Kings of Fighters NESTS Hen\", rilascia esclusivamente in Giappone per PlayStation 2."}
{"id": "2181791", "revid": "1494169", "url": "https://it.wikipedia.org/wiki?curid=2181791", "title": "Arlberg", "text": ""}
{"id": "2181792", "revid": "322321", "url": "https://it.wikipedia.org/wiki?curid=2181792", "title": "Diocesi di Canne", "text": "La diocesi di Canne (in latino: \"Dioecesis Cannensis\") \u00e8 una sede soppressa e sede titolare della Chiesa cattolica.\nStoria.\nLa diocesi di Canne sorse probabilmente nel IX secolo, dopo che venne distrutta Canosa.\nNel XII secolo ebbe per vescovo san Ruggero.\nNel 1355 il vescovo Raynaldus, per tramite dell'Universit\u00e0 di Barletta, tent\u00f2 di ottenere che la sede di Canne venisse trapiantata a Barletta, ma l'arcivescovo di Trani si oppose presso la Santa Sede accusando il prelato cannese di abusi contro la sua giurisdizione.\nPapa Martino V per\u00f2 con una bolla dell'11 dicembre 1424 ordinava che fossero unite le diocesi di Canne e di Trani; ma sembra che questa bolla non ebbe effetto. Infatti nel 1455 Canne fu unita \"aeque principaliter\" all'arcidiocesi di Nazareth.\nIn seguito al concordato tra Pio VII e Ferdinando I, il 27 giugno 1818 la diocesi di Canne fu soppressa con la bolla \"De utiliori\" dello stesso papa Pio VII ed il suo territorio aggregato a quello dell'arcidiocesi di Trani.\nDal 1966 Canne \u00e8 annoverata tra le sedi vescovili titolari della Chiesa cattolica; dal 22 aprile 1979 l'arcivescovo, titolo personale, titolare \u00e8 Alfio Rapisarda, gi\u00e0 nunzio apostolico in Portogallo."}
{"id": "2181796", "revid": "827882", "url": "https://it.wikipedia.org/wiki?curid=2181796", "title": "The Scaffold (brano musicale)", "text": "The Scaffold \u00e8 un brano scritto ed interpretato da Elton John. Il testo \u00e8 di Bernie Taupin.\nStruttura del brano.\nProveniente dall'album \"Empty Sky\" del 1969, del quale \u00e8 la settima traccia, viene aperto dal pianoforte elettrico suonato da Elton: \u00e8 poi percepibile un riff principale, poco mosso. Vengono spesso cambiate tonalit\u00e0 maggiori con tonalit\u00e0 minori: la melodia risulta cos\u00ec decisamente confusa. Sono presenti come al solito Caleb Quaye alla chitarra, Tony Murray al basso e Roger Pope alla batteria. \n\"The Scaffold\" non \u00e8 mai stata eseguita live, se si esclude la prima performance di Elton al solo pianoforte in radio.\nSignificato del testo.\nIl titolo del brano \u00e8 un omaggio agli \"Scaffold\", una band originaria di Liverpool della quale sia Elton che Bernie erano grandi fan (John suon\u00f2 anche in un singolo del gruppo). Uno dei membri, Mike McGear, era il fratello minore di Paul McCartney.\nComunque, il testo \u00e8 ancora una volta enigmatico e misterioso (alla lettera, significa \"Il patibolo\"): probabilmente l'ispirazione era Bob Dylan, cos\u00ec come per \"Hymn 2000\"."}
{"id": "2181803", "revid": "1243", "url": "https://it.wikipedia.org/wiki?curid=2181803", "title": "Ferrovia Calalzo-Conegliano", "text": ""}
{"id": "2181810", "revid": "729019", "url": "https://it.wikipedia.org/wiki?curid=2181810", "title": "Bundesautobahn 15", "text": "L'autostrada tedesca A 15 congiunge L\u00fcbbenau alla frontiera polacca presso Bademeusel.\n\u00c8 parte dell'itinerario che congiunge Berlino alla Slesia, proseguendo in territorio polacco come A18."}
{"id": "2181814", "revid": "121864754", "url": "https://it.wikipedia.org/wiki?curid=2181814", "title": "Il cappello sulle ventitr\u00e9", "text": "Il cappello sulle ventitr\u00e9 \u00e8 stato un programma televisivo trasmesso da Raidue dal 1\u00ba gennaio 1983 al 27 settembre 1986 nel palinsesto delle trasmissioni di seconda serata del sabato.\nStoria.\nIl programma, trasmesso dallo studio Fiera 3 di Milano, ricostruiva l'atmosfera dei night club dell'epoca ed era caratterizzato da un alto contenuto di erotismo, considerati i canoni Rai del tempo ma anche di epoche successive.\nOltre a numeri musicali, di danza e di prestidigitazione, ospitava, infatti, diversi striptease, che, pur nei limiti di una presentazione molto elegante, arrivavano al nudo integrale. Le spogliarelliste pi\u00f9 note del programma restano probabilmente Serena Grandi e Pamela Prati, tra le italiane, e le Crazy Girls come Rosa Fumetto, Trucula Bon Bon, Olga Waterproof e Diva Terminus.\nNell'estate 1983 (per 9 puntate) e nell'estate 1984 (per 10 puntate) \u00e8 andato in onda \"Viaggio nel cappello sulle ventitr\u00e9\" con lo scopo di \"curiosare dentro il \"cappello\" e pescare i momenti migliori\".\nPrima stagione.\nLa prima stagione, dal 1 gennaio al 23 luglio 1983, curata da Alberto Argentini, era costituita da 26 puntate, dirette da Fernanda Turvani (le prime 14) e da Mauro Macario (le seconde 12), con musiche originali composte da Pino Presti per le prime puntate e da Aldo Buonocore per quelle successive. Lo spettacolo era prevalentemente a carattere musicale, con ospiti italiani e internazionali e qualche concessione ad atmosfere da night club. I primi conduttori, per 4 settimane, sono stati Gino Paoli e Ombretta Colli. \nSeconda stagione.\nLa seconda stagione, 34 puntate dal 15 ottobre 1983 al 18 agosto 1984, era ancora curata da Alberto Argentini, con la direzione musicale di Aldo Buonocore e la regia di Mario Landi. La conduzione pass\u00f2 al solo Paolo Mosca, con la partecipazione di Federico Monti Arduini, che contribuirono anche ai testi dello show, e con la partecipazione della cabarettista Livia Cerini nei panni dell'improbabile seduttrice \"Sex Symbol degli anni '90\" (e si noti bene che si era in pieni anni '80).\nTerza stagione.\nLa terza stagione, 28 puntate dal 3 novembre 1984 al 27 luglio 1985, era curata da Raoul Morales e Ninni Di Lauro e diretta da Angelo Zito (le prime 12 puntate) e da Mario Landi (le rimanenti 16).\nQuarta stagione.\nLa quarta stagione, 29 puntate dal 9 novembre 1985 al 27 settembre 1986, era scritta da Federico Monti Arduini, Paolo Mosca e Raoul Morales, diretto da Raoul Morales, presentato da Federico Monti Arduini, Paolo Mosca e Rosa Fumetto."}
{"id": "2181815", "revid": "143439", "url": "https://it.wikipedia.org/wiki?curid=2181815", "title": "S\u00edndrome di Claude-Bernard-Horner", "text": ""}
{"id": "2181816", "revid": "341604", "url": "https://it.wikipedia.org/wiki?curid=2181816", "title": "Il cappello sulle 23", "text": ""}
{"id": "2181820", "revid": "287204", "url": "https://it.wikipedia.org/wiki?curid=2181820", "title": "Sindrome di Claude-Bernard-Horner", "text": ""}
{"id": "2181823", "revid": "149727", "url": "https://it.wikipedia.org/wiki?curid=2181823", "title": "Bademeusel", "text": ""}
{"id": "2181824", "revid": "1573940", "url": "https://it.wikipedia.org/wiki?curid=2181824", "title": "Puffinus assimilis", "text": "La berta minore fosca (Puffinus assimilis ) \u00e8 un uccello marino della famiglia Procellariidae.\nDescrizione.\nLunghezza 28\u00a0cm. Si distingue dalla berta minore (\"Puffinus puffinus\"), oltre che per le dimensioni inferiori, anche per il bianco della parte inferiore delle copritrici della coda, e i piedi scuri. \u00c8 scura sulla parte superiore e le parti inferiori sono bianche.\nBiologia.\nVive in stormi che stanno di solito posati sull'acqua. Vola basso sul pelo dell'acqua, possiede un volo lento. Si tuffa occasionalmente e nuota sott'acqua per\u00f2 preferisce ricercare il cibo sulla superficie.\nVoce.\nUna serie di suoni gutturali del tipo cacacacacaca-urr sul luogo di nidificazione.\nRiproduzione.\nDalla fine dell'inverno all'inizio dell'estate: nidifica tra i crepacci e depone un solo uovo di forma variabile.\nAlimentazione.\nCome le altre berte.\nDistribuzione e habitat.\nLa specie \u00e8 diffusa in Australia, in Nuova Zelanda, nell'isola di Norfolk e nelle Terre Australi e Antartiche Francesi. Sull'isola Curtis, \u00e8 presente la pi\u00f9 grande colonia al mondo di berta minore fosca, che conta centomila coppie di uccelli.\nSpecie pelagica si rinviene frequentemente sulle isole rocciose.\nTassonomia.\nSono note le seguenti sottospecie:"}
{"id": "2181827", "revid": "123567", "url": "https://it.wikipedia.org/wiki?curid=2181827", "title": "Vescovo di Bergamo", "text": ""}
{"id": "2181836", "revid": "110157", "url": "https://it.wikipedia.org/wiki?curid=2181836", "title": "When All Else Fails", "text": "When All Else Fails \u00e8 un album della punk rock band californiana Bracket. \u00c8 stato pubblicato nel maggio del 2000 dalla Fat Wreck Chords."}
{"id": "2181838", "revid": "339392", "url": "https://it.wikipedia.org/wiki?curid=2181838", "title": "Chiesa Cattolica romana", "text": ""}
{"id": "2181842", "revid": "125383957", "url": "https://it.wikipedia.org/wiki?curid=2181842", "title": "Nausifane", "text": "Nausifane, conosciuto anche come Nausifane di Teo, nacque nell'Isola di Ceo e probabilmente si trasfer\u00ec a Teo dove visse diversi anni. Non si hanno che poche e incerte notizie sulla sua vita se non che fu maestro di Epicuro e allievo di Democrito oltre che discepolo di Pirrone di Elide.\nNausifane \u00e8 perci\u00f2 considerato il \"tra\u00eet d'union\" tra la filosofia democritea e quella epicurea.\nPensiero.\nNausifane ebbe un gran numero di discepoli, e fu particolarmente rinomato come retore. Fra i suoi uditori fu Epicuro, che tuttavia era insoddisfatto di lui, e a quanto pare lo avrebbe bistrattato nei suoi scritti: come riporta Sesto Empirico (Adversus mathematicos, I, 1, 3), lo stesso Epicuro affermava con disprezzo di esserlo andato ad ascoltare \"come nel bel mezzo di una folla di bambini affetti dai postumi di un'ubriacatura\". \nNausifane, la cui visione della natura si basa sull'atomismo di Leucippo e Democrito, argomentava che lo studio della filosofia naturale (la fisica) \u00e8 il miglior punto di partenza per lo studio della retorica e della politica; nella \"Retorica\" di Filodemo c'\u00e8 un accenno polemico contro il punto di vista di Nausifane, secondo cui il filosofo naturale \u00e8 il miglior oratore. Epicuro potrebbe aver tratto i tre criteri di verit\u00e0 del suo \"Canone\" dal tripode di Nausifane.\nDel \"Tripode\" di Nausifane sopravvive solo il seguente riassunto, redatto da Filodemo:\n1. L'uomo di scienza ha abilit\u00e0 retorica, anche se non la mette in pratica.\n2. L'uomo saggio si applica alla retorica, poich\u00e9 l'onore dipende dalla capacit\u00e0 di conseguire la reputazione di abilit\u00e0 politica, piuttosto che dalle sopravvalutate virt\u00f9.\nUomo saggio \u00e8 colui che riesce a persuadere chi lo ascolta; solo all'uomo di scienza appartiene questo potere, dato che la sua scaturigine \u00e8 una conoscenza dei fatti tale da consentirgli di trasmettere le proprie convinzioni non solo ai suoi discepoli, ma a qualunque categoria di individui. Avendo conoscenza dei fatti, egli \u00e8 capace di condurre il suo uditorio dove vuole, perch\u00e9 ai suoi uditori pu\u00f2 comunicare che cosa \u00e8 meglio per loro, ci\u00f2 che appunto essi desiderano sapere. Lo scienziato ha altres\u00ec padronanza dello stile migliore: non quello formato dalla vana immaginazione e dall'uso, ma quello basato sulla natura delle cose. Ha altres\u00ec padronanza della logica, senza cui la conoscenza \u00e8 impossibile, ed \u00e8 il meglio qualificato nell'arte indispensabile a uno statista in una democrazia, in una monarchia o in qualunque altro sistema di governo, di calcolare il futuro a partire dai fatti noti al momento.\nColui che si serve di un discorso coerente, sar\u00e0 il migliore a servirsi del metodo dialettico e viceversa, poich\u00e9 entrambi si basano sul giudizio accurato riguardo a come condurre i discepoli dal noto all'ignoto; cio\u00e8, si fondano sulla conoscenza dell'opportunit\u00e0 (\u03c0\u03c1\u03ad\u03c0\u03bf\u03bd) e della giusta misura (\u03bc\u03ad\u03c4\u03c1\u03bf\u03bd) dell'espressione.\n3. Nausifane forniva come traguardo dell'esistenza l\"'immobilit\u00e0\", definizione che egli dava dell'imperturbabilit\u00e0 di Democrito.\n4. Per Nausifane, in base agli insegnamenti di Pirrone, delle cose che appaiono essere, nessuna \u00e8 per davvero pi\u00f9 di quanto per davvero non sia.\nStando a quel poco che si sa delle teorie atomistiche di Nausifane, egli formula la sua teoria dell'atomo sulla falsariga di quella di Democrito, per cui gli atomi sono materia inerte mossa da interazioni meccanicistiche. La sua epistemologia scettica costituisce lo sviluppo di alcuni aspetti dell'analisi dell'esperienza sensibile nel contesto della filosofia di Democrito. Le poche notizie che ne abbiamo fanno intuire che Nausifane deve essere stato una figura di rilievo nella storia dell'atomismo greco e della filosofia antica in genere: tuttavia la condanna ingenerosa di Epicuro, preoccupato di negare ogni debito teorico nei confronti del maestro, ha determinato la messa in ombra della sua opera."}
{"id": "2181846", "revid": "24443", "url": "https://it.wikipedia.org/wiki?curid=2181846", "title": "Arlbergpass", "text": ""}
{"id": "2181848", "revid": "58475", "url": "https://it.wikipedia.org/wiki?curid=2181848", "title": "Insieme statistico", "text": "Un insieme statistico, detto anche insieme rappresentativo o ensemble (statistico), \u00e8 un'astrazione utile per rappresentare matematicamente un sistema fisico in cui non si ha una conoscenza precisa delle condizioni iniziali. \nImmaginiamo allora un numero grandissimo di copie, o repliche, del sistema considerato, in corrispondenza con ogni possibile stato microscopico compatibile con un dato stato macroscopico: ognuna di esse pu\u00f2 coincidere, ad un dato istante, con il sistema \ufb01sico in oggetto. Questo insieme di copie viene detto \"insieme statistico\" relativo al sistema \ufb01sico considerato. Ci\u00f2 che vogliamo studiare \u00e8 un solo sistema \ufb01sico ma non conosciamo quale punto nello spazio delle fasi al tempo formula_1 lo rappresenti (punto rappresentativo) e siamo costretti a prendere in considerazione tutti i punti compatibili con lo stato macroscopico nella loro totalit\u00e0. La densit\u00e0 delle copie nello spazio delle fasi \u00e8 proporzionale alla probabilit\u00e0 che un sistema preparato nelle condizioni (macroscopiche) date si trovi in un intorno del punto dello spazio delle fasi considerato. \nIl concetto di insieme statistico \u00e8 stato introdotto da L. Boltzmann (1884) e sviluppato da J. W. Gibbs (1902). \nIn pratica, il concetto di insieme \u00e8 una maniera di rappresentare la distribuzione di probabilit\u00e0 di un sistema meccanico nello spazio delle fasi. Indichiamo con formula_2 il generico punto dello spazio delle fasi di un sistema di formula_3 particelle, dove formula_4 e formula_5 sono rispettivamente la quantit\u00e0 di moto e il vettore posizione della particella formula_6 per formula_7. Allora il numero formula_8 di elementi dell'insieme che si trovano all'istante formula_1 in una regione di volume formula_10 attorno al punto formula_11 \u00e8 dato da formula_12, dove formula_13 \u00e8 la densit\u00e0 di probabilit\u00e0 all'istante formula_1 valutata in formula_11. Per il teorema di Liouville, data una qualunque regione formula_16 dello spazio delle fasi all'istante formula_17, se denotiamo con formula_18 la sua evoluta all'istante formula_1, cio\u00e8 la regione formata dalle immagini di tutti i punti di formula_16 sotto l'evoluzione del sistema dal tempo formula_21 al tempo formula_1, si ha che il volume di formula_18 \u00e8 pari al volume di formula_16. Questo implica che la dinamica propria del sistema fa s\u00ec che il \"fluido\" costituito dai punti rappresentativi dell'insieme sia incompressibile. La stessa conclusione viene espressa in termini della distribuzione di probabilit\u00e0 formula_13 dall'equazione \nformula_26 \nUna conseguenza di questa equazione \u00e8 che se formula_27 dipende da formula_11 solo tramite delle costanti del moto (come l'energia), essa rimane invariante per l'evoluzione del sistema. \nEsempi tipici di insiemi statistici sono: l'insieme microcanonico, l'insieme canonico e l'insieme gran canonico, che rappresentano la distribuzione di un sistema meccanico all'equilibrio termodinamico sotto diverse condizioni, diverse dal punto di vista meccanico, ma indistinguibili termodinamicamente per sistemi abbastanza grandi. "}
{"id": "2181850", "revid": "110157", "url": "https://it.wikipedia.org/wiki?curid=2181850", "title": "Requiem (Bracket)", "text": "Requiem \u00e8 un album della punk rock band californiana Bracket. \u00c8 stato pubblicato nel febbraio del 2006 dalla Takeover Records."}
{"id": "2181852", "revid": "466539", "url": "https://it.wikipedia.org/wiki?curid=2181852", "title": "La vita sospesa", "text": "La vita sospesa \u00e8 un film del 1991 diretto da Maroun Bagdadi, vincitore del Premio della giuria al 44\u00ba Festival di Cannes."}
{"id": "2181855", "revid": "767487", "url": "https://it.wikipedia.org/wiki?curid=2181855", "title": "Per Olof Ekstr\u00f6m", "text": "Biografia.\n\u00c8 noto per il romanzo \"Sommardansen\", letteralmente \"Danza estiva\", tradotto in italiano con il titolo \"Ha ballato una sola estate\", dal quale \u00e8 stato tratto l'omonimo film. Questo romanzo usc\u00ec in Svezia quando lo scrittore aveva solo 23 anni. \nEgli ha scritto tra l'altro anche un saggio sulle politiche agricole, \"Mordet p\u00e5 modern\u00e4ringen\" (\"Assassinio nella madre industria\"), pubblicato in Svezia nel 1969, e alcuni libri di carattere erotico/pornografico, pubblicati con uno pseudonimo.\nDurante l'ultima parte della sua vita ha vissuto in Romania, dove \u00e8 morto nel 1981 in seguito a una lunga malattia.\nEra sposato con Ligia Podorean-Ekstr\u00f6m, un architetto e artista rumena, ora residente in Svezia.\nLa sua vita \u00e8 illustrata nel libro \"Damn Ekstr\u00f6m\" di Ingmar Norlen, del 1993. "}
{"id": "2181856", "revid": "300279", "url": "https://it.wikipedia.org/wiki?curid=2181856", "title": "Corte regia", "text": "Una corte regia (anche corte reale, in lingua latina curia regis) \u00e8 il termine per nucleo familiare allargato di un monarca, o in alcuni periodi di un nobile importante, e di tutti coloro che regolarmente frequentavano il sovrano o la figura centrale.\nStoria.\nSi tratta dell'evoluzione della Corte feudale, che assume il nome dal luogo aperto della sua dimora, nel quale in origine il signore riceveva.\nNelle corti pi\u00f9 grandi migliaia di individui comprendevano la corte: ne erano parte molti ufficiali o servitori alle dipendenze permanenti del sovrano, e altri partecipanti nella speranza di un guadagno politico o finanziario, o semplicemente per la societ\u00e0 e i divertimenti offerti. \nOltre ad essere il centro della vita politica, le corti erano di solito conduttori di moda, e spesso dove le tendenze letterarie, musicali e artistiche si sviluppavano in primo luogo."}
{"id": "2181857", "revid": "287204", "url": "https://it.wikipedia.org/wiki?curid=2181857", "title": "Donte Greene", "text": ""}
{"id": "2181861", "revid": "28592", "url": "https://it.wikipedia.org/wiki?curid=2181861", "title": "Strip tease", "text": ""}
{"id": "2181871", "revid": "729019", "url": "https://it.wikipedia.org/wiki?curid=2181871", "title": "Gran Premio motociclistico del Giappone 2000", "text": "Il Gran Premio motociclistico del Giappone 2000 corso il 9 aprile, \u00e8 stato il terzo Gran Premio della stagione 2000 e ha visto vincere nella classe 500 la Yamaha di Norick Abe, nella classe 250 la Honda di Daijir\u014d Kat\u014d e nella classe 125 la Derbi di Y\u014dichi Ui.\nNella classe 125 si tratta del ritorno alla vittoria della Derbi dopo 11 anni e contemporaneamente della prima vittoria del pilota giapponese Y\u014dichi Ui nel motomondiale. Nel Gran Premio di casa i piloti giapponesi occupano 8 dei 9 posti sul podio, l'unico che riesce ad inserirsi \u00e8 Kenny Roberts Jr che si aggiudica il secondo posto della classe 500."}
{"id": "2181872", "revid": "183483", "url": "https://it.wikipedia.org/wiki?curid=2181872", "title": "Celaeno", "text": ""}
{"id": "2181874", "revid": "3831", "url": "https://it.wikipedia.org/wiki?curid=2181874", "title": "Lord Chancellor", "text": ""}
{"id": "2181875", "revid": "287204", "url": "https://it.wikipedia.org/wiki?curid=2181875", "title": "Celeno", "text": ""}
{"id": "2181877", "revid": "135224", "url": "https://it.wikipedia.org/wiki?curid=2181877", "title": "Berta minore fosca", "text": ""}
{"id": "2181879", "revid": "135224", "url": "https://it.wikipedia.org/wiki?curid=2181879", "title": "Tomografia assiale", "text": ""}
{"id": "2181880", "revid": "775372", "url": "https://it.wikipedia.org/wiki?curid=2181880", "title": "Monastero di Agiou Pavlou", "text": "Il monastero di Aghios Pavlos (\"Monastero di San Paolo\", in greco: \u039c\u03bf\u03bd\u03ae \u0391\u03b3\u03af\u03bf\u03c5 \u03a0\u03b1\u03cd\u03bb\u03bf\u03c5) \u00e8 uno dei venti monasteri della penisola del Monte Athos, in Grecia. \nSorge a sud-ovest della penisola atonita ed occupa il quattordicesimo rango nella gerarchia dei monasteri della \"Santa Montagna\".\n\u00c8 dedicato alla Presentazione di Cristo al Tempio, che si festeggia il 2 febbraio (15 febbraio).\nIl complesso monastico conta una trentina monaci retti da uno statuto cenobitico dal 1839. Sottomesse al monastero vi sono due skite la \"Nea Skiti\" e la skita rumena di \"Lakkoskete\".\nStoria.\nLa tradizione vuole che il monastero sia stato fondato nel IX secolo dall'anacoreta Paolo, che lasciato il Monastero di Xeropotamou venne in questo luogo a vivere vita eremitica. Il monastero porta il suo nome ma divenne indipendente da Seropotamou solo nel 1380 quando il monaco serbo Roman lo ampli\u00f2 e vi piant\u00f2 delle vigne per il sostentamento della comunit\u00e0 e vi costru\u00ec una chiesa. Il \"katholik\u00f2n\" venne edificato nel 1447 dal despota serbo Giorgio Brankovic, esso fu rifatto nel 1839. Gran parte degli attuali edifici furono costruito nel XVIII secolo con l'aiuto degli Zar Alessandro I e Nicola I.\nPatrimonio artistico.\nNella cappella di San Giorgio sono presenti affreschi cretesi del XVI secolo. La biblioteca conta 494 manoscritti e oltre 12.000 volumi."}
{"id": "2181881", "revid": "124123", "url": "https://it.wikipedia.org/wiki?curid=2181881", "title": "Neante", "text": "Biografia.\nCi sono state tramandate poche notizie sulla sua vita. Nativo di Cizico, fu un retore, allievo di Filisco di Mileto, a sua volta allievo di Isocrate, autore di una biografia di Licurgo e morto quasi sicuramente prima del 300 a.C.. \nDella sua attivit\u00e0 politica o retorica non abbiamo notizie, se non un decreto onorifico del 287 a.C. in cui il popolo di Delfi gli conferiva la prossenia .\nOpere.\nDella sua opera di natura prevalentemente biografica e mitologica ci sono pervenuti solo 40 frammenti\u02d0 abbiamo notizia delle \"Elleniche\", in almeno 6 libri; di \"Storie su Attalo\"; di \"Annali di Cizico\", come desumibile da una citazione di Strabone. Al genere delle \"fondazioni di citt\u00e0\" risalivano i \"Miti sulla citt\u00e0\" (\u03a4\u1f70 \u03ba\u03b1\u03c4\u1f70 \u03c0\u03cc\u03bb\u03b9\u03bd \u03bc\u03c5\u03b8\u03b9\u03ba\u03ac), in almeno 5 libri .\nNeante si occup\u00f2 anche di biografie, con \"Vite di uomini illustri\" e \"Vite di Pitagorici\" e di riti, con un \"Sulle purificazioni\"."}
{"id": "2181883", "revid": "123567", "url": "https://it.wikipedia.org/wiki?curid=2181883", "title": "Corte Regia", "text": ""}
{"id": "2181884", "revid": "287204", "url": "https://it.wikipedia.org/wiki?curid=2181884", "title": "Camera di retorica", "text": "Le camere di retorica (in olandese \"rederijkerskamers\") erano delle corporazioni teatrali che si diffusero nei Paesi Bassi nel XV secolo e nel XVI secolo. I membri di queste confraternite erano chiamati \"Rederijkers\" (singolare: Rederijker) e si occupavano soprattutto di rappresentazioni teatrali e poesia lirica. Le prime camere di retorica furono fondate nelle Fiandre intorno al XV secolo e in seguito si diffusero in Olanda, dove diventarono una parte importante della scena letteraria nel Secolo d'oro olandese, un luogo di sperimentazione di forme e strutture poetiche.\nLa pi\u00f9 importante camera di retorica nei Paesi Bassi fu \"De Eglantier\" ad Amsterdam: Coster, Bredero, Hooft e Roemer Visscher erano tutti membri di questa societ\u00e0. Un'altra importante confraternita era la \"Gilde der Romanisten\" (Gilda dei romanisti) ad Anversa, a cui appartenevano molti artisti famosi.\nPoich\u00e9 molti dei \"rederijkers\" erano amatori, spesso la qualit\u00e0 delle loro opere era piuttosto bassa. Una delle opere di maggior successo dei Rederijkers \u00e8 il morality play \"Elckerlijc\"."}
{"id": "2181886", "revid": "287204", "url": "https://it.wikipedia.org/wiki?curid=2181886", "title": "Shin'ichi Nakatomi", "text": "Carriera.\nLa sua prima affermazione di una certa rilevanza \u00e8 stata la conquista del titolo nazionale giapponese nella classe 250, avvenuta nel 2000.\nSempre nel 2000 ha esordito anche nel motomondiale, in classe 250 con una Honda, in occasione del GP del Giappone, concludendo al 9\u00ba posto, cosa che gli ha consentito di essere classificato al 29\u00ba posto finale della stagione. Nello stesso anno aveva preso il via anche al GP del Pacifico senza per\u00f2 terminare il primo giro.\nHa corso lo stesso Gran Premio anche nel 2001 e nel 2002, senza per\u00f2 ottenere punti.\nNel 2003 ha partecipato alla 8 Ore di Suzuka in coppia con Wataru Yoshikawa, piazzandosi al secondo posto assoluto e primo di classe.\nNel 2006 ha partecipato al campionato mondiale Superbike, terminando al 17\u00ba posto; anche nel 2007 ha partecipato allo stesso campionato, classificandosi al 15\u00ba posto finale; l'anno successivo, sempre guidando una Yamaha YZF-R1, ha concluso la stagione al 19\u00ba posto.\nLasciato il campionato mondiale al termine della stagione 2008, nel 2009 ritorna a correre nel campionato giapponese nella categoria Supersport."}
{"id": "2181890", "revid": "1776051", "url": "https://it.wikipedia.org/wiki?curid=2181890", "title": "Free Cocaine", "text": "Free Cocaine \u00e8 una raccolta della punk rock band Dwarves. \u00c8 stata pubblicata nel 1999, ed include altri loro album, come \"Toolin' for a Warm Teabag\", l'EP \"Lucifer's Crank\", e molti altri brani. Otto tracce dell'album sono bonus track. L'album include molti dei primi pezzi della band che presentano parecchi difetti nel sonoro."}
{"id": "2181896", "revid": "400694", "url": "https://it.wikipedia.org/wiki?curid=2181896", "title": "Christine Delaroche", "text": "Biografia.\nChristine Delaroche debutt\u00f2 all'et\u00e0 di 17 anni, proseguendo simultaneamente i propri studi alla Sorbona, dove segu\u00ec un corso di arte drammatica tenuto da Tania Balachova. Nel 1963, venne ammessa al conservatorio. Al cinema, debutt\u00f2 col ruolo della giovane brunetta, innocente e impulsiva, Colette M\u00e9nardier nello sceneggiato televisivo \"Belfagor o Il fantasma del Louvre\" nel 1965, sotto la direzione di Claude Barma. Nel 1967 recita in Les Arnaud con Bourvil e Adamo. \nSuccessivamente prosegu\u00ec la propria carriera nella televisione e nel cinema, continuando comunque a calcare le scene con commedie musicali trasmesse anche alla TV francese. A questo, alterner\u00e0 la propria carriera di cantante tra gli anni sessanta e settanta, sposandosi in quest'epoca con l'autore-compositore e interprete Guy Bontempelli, dal quale si separ\u00f2 successivamente."}
{"id": "2181897", "revid": "188323", "url": "https://it.wikipedia.org/wiki?curid=2181897", "title": "Pulse Jet", "text": ""}
{"id": "2181898", "revid": "92723", "url": "https://it.wikipedia.org/wiki?curid=2181898", "title": "Wojciech Bogus\u0142awski", "text": "Direttore del Teatr Narodowy (Teatro Nazionale) di Varsavia, (successivamente trasformatosi nell'Universit\u00e0 della Musica Fryderyk Chopin) in vari periodi (1783-1785, 1790-1794, 1799-1814), \u00e8 noto soprattutto in Patria, poco nel resto Europa. Egli scrisse \"Miracolo immaginario, o cracoviani e montanari\" (Cud mniemany, czly Krakowiacy i G\u00f3rale), proibito dai diplomatici russi dopo la terza sera. Riusc\u00ec a far approvare una legge che tassasse gli spettacoli tenuti nel Teatro Nazionale, affinch\u00e9 questo potesse autosovvenzionarsi. (fonte: Mi\u0142osz, Storia della letteratura polacca). Wikisource.pl ha raccolto alcune delle sue opere."}
{"id": "2181902", "revid": "1543377", "url": "https://it.wikipedia.org/wiki?curid=2181902", "title": "Tortionata", "text": "La tortionata o tortjonata \u00e8 un dolce friabile a base di mandorle tipico della citt\u00e0 di Lodi, riconosciuto dal Ministero delle politiche agricole alimentari e forestali come prodotto agroalimentare tradizionale italiano.\nAffine alla pi\u00f9 nota \"sbrisolona\", se ne distingue soprattutto per l'assenza della farina gialla dalla lista degli ingredienti.\nLa torta sarebbe nata nella prima met\u00e0 dell'Ottocento dalle mani del pasticciere Carlo Tacchinardi che tramand\u00f2 la ricetta ai figli Giovanni e Gaetano. Quest'ultimo la pass\u00f2 al proprio figlio Alessandro a cui, secondo la tradizione popolare, si deve il nome del dolce.\nAlessandro l'avrebbe chiamata cos\u00ec da un gioco di parole: la \"torta di quando io sono nato\", ovvero la \"torta io nata\" (da l\u00ec il nome definitivo).\nNel 1885 Alessandro Tacchinardi deposit\u00f2 legalmente il nome della torta lodigiana unitamente al marchio d'impresa, che \u00e8 di propriet\u00e0 della Tacchinardi srl, come riconosciuto dalla Suprema Corte di Cassazione con sentenza n. 10519/2016.\nL'origine del nome deriva probabilmente dal termine \"tortijon\", un filo di ferro attorcigliato che veniva anticamente utilizzato per tagliare la torta."}
{"id": "2181905", "revid": "125714995", "url": "https://it.wikipedia.org/wiki?curid=2181905", "title": "Lex de imperio Vespasiani", "text": "La lex de imperio Vespasiani \u00e8 una legge (senatoconsulto) romana approvata dal Senato il 22 dicembre dell'anno 69 d.C e ratificata \"pro forma\" dai comizi, riguardante la definizione del potere e delle prerogative del \"princeps\" Vespasiano rispetto a quelle del Senato stesso. La legge costituisce l'unico esempio di documento ufficiale che conferisce i poteri a un imperatore. \nLa parte che ci \u00e8 pervenuta \u00e8 solo una porzione su un'iscrizione bronzea, rinvenuta nel 1347 da Cola di Rienzo nella basilica di San Giovanni in Laterano, e conservata presso i Musei Capitolini di Roma. La tavola comprende otto clausole distinte.\nLa legge.\nVespasiano utilizza il \"sistema dei precedenti\" per legittimare il proprio potere politico, modellato dunque sulla sommatoria dei poteri che in via di fatto furono esercitati dal \"Princeps\" in poi. Dal testo si evince che a Vespasiano fu concesso il diritto di agire al di sopra della legge come era stato fatto gi\u00e0 da parte degli imperatori precedenti. Il testo sembra richiamare l'esempio dei predecessori (tutti tranne Caligola, Nerone, Galba, Otone e Vitellio), a partire da Augusto, per definire le prerogative \"speciali\" conferite agli imperatori, e per giustificare il diritto contenuto nella clausola discrezionale (la sesta) di prendere provvedimenti in qualsiasi campo della vita pubblica e privata. Il sesto capoverso (linee 17-21) nella trascrizione di Crawford:\nNel testo si legittima che il principe indica e presieda le sedute del Senato (con Adriano il senatus consultum diventer\u00e0 poi definitivamente \"oratio principis in senatu habita\", spogliando i senatori del potere di emanare senaticonsulti e lasciando loro l'unico compito di ratificare per acclamazione il discorso del principe). Inoltre si stabilisce che il principe \u00e8 \"absolutus ex legibus\", cio\u00e8 sciolto dalla legge: la sua condotta \u00e8 insindacabile. Inoltre il meccanismo della \"commendatio\", attuato in via di fatto fin dall'et\u00e0 di Augusto, viene riconosciuto come norma di diritto. \n\u00c8 presente inoltre nella stessa legge una clausola, il \"Caput tralaticium de immunitate\" che stabilisce la supremazia gerarchica della Lex de imperio Vespasiani su tutte le altre norme ordinarie, e dunque in tutte le controversie, sia penali che civili. Il testo adottato conferisce inoltre valore a tale lex non solo dal momento dell'attuazione della stessa, ma anche specificandone la validit\u00e0 come legittimazione della condotta precedente ad essa dell'imperatore e di chiunque avesse agito in sua vece. Il principe risulta inattacabile sia per via diretta, che per via indiretta.\nLa legge rese stabile il nuovo ordinamento dello Stato che si era determinato con i poteri, formalmente straordinari, conferiti ad Augusto e ai suoi successori. Alla carica era collegato il titolo di cesare ed erano create le premesse per la sua trasformazione in senso ereditario.\nInterpretazione.\nDifficoltosa \u00e8 stata negli anni l'interpretazione della natura della legge. In particolare gli studiosi si sono divisi tra il considerare la legge una normale prassi, condivisa per tutti gli imperatori, un atto formale di investitura dei comizi ispirato dalla tradizione, oppure un atto eccezionale considerato opportuno dopo la confusione delle guerre civili e gli eccessi di Nerone. Si ritiene anche che fosse intenzione di Vespasiano, assunto il potere, di conferire una legittimazione alla propria funzione e inserirla negli ordinamenti pubblici, rimuovendo il carattere di \"potest\u00e0 eccezionale e rivoluzionaria\" al principato per farne una magistratura superiore alle altre. Intenso \u00e8 anche il dibattito sulla corretta traduzione dell'iscrizione."}
{"id": "2181912", "revid": "170204", "url": "https://it.wikipedia.org/wiki?curid=2181912", "title": "Monte Vesta", "text": "Il Monte Vesta \u00e8 una montagna delle Prealpi Bresciane e Gardesane. Situato tra il territorio comunale di Valvestino e di Gargnano nella parte sud occidentale della Val Vestino, sovrasta l'abitato di Bollone. \nGeografia fisica.\nFa parte del gruppo del Tombea-Manos ed \u00e8 raggiungibile sia dall'abitato di Bollone tramite un ripido sentiero di circa 4\u00a0km. o da Capovalle. Il Monte Vesta d\u00e0 il nome alla sottostante Valle e alla malghe di Cima, di Mezzo e di Fondo e la vetta \u00e8 chiamata Dosso del Cuchetto ed \u00e8 sormontata da un cippo di confine in pietra calcarea austro-veneto datato 1753.\nOrigine del nome.\nSecondo una tradizione secolare il Monte Vesta prenderebbe il nome da un tempietto dedicato al culto pagano di Vesta, una dea della mitologia romana, che si trovava sulla sua sommit\u00e0, il detto Dosso del Cuchetto, le cui vestali custodivano e mantenevano acceso il fuoco sacro. Per il geografo trentino Ottone Brentari l'unione fra i monti Vesta e Stino avrebbe dato il nome alla Val Vestino che la chiudono nella parte sud occidentale, invece per Fausto Camerini, giornalista e autore di numerose guide escursionistiche di montagna, da \"besta\" che significa bestiame-pascolo, in quanto il luogo era destinato fino agli anni novanta del secolo scorso all'alpeggio praticato dagli allevatori di Bollone che pagavano l'affitto al comune di Gargnano proprietario della malga Vesta di Cima. Infine lo storico bresciano Paolo Guerrini ipotizza derivi dalla voce similare valtellinese \"Vest\u00e0gg\" che indica una via, strada o canalone ripido adoperato per far discendere il legname o che abbia lo stesso significato di Vesto frazione di Marone. Il toponimo di Vesta ricorre pure nella zona precisamente in una localit\u00e0 sulle sponde del lago d'Idro e in Val di Ledro, a Molina, ove \"besta\" o \"beste\" indica un pascolo.\nStoria.\nNei secoli passati il territorio compreso tra il monte Vesta e il monte Carzen fu luogo di confine prima tra il Principato vescovile di Trento, al quale apparteneva la Val Vestino, e la Repubblica di Venezia poi, fino al 1918, tra l'Impero d'Austria e il Regno d'Italia.\nNel 1753, con il Trattato di Rovereto, sottoscritto dal Doge di Venezia Francesco Loredan e l'imperatrice Maria Teresa d'Austria, furono delimitati i confini tra i due stati trovando cos\u00ec un definitivo accordo sulle secolari questioni territoriali esistenti fra le opposte comunit\u00e0. Cos\u00ec sulla sommit\u00e0 del monte Vesta e poco distante a Vesta di Cima furono posti dalla commissione due cippi confinari di pietra che recano scolpita la data 1753. Verso la fine dell'Ottocento il Regno d'Italia per controllare i traffici commerciali fra i due stati, cinse la zona di confine con la Val Vestino con una serie di casermette della Guardia di Finanza e una di queste fu costruita a Vesta di Cima.\nNel luglio del 1866 durante la terza guerra di indipendenza fu scalato da una colonna di garibaldini al comando del maggiore Luigi Castellazzo e da un'altra austriaca comandata dal colonnello Hermann Thour von Fernburg.\nLa prima ascensione invernale nota \u00e8 di Francesco Coppellotti detto Nino di Gargnano, alpinista della sezione del CAI di Brescia, salendo da Bollone per il Passo di Vesta il 28 gennaio 1906.\nIl confine di Stato e i cippi austro-veneti.\nNel 1004 il Trentino fu eretto a Comitato (Contea) del Sacro Romano Impero dall'imperatore Enrico II il Santo e, nel 1027, l'imperatore Corrado II il Salico don\u00f2 la contea di Trento al vescovo Udalrico II (1022-1055) e ai suoi successori. Da allora il vescovo di Trento rivest\u00ec anche il titolo di principe del Sacro Romano Impero ed ebbe nelle sue mani il potere spirituale e quello temporale. Poco anni dopo le terre di Val Vestino furono aggregate nuovamente al Trentino insieme alla valle di Ledro, Riva del Garda, Vallagarina, le Giudicarie, Tignale e Bagolino. \nAll'interno del principato si vennero a confermare delle piccole entit\u00e0 subordinate su propriet\u00e0 di nobili famiglie, come i Cles, i Madruzzo, i Lodron, i Castelbarco, ma anche delle forme diverse di organizzazione come il \"Libero comune di Storo\", le \"Sette pievi delle Giudicarie\", i \"Quattro vicariati\", le quali godevano di una certa autonomia sulla base di Statuti riconosciuti, pur riconoscendosi anche l'autorit\u00e0 superiore del Vescovo e dell'Imperatore del Sacro Romano Impero Nationis Germanicae, mentre la restante parte del territorio era soggetta al dominio diretto del Vescovo. La prima notizia documentata dell'appartenenza della Val Vestino alla famiglia Lodron risale al 4 giugno 1189 quando sette illustri uomini di Storo strinsero un patto fra loro per dirimere tutte le liti che potessero insorgere per il possesso per il castello di Lodrone e tutti i possessi che un certo Calapino possedeva nella Pieve di Condino e in Val Vestino. \u00c8 presumibile che da quel periodo o poco tempo avanti il monte Vesta e il versante SE del monte Carzen divenissero gi\u00e0 confine con il territorio a sud del bresciano appartenente alla comunit\u00e0 di Gargnano.\nDal 1337 al 1426 segn\u00f2 la frontiera con la signoria dei Visconti, dei Malatesta (dal 1404) e con il Ducato di Milano. Successivamente con la Repubblica di Venezia quando il 21 agosto del 1752 a seguito del trattato di Rovereto, stipulato tra l'impero d'Austria e la Serenissima , ne furono determinati nuovamente i confini di Stato con la collocazione nell'anno seguente del 1753 di 20 cippi di pietra calcarea sui confini della Val Vestino. Tra questi il numero 25 EF principale posto a quota 1400 m. sulla vetta del monte Vesta detta anche Dosso del Cuchetto; vicino sulla cresta orientale del monte Carzen il termine intermedio numero 24 che consiste in una croce sul cengio in uno spuntone roccioso con il millesimo 1753; il numero 26 FG sito a quota 1350 a Vesta di Cima nei pressi dell'ex caserma della Vecchia Dogana della Regia Guardia di Finanza. Questi dopo la caduta di Venezia del 1797 e la parentesi napoleonica e austriaca riguardante l'occupazione della Lombardia, i termini continueranno a determinare il confine di Stato con il Regno d'Italia dal 1859 fino al 1918 e successivamente quello comunale con Gargnano e Capovalle.\nIl contrabbando del 1800.\nVerso la fine del 1800 il Regno d'Italia cinse i confini di Stato della Val Vestino con la costruzione di ben tre Caselli di Dogana presidiati dai militi della Regia Guardia di Finanza, consistenti nella sezione di Casello di Bocca Paolone a vigilanza del traffico tra la Valle del Droanello, Gargnano, Tremosine e Tignale, il Vasello di Dogana di Gargnano detto della Pato\u00e0la, il pi\u00f9 importante, sito nella valle del torrente Toscolano, che fu edificato nel 1891 presso la mulattiera, principale collegamento tra la Valle e la Riviera del Garda, presso il quale il professor Bartolomeo Venturini era solito nascondere il tabacco nel cappello per sfuggire ai controlli e alla tassazione, la caderma sul monte Vesta a presidio del controllo tra Bollone e la Valle di Vesta, Treviso Bresciano e Capovalle, e infine la sezione di Casello detto del Comione, nel comune di Capovalle, con Moerna e il monte Stino. Tutti questi presidi furono in servizio fino al 24 maggio 1915, giorno dell'occupazione della Valle da parte del Regio esercito italiano.\nBollone come Moerna, terre prossime al confine, nel 1800 furono un crocevia strategico per il contrabbando di merci tra il territorio della Riviera di Sal\u00f2 e il Trentino attraverso la zona montuosa del monte Vesta e del monte Stino. Lo storico toscolanese Claudio Fossati (1838-1895) scriveva nel 1894 che il contrabbando dei valvestinesi era l'unico stimolo a violare le leggi in quanto era fomentato dalle ingiuste tariffe doganali, dai facili guadagni e dalla povert\u00e0 degli abitanti.\nDonato Fossati (1870-1949) raccolse la testimonianza di Giacomo Zucchetti detto \"Astrologo\" di Gaino, un ex milite della Regia Guardia di Finanza, in servizio nella zona di confine tra il finire dell'Ottocento e l'inizio del Novecento, il quale affermava che \"i contrabbandieri due volte la settimana in poche ore, sorpassata la montagna di Vesta allora linea di confine coll'Austria e calati a Bollone, ritornavano carichi di tabacco, di zucchero e specialmente di alcool, che rivendevano ai produttori d'acqua di cedro specialmente\" della Riviera di Sal\u00f2..\nLa Grande Guerra. Il sistema difensivo italiano e l'ultima barriera a difesa della Pianura Padana.\nAgli inizio del '900 l'ipotesi dello stato maggiore del Regio esercito italiano di costruire sul vicino monte Manos un forte armato di cannoni in cupola che avrebbe dovuto operare all'interno dello \"Sbarramento Giudicarie\" per contrastare una ipotetica avanzata dell'esercito austriaco nel Trentino sud occidentale e in simbiosi con il forte di Valledrane, venne accantonata causa gli insostenibili costi di realizzazione e si opt\u00f2 per la pi\u00f9 snella soluzione della messa in posizione di due batterie campali, che nel 1915 verr\u00e0 definita \"2\u00ba Gruppo di artiglierie occasionali monte Manos\".\nAppena sotto la vetta fu costruito l'\"appostamento di quota 1404\", predisposto per quattro cannoni da 149G, il pezzo pesante in uso presso le artiglierie dell'esercito italiano, furono realizzate cos\u00ec quattro piazzole con spalle in cemento armato e di una polveriera. Il luogo si chiama oggi \"La Polveriera\". \nA quota inferiore in localit\u00e0 \"Fortini Fa\u00ec\", altres\u00ec fu messo in opera l'\"appostamento di quota 1220\" . Il 27 aprile del 1915, un mese prima dell'entrata in guerra dell'Italia, in un documento del regio esercito denominato \"Parere sugli appostamenti per batterie occasionali\", si legge al riguardo: \"4 cannoni da 75A, con intervallo tra i pezzi da 11 metri a 12,50. Si condivide il parere del comando del Genio di Verona, che ritiene sufficiente la costruzione di una sola piazzola sulla destra dell'esistente appostamento, lasciando sgombra la piazzola centrale. Spesa preventivata \u00a3. 5.500\". Allo scoppio delle ostilit\u00e0 nel maggio furono, per prime, le batterie del monte Manos ad aprire il fuoco contro gli austriaci accampati sul monte Tombea, poi tutto il fronte tacque per sempre.\nIl monte Vesta fu cos\u00ec fortificato come i vicini Cima Ingorello, monte Manos, monte Carzen e monte Stino con trinceramento di tutta la vetta fino alla caserma della Regia Guardia di Finanza, appostamenti in barbetta per camnoni da 75/27 mod. 1906 e cannoni da 149A mm., una rete di mulattiere e manufatti ad uso logistico dell'esercito. Opere difensive furono costituite sui vicini monte Carzen e monte Manos da postazioni di artiglieria a quota 1404 con 4 cannoni da 149/23 G; a quota 1402 con 4 cannoni da 75/27 Mod. 1906 e trincee a difesa delle artiglierie.\nIl monte Vesta fece parte del sistema Tombea-Caplone, l'ultima barriera a difesa della Pianura Padana, uno dei capisaldi principali della Terza linea di difesa arretrata, un'ampia cinta fortificata che chiudeva il settore Alto Garda verso la Valle delle Giudicarie e lungo il fianco occidentale verso il lago d'Idro fino a raccordarsi sulle posizione fortificate arretrate del monte Denai, una batteria di artiglieria da 149A mm., del monte Stino e con quelle della riviera gardesana del monte Spino, del monte Pizzocolo e del monte Castello di Gaino di Toscolano Maderno. Il settore era difeso da una prima linea lungo la Valle di Ledro (direttrici Passo Nota-Carone-Limone), dietro la quale furono realizzate due Linee arretrate di difesa (direttrici Tremosine-Passo Nota e Mezzema-Passo Nota), disposte verso est in modo da fronteggiare una eventuale conquista austriaca del monte Altissimo di Nago sul monte Baldo. Pi\u00f9 indietro la Linea arretrata di resistenza, tra Tignale e il Passo della Puria, in totale furono costruite 2.500 fortificazioni di vario tipo, servite da circa 2.000-3.000 uomini tra artiglieri, fanti e supporti logistici.\nCultura.\nLeggende.\nIl Monte Vesta \u00e8 al centro di due leggende, una locale valvestinese e un'altra della riviera gardesana, e in ambedue ricorre sempre nella loro narrazione lo stesso tema: il tempio della dea Vesta. La prima racconta che sette fratelli ladri di origine etrusca fuggiti dalla Toscana si posero a servizio della vestale, custode del tempio di Vesta posto sulla sommit\u00e0 dell'omonimo Monte, e dalla quale ricevettero successivamente in dono per i servizi prestati la Val Vestino, a patto che essi si dividessero e fondassero sette paesi che poi presero i nomi di Armo, Bollone, Cadria, Magasa, Moerna, Persone e Turano; la seconda riportata dallo storico salodiano Bongianni Grattarolo, nel 1599, in \"Historia della Riviera di Salo\" riferisce che il toponimo della cittadina gardesana di Sal\u00f2 risalirebbe al lucumone etrusco \"Saloo\", figlio di Osiri d'Egitto, che fuggito dalla Toscana a causa di una pestilenza, ripar\u00f2 in questi luoghi a cercare il tempio della dea Vesta, rinvenendolo appunto nella Val Vestino.\nNatura.\nLa zona del monte Vesta-Carzen-Manos fu erborizzata a partire dal 1863 dal botanico don Pietro Porta, allora parroco del villaggio di Bollone, segu\u00ec nel 1867 la spedizione scientifica dello zoologo austriaco Joseph Gobanz, nel 1875 dal malacologo milanese Napoleone Pini e nel 1936 dell'entomologo Gian Maria Ghidini.\nA Vesta di Cima si trova un ampio stagno, detto localmente \"Laghetto di Vesta\", usato nei mesi dell'alpeggio come abbeveratoio dal bestiame, che fino a pochi decenni fa si colorava di colore rosso a causa della presenza di minuscoli oligocheti.\nNon meno suggestive sono le sue risorse naturali costituite da boschi che ricoprono tutti i versanti.\nLa Valle di Vesta.\nLa sottostante Valle di Vesta, collaterale al Lago di Valvestino, si estende nella quasi sua totalit\u00e0 nel comune di Gargnano, ed \u00e8, dal 1998, un'area \"wilderness\", ossia a conservazione protetta e integrale, di propriet\u00e0 dell'Azienda Regionale delle Foreste (oggi ERSAF) della Regione Lombardia. L'area, non antropizzata, \u00e8 ricca floristicamente caratterizzata dalla presenza di diverse rarit\u00e0 ed endemismi come il Giglio dorato (Hemerocallis lilio-asphodelus), la Scabiosa vestina, l'Athamantha vestina e l'Euphrasia vestinensis. La fauna che popola la Valle di Vesta \u00e8 rappresentata dalla presenza del cervo, del capriolo, del camoscio, del gallo cedrone ed il gallo forcello. Tra la fauna invertebrata, invece, \u00e8 interessante la presenza di un piccolo coleottero troglobio, il Boldoria vestae, endemico delle Val Vestino e della Valle Sabbia che fu classificato per la prima volta nel 1936 dall'entomologo Gian Maria Ghidini. Nel corso della prima guerra mondiale, la Valle di Vesta fu fortificata da reparti del genio militare del Regio esercito italiano con la costruzione di una linea di sbarramento arretrata composta da postazioni protette di artiglieria, strade e trincee qualora il fronte delle Giudicarie e quello secondario della Val Vestino fosse stato infranto dall'avanzata dell'esercito austriaco. Fino al 1960 circa il legname della foresta della Valle fu usato per la produzione di carbone vegetale.\nLa pratica delle carbonaie.\nSul monte sono presenti numerose e antiche aie carbonili simbolo di una professione ormai scomparsa da decenni. Quella della carbonaia, pojat in dialetto locale, era una tecnica molto usata in passato in gran parte del territorio alpino, subalpino e appenninico, per trasformare la legna, preferibilmente di faggio, ma anche di abete, carpino, larice, frassino, castagno, cerro, pino e pino mugo, in carbone vegetale. I valvestinesi erano considerati degli esperti carbonai, carbon\u00e8r cos\u00ec venivano chiamati, come risulta anche dagli scritti di Cesare Battisti. I primi documenti relativi a questa professione risalgono al XVII secolo, quando uomini di Val Vestino richiedevano alle autorit\u00e0 della Serenissima i permessi sanitari per potersi recare a Firenze e a Venezia. Essi esercitarono il loro lavoro non solo in Italia ma anche nei territori dell'ex impero austro-ungarico, in special modo in Bosnia Erzegovina, e negli Stati Uniti d'America di fine Ottocento a Syracuse-Solvay.\nNonostante questa tecnica abbia subito piccoli cambiamenti nel corso dei secoli, la carbonaia ha sempre mantenuto una forma di montagnola conica, formata da un camino centrale e altri cunicoli di sfogo laterali, usati con lo scopo di regolare il tiraggio dell'aria. Il procedimento di produzione del carbone sfrutta una combustione imperfetta del legno, che avviene in condizioni di scarsa ossigenazione per 13 o 14 giorni.\nQueste piccole aie, dette localmente ajal, jal o gial, erano disseminate nei boschi a distanze abbastanza regolari e collegate da fitte reti di sentieri. Dovevano trovarsi lontane da correnti d'aria ed essere costituite da un terreno sabbioso e permeabile. Molto spesso, visto il terreno scosceso dei boschi, erano sostenute da muri a secco in pietra e nei pressi il carbonaio vi costruiva una capanna di legno per riparo a s\u00e9 e alla famiglia. In queste piazzole si ritrovano ancor oggi dei piccoli pezzi di legna ancora carbonizzata. Esse venivano ripulite accuratamente durante la preparazione del legname.\nA cottura ultimata si iniziava la fase della scarbonizzazione che richiedeva 1-2 giorni di lavoro. Per prima cosa si doveva raffreddare il carbone con numerose palate di terra. Si procedeva quindi all'estrazione spegnendo con l'acqua eventuali braci rimaste accese. La qualit\u00e0 del carbone ottenuto variava a seconda della bravura ed esperienza del carbonaio, ma anche dal legname usato. Il carbone di ottima qualit\u00e0 doveva \"cantare bene\", cio\u00e8 fare un bel rumore. Infine il carbone, quando era ben raffreddato, veniva insaccato e trasportato dai mulattieri verso la Riviera del Garda per essere venduto ai committenti. Di questo carbone si faceva uso sia domestico che industriale e la pratica cadde in disuso in Valle poco dopo la seconda guerra mondiale soppiantato dall'uso dell'energia elettrica, del gasolio e suoi derivati .\nPanorama.\nNei giorni sereni si gode un panorama eccezionale; a nord la Val Vestino con il Monte Cingla, Monte Tombea, Monte Denai, Cima Rest, Cima Gusaur e il Caplone, la vetta pi\u00f9 alta delle prealpi gardesane occidentali e in lontananza si scorge la vetta del monte Adamello con quello che rimane del suo ghiacciaio perenne, a ovest la Cima della Fobbia, il monte Manos e le montagne della Valle Sabbia; a sud il monte Pizzocolo e la zona morenica meridionale del lago di Garda con la citt\u00e0 di Peschiera del Garda. \nAd est \u00e8 invece possibile osservare la Valle del Droanello, il monte Denervo, la zona della Costa e il monte Baldo con il monte Altissimo di Nago."}
{"id": "2181917", "revid": "767487", "url": "https://it.wikipedia.org/wiki?curid=2181917", "title": "Il ritorno dei tre moschettieri", "text": "Il ritorno dei tre moschettieri (\"The Return of the Musketeers\") \u00e8 un film del 1989 diretto da Richard Lester.\nIl soggetto \u00e8 tratto dal romanzo \"Vent'anni dopo\" di Dumas. \nIl film prosegue le avventure dei moschettieri gi\u00e0 visti in azione nei precedenti \"I tre moschettieri\" e \"Milady\".\nTrama.\n1649. I tre moschettieri sono convocati per difendere la vita di Carlo I Stuart minacciata dal Duca di Beaufort fuggito dalla prigione della Bastiglia.\nFalliranno nell'impresa e si ritroveranno di fronte a Justin De Winter, figlia della defunta Milady.\nScampato il pericolo, dovranno affrontare il cardinale Mazarino, che vuole usurpare il trono di Francia al giovanissimo Luigi XIV.\nCuriosit\u00e0.\nDurante le riprese del film, a Toledo, l'attore britannico Roy Kinnear - che molti ricordano per la parte del soldato inglese basso e tarchiato nel film \"La collina del disonore\" -, cadde da cavallo. Riport\u00f2 una frattura del bacino e il giorno dopo, portato in ospedale a Madrid, ebbe un fatale infarto che lo port\u00f2 alla morte."}
{"id": "2181919", "revid": "131358", "url": "https://it.wikipedia.org/wiki?curid=2181919", "title": "Jos\u00e9 Candinho", "text": ""}
{"id": "2181920", "revid": "599013", "url": "https://it.wikipedia.org/wiki?curid=2181920", "title": "Jayson Williams", "text": ""}
{"id": "2181921", "revid": "47767", "url": "https://it.wikipedia.org/wiki?curid=2181921", "title": "Nemesio", "text": "Biografia.\nNemesio nacque intorno al 350. Studi\u00f2 medicina. Convertito al cristianesimo, fu eletto vescovo di Emesa (ora Homs, Siria), intorno al 400. Mor\u00ec intorno al 420.\nFilosofia.\nNemesio ci ha lasciato il trattato \"\u03a0\u03b5\u03c1\u1f76 \u03c6\u03cd\u03c3\u03b5\u03c9\u03c2 \u1f00\u03bd\u03b8\u03c1\u03ce\u03c0\u03bf\u03c5\" (\"Della natura dell'uomo\") tentativo di fondere la conoscenza medico-scientifica greco-romana con la Rivelazione cristiana. Questo libro, scritto in greco, tradotto in latino intorno al 1070 (\"De natura hominis\") da Alfano vescovo di Salerno, ebbe un grande successo nel Medioevo, ma fu attribuito a Gregorio di Nissa. L'influenza di questo lavoro \u00e8 stata vasta sia in Oriente che in Occidente. \u00c8 stato \u00abusato, a volte letteralmente, da Massimo il Confessore e Giovanni Damasceno\u00bb. L'opera pu\u00f2 essere considerata \u00abl'atto di nascita dell'antropologia cristiana\u00bb. Nemesio si basa essenzialmente su Galeno, ma respinge l'idea galenica secondo la quale l'anima segue il temperamento del corpo, e quella ippocratica dell'anima come funzione del cervello.\nNemesio pone la seguente domanda: come pu\u00f2 l'anima essere immortale, dal momento che \u00e8 stata creata e poich\u00e9 tutto ci\u00f2 che \u00e8 creato \u00e8 destinato a perire? Rifiuta la teoria della preesistenza, la teoria panteistica, la dottrina materialistica. Conclude che l'uomo \u00e8 composto da un'anima e da un corpo, principi separati ma connessi; l'uomo \u00e8 stato creato immortale all'origine, ma \u00e8 divenuto mortale in seguito al peccato. Nemesio combina quindi Platone, Aristotele, Posidonio di Apamea e la Teologia cristiana."}
{"id": "2181923", "revid": "599013", "url": "https://it.wikipedia.org/wiki?curid=2181923", "title": "Tomi Petrescu", "text": "Biografia.\nIl cognome tradisce l'origine rumena della famiglia paterna. Ha un fratello pi\u00f9 grande (Stefan) che gioca anch'egli nel campionato finlandese.\nCarriera.\nClub.\nCresciuto in Finlandia nel JJK, nel 2001 si trasfer\u00ec in Inghilterra nel Leicester City. Dopo cinque anni nel calcio inglese, ritorn\u00f2 nel campionato finnico nelle file dell'Inter Turku.\nDopo due stagioni a Turku, pass\u00f2 nel 2006 al Tampere United, con cui esord\u00ec nei preliminari della UEFA Champions League, realizzando una rete contro il Levski Sofia, ed anche in Coppa UEFA segnando una rete al Bordeaux nel Primo turno.\nNel gennaio del 2009 \u00e8 passato in prestito all', nella Serie B italiana\nesordendo il 7 marzo (Grosseto-Ascoli 1-0) e totalizzando solo un'altra presenza. Finito il prestito \u00e8 tornato al Tampere United.\nNazionale.\nSi mise in luce a livello internazionale durante il Campionato mondiale di calcio Under-17 2003, realizzando due delle tre reti complessive segnate dalla Finlandia.\n\u00c8 stato titolare della Nazionale finlandese under 21 con la quale ha segnato quattro gol (due delle quali contro la Danimarca e la Scozia) contribuendo al raggiungimento della qualificazione alla fase finale del Campionato europeo di calcio Under-21 2009."}
{"id": "2181926", "revid": "767487", "url": "https://it.wikipedia.org/wiki?curid=2181926", "title": "The Andrews Sisters", "text": "Le Andrews Sisters erano un celebre girl group statunitense, attivo soprattutto tra la fine degli anni trenta e la met\u00e0 degli anni sessanta (salvo un breve ritorno a fine anni settanta) e formato dalle tre sorelle LaVerne Sophie Andrews (Minneapolis, Minnesota, 6 luglio 1911 \u2013 Hollywood, California, 8 maggio 1967), Maxene Angelyn Andrews (Minneapolis, Minnesota, 3 gennaio 1916 \u2013 Cape Cod, Massachusetts, 21 ottobre 1995) e Patricia Marie \"Patty\" Andrews (Mound, Minnesota, 16 febbraio 1918 - Northridge, California, 30 gennaio 2013).\nCarriera.\nNate in Minnesota da padre greco e madre di origine norvegese, le sorelle Andrews iniziarono la loro carriera in qualit\u00e0 di imitatrici delle Boswell Sisters, prima di essere \"scoperte\" nel 1937: \u00e8 di quell'anno l'incisione del loro primo singolo di successo, \"Bei mir bist Du sch\u00f6n\", adattamento di una canzone yiddish.\nIl gruppo nacque nel 1932 a Minneapolis e si sciolse definitivamente nel 1975. Tra i loro brani pi\u00f9 celebri, si possono citare: \"Bei mir bist Du sch\u00f6n\" (1937), \"Boogie Woogie Bugle Boy\" (1941), \"Rum and Coca-Cola\" (1944), \"Here Comes Santa Claus\" (1950), \"Mele Kalikimaka\" (1950, con Bing Crosby). Numerose furono le incisioni e le collaborazioni con altri cantanti (tra cui Bing Crosby), oltre che le partecipazioni a diversi film degli anni quaranta. Nel 1998 sono state inserite nella Vocal Group Hall of Fame.\nLa loro musica costituiva un lieto passatempo per le truppe impegnate durante la Seconda guerra mondiale e ci\u00f2 fece crescere la loro popolarit\u00e0, tanto che iniziarono presto le collaborazioni con Bing Crosby (con cui incisero ben 47 canzoni) e le partecipazioni a quindici film hollywoodiani dell'epoca, il primo dei quali fu \"Argentine Nights\". L'ultima apparizione delle tre sorelle risale al settembre 1966, in occasione del \"Dean Martin Show\". Di l\u00ec a poco, LaVerne mor\u00ec di cancro e fu temporaneamente sostituita da Joyce De Young, prima che il gruppo si sciogliesse.\nSolo nel 1974 Maxene e Patty tornarono sulle scene, prendendo parte a Broadway al musical \"Over Here!\", che ebbe un grande successo. In seguito, per\u00f2, Patty ebbe dei problemi legali con i produttori (che lei cit\u00f2 in giudizio) e le strade delle sorelle si divisero, almeno sino al 1\u00ba ottobre 1987, quando le Andrews ottennero la stella nella \"Hollywood Walk of Fame\" di Los Angeles. Nel 1995 moriva, a causa di un attacco cardiaco, anche Maxene. Nel 2013, all'et\u00e0 di 94 anni, Patty muore a Northridge (Los Angeles). Wally, suo marito per pi\u00f9 di 55 anni, mor\u00ec il 26 agosto 2010 all'et\u00e0 di 88 anni."}
{"id": "2181928", "revid": "767487", "url": "https://it.wikipedia.org/wiki?curid=2181928", "title": "I satanici riti di Dracula", "text": "I satanici riti di Dracula (\"The Satanic Rites of Dracula\") \u00e8 un film del 1973 diretto da Alan Gibson.\nTrama.\nIl professor Lorrimer Van Helsing e Scotland Yard indagano sui partecipanti ad una setta satanica. La loro base \u00e8 nell'istituto \"Psychical Examination and Research Group\" (PERGE). Uno degli indagati muore e le ricerche portano al Conte Dracula, che vuole diffondere un pericoloso virus."}
{"id": "2181932", "revid": "339392", "url": "https://it.wikipedia.org/wiki?curid=2181932", "title": "Lord Warden of the Cinque Ports", "text": ""}
{"id": "2181939", "revid": "1318658", "url": "https://it.wikipedia.org/wiki?curid=2181939", "title": "Egola", "text": "LEgola \u00e8 un torrente della Toscana lungo circa che nasce fra Montignoso e Castagno, nel comune di Gambassi Terme.\nIl suo tratto iniziale si trova nel territorio della ex provincia di Firenze, divenuta in seguito citt\u00e0 metropolitana di Firenze, dove attraversa in successione i comuni di Gambassi Terme e Montaione, entra poi nella provincia di Pisa attraverso il comune di San Miniato dove, dopo circa , sfocia nell'Arno.\nD\u00e0 il nome ai paesi di Ponte a Egola e Molino d'Egola."}
{"id": "2181940", "revid": "300067", "url": "https://it.wikipedia.org/wiki?curid=2181940", "title": "Oliver Robinson", "text": ""}
{"id": "2181941", "revid": "107831", "url": "https://it.wikipedia.org/wiki?curid=2181941", "title": "Torrente Egola", "text": ""}
{"id": "2181944", "revid": "109811598", "url": "https://it.wikipedia.org/wiki?curid=2181944", "title": "Hubert van Eyck", "text": "Fratello di Jan van Eyck, si tratta di una figura semileggendaria, che sarebbe oggi completamente sconosciuta se non fosse per l'iscrizione elogiativa nella cornice del \"Polittico dell'Agnello mistico\", in cui se ne esalta la bravura, anche in rapporto al fratello, di cui sarebbe stato maestro fino alla sua prematura scomparsa. In questi termini sarebbe da considerare dunque il fondatore della pittura fiamminga, primo tra i \"primitivi\".\nLe opere.\nLa sua unica opera conosciuta \u00e8 il polittico dell'Adorazione dell'Agnello Mistico, opera ultimata nel 1432 dal fratello dopo la sua morte, come possiamo dedurre dalla lunga iscrizione dipinta sulla parte inferiore della cornice esterna dell'opera che informa che \"\u00abil pittore Hubert van Eyck, di cui non si \u00e8 mai trovato maggiore, inizi\u00f2 questo lavoro, e il fratello Jan, secondo nell'arte, lo port\u00f2 a compimento, su incarico di Josse Vijd, che il sei maggio [1432] lo affid\u00f2 alle vostre cure.\u00bb\"\nA Hubert vengono attribuite le parti dall'impostazione pi\u00f9 arcaica, come i pannelli centrali dell\"'Adorazione dell'Agnello mistico\", del \"Dio Padre\", della \"Vergine\" e di \"San Giovanni evangelista\". In realt\u00e0 la sua figura resta avvolta nel mistero ed alcuni sono arrivati anche a dubitarne l'esistenza: non si conoscono infatti altre sue opere, per questo la definizione del suo stile o di un \"corpus\" attributivo \u00e8 estremamente problematica e basata solo su supposizioni. "}
{"id": "2181945", "revid": "181073", "url": "https://it.wikipedia.org/wiki?curid=2181945", "title": "Septemviri epulones", "text": "I septemviri epulones erano uno dei quattro pi\u00f9 importanti collegi religiosi della Roma antica, insieme a quelli dei pontefici, degli auguri e dei \"quindecemviri sacris faciundis\".\nIl collegio era costituito da sette uomini, incaricati di occuparsi dei banchetti pubblici e dei giochi offerti secondo il rito in occasione di alcune festivit\u00e0 religiose (in latino il termine \"epulones\" significa banchettatori). L'appartenenza al collegio era un onore che entrava a far parte del \"cursus honorum\" dei personaggi pubblici.\nIl loro compito era inizialmente svolto dai pontefici. Al momento della sua prima istituzione, nel 196 a.C., il collegio comprendeva solo tre membri, ed era quindi detto \"Tresviri epulones\". Con Gaio Giulio Cesare, il numero fu portato temporaneamente a dieci, ma scese a sette dopo la sua morte. Sin dall'inizio fu aperto anche ai plebei."}
{"id": "2181947", "revid": "2164271", "url": "https://it.wikipedia.org/wiki?curid=2181947", "title": "Pazuzu", "text": "Nelle religioni della Mesopotamia, Pazuzu (accadico: \ud808\udc2d\ud808\udd46\ud808\ude92\ud808\udf6a\ud808\udf6a D\"pa.zu.zu\", anche pronunciato Fazuzu o Pazuza, lett. \"pa.d\" \ud808\udd46\ud808\ude92 \"trovare\", \"zu.zu\" \ud808\udf6a\ud808\udf6a \"grande sapienza\") \u00e8 il re dei venti, fratello di \u1e2aumbaba e figlio del dio Hanbi. Rappresenta nello specifico il vento proveniente da sud-ovest, portatore di tempeste e siccit\u00e0. Il suo culto apparve in Assiria intorno all'VIII secolo a.C.. Era una divinit\u00e0 apotropaica, s\u00ec demoniaca ma invocata in quanto capace di vincere tutti gli altri demoni e specialmente la demonessa Lama\u0161tu, che era considerata accanirsi contro le donne incinte e i neonati; era per questo raffigurato da amuleti affissi nelle case e portati dalle donne gravide.\nIconografia.\nPazuzu \u00e8 rappresentato in forma terioantropica, ovvero come una combinazione di caratteristiche umane e di animali diversi: corpo umanoide, testa di leone o cane, zampe di rapace per piedi e zampe di felino per mani, due paia di ali, e coda di scorpione. Ha il pene eretto terminante a testa di serpente. Ha generalmente un braccio rivolto verso il basso e l'altro verso l'alto in segno di aggressione.\nLe sue caratteristiche animali fanno pensare a una parentela con le divinit\u00e0 egizie Seth, Anubi e Bes, i primi due d\u00e8i dalla testa di canide associati ai venti e al mondo dei morti, e il terzo dio terioantropico protettore della casa e delle partorienti.\nFunzione.\nPazuzu \u00e8 il dio del vento proveniente da sud-ovest, considerato portare carestia durante la stagione secca, e locuste durante la stagione umida. Pazuzu era perci\u00f2 invocato in senso apotropaico per combattere gli altri demoni, e specialmente la sua principale rivale, la demonessa vampirica Lama\u0161tu, che era considerata attaccare le madri gravide, durante il parto, e i neonati. Era pi\u00f9 in generale venerato come protettore della casa contro la malattia e la sfortuna."}
{"id": "2181950", "revid": "56620", "url": "https://it.wikipedia.org/wiki?curid=2181950", "title": "Il sonno del demonio", "text": "Il sonno del demonio, pubblicato in Italia anche con il titolo Il sonno del gigante (\"Le sommeil du d\u00e9mon\") \u00e8 un romanzo fantastico per ragazzi del 2002, secondo capitolo della serie \"Peggy Sue e gli invisibili\" scritta da Serge Brussolo in lingua francese.\nTrama.\nPeggy Sue, ragazza quattordicenne e occhialuta, \u00e8 da poco scappata per un pelo all'ultimo inganno mortale degli invisibili, una specie di fantasmi crudeli che solo lei pu\u00f2 vedere, che dicono di aver creato la Terra. Lei e il cane blu, telepatico e appena uscito da pericolose manie e progetti sulla conquista del mondo, si trasferiscono nel deserto con i genitori e la sorella maggiore di Peggy Sue. Dopo un attentato al pap\u00e0 di Peggy da parte degli Invisibili, l'uomo \u00e8 costretto a trasferirsi e a lavorare come guardiano in un vecchio aeroporto abbandonato nel Messico, dove Peggy Sue scopre che un suo coetaneo, Sebastian (che in realt\u00e0 ha settant'anni), si nasconde in uno degli hangar per sfuggire al mondo dei miraggi, da cui \u00e8 uscito con una terribile maledizione: alla minima disidratazione, si tramuta in un mucchietto di sabbia. Paggy e il suo fedele cane blu devono salvare il mondo dei miraggi, un tempo alimentato dai sogni di un demonio addormentato, e che ora prende la forma dei suoi incubi. Il trio arriva nel miraggio tramite un aereo magico. Una volta nel mondo dei miraggi dovranno arrivare nella fortezza del genio, il che non si presenta semplice: dovranno superare tre giardini stregati, strade rimpicciolenti, terreni che fanno diventare ortaggi, finch\u00e9 Peggy non scoprir\u00e0 che sono gli invisibili, con un ago magico ad \"incubizzare\" i sogni-bolla del demonio, ma nessuno le crede. Ma alla fine avr\u00e0 la meglio sugli Invisibili e per ringraziarla, il demonio guarir\u00e0 il cane blu: gli invisibili lo avevano infatti reso un uomo. Per\u00f2 il gigante non si riaddormenta e il miraggio sta ormai svanendo. Ma Peggy Sue, Sebastian e il cane blu risolveranno anche questo, ora possono tornare a casa, anche se il cane blu \u00e8 un po' geloso, perch\u00e9 nel sacchetto che Peggy Sue custodisce con tanta cura ci sono le polveri di Sebastian, il suo amore, infatti i due si sono dichiarati a vicenda i loro reciproci sentimenti, fidanzandosi."}
{"id": "2181956", "revid": "932277", "url": "https://it.wikipedia.org/wiki?curid=2181956", "title": "Tagged value", "text": "Il Tagged value rappresenta uno dei meccanismi d'estensione della semantica UML, grazie al quale \u00e8 possibile definire, per entit\u00e0 di modello, propriet\u00e0 specifiche relative al dominio che si sta rappresentando.\nScendendo pi\u00f9 nel dettaglio, il tagged value \u00e8 formato da una coppia (Tag, Valore) che, una volta associata ad un'entit\u00e0 di modello, determina una nuova propriet\u00e0, comune a tutti gli oggetti di tale tipo. Ad esempio, un'entit\u00e0 di modello denominata \"persona\" potrebbe avere un tag denominato \"et\u00e0\" con il valore di \"42\"."}
{"id": "2181957", "revid": "1467491", "url": "https://it.wikipedia.org/wiki?curid=2181957", "title": "Consorzio (X-Files)", "text": "Nella serie televisiva \"X-Files\" Il Consorzio (nell'originale inglese \"The Consortium\"), conosciuto anche come Il Sindacato (\"The Syndicate\"), Gli Anziani (\"The Elders\") e Il Gruppo (\"The Group\"), \u00e8 un gruppo occulto di uomini che hanno come scopo il nascondere ogni prova dell'esistenza degli alieni.\nObiettivi e metodi del Consorzio.\nIncarnando il concetto di \"governo ombra\" per come \u00e8 proposto nelle teorie del complotto, il Consorzio comprende al suo interno ufficiali governativi e membri della classe dirigente americana e britannica. Il Consorzio, agendo ai livelli pi\u00f9 alti del potere, ha celato al mondo il piano degli alieni di colonizzare e ripopolare il pianeta. Per commettere omicidi, fare coperture, sabotaggi e altri lavori sporchi, il Consorzio usa un numero ignoto di accoliti noti come Men in Black.\nI nomi dei Men in Black, come quelli dei membri del Consorzio, sono sconosciuti. Molti di essi lavorano apparentemente per l'FBI, la CIA, l'NSA e altre agenzie di governo. Tra i principali Men in Black ci sono Mr. X, Alex Krycek, Crew Cut Man, e Quiet Willy. Molte delle loro riunioni avvengono in un club clandestino situato nella \"46th Street\" a New York City ed a queste non partecipa mai Conrad Strughold. Le riunioni che coinvolgono Strughold hanno luogo a Londra.\nUna possibile copertura per il gruppo, come mostrato nell'episodio \"Redux (terza parte)\", \u00e8 un'azienda che si occupa di biotecnologie chiamata \"Roush\". Le strutture della \"Roush\" vengono usate in alcuni esperimenti che coinvolgono il virus, come mostrato nel primo episodio della stagione 6 \"Il principio\". Inoltre, secondo Alvin Kurtzweil, al momento della colonizzazione pianificata per l'anno 2012, il Consorzio ne avrebbe preso il controllo attraverso la FEMA, che ha il potere di sospendere il governo costituzionale mediante la dichiarazione di un'emergenza nazionale.\nLe origini.\nMolteplici probabili teorie sullo sviluppo del Consorzio sono state offerte dai diversi membri. Secondo l'Uomo dalle mani curate, che una volta descrisse il gruppo a Dana Scully come \"una specie di consorzio che rappresenta certi interessi globali\", gli Anziani si sono formati alla fine della Seconda guerra mondiale, dopo l'incidente di Roswell, quando scienziati tedeschi, dei quali Victor Klemper era parte, furono portati negli Stati Uniti (Operazione Paperclip) per lavorare sullo sviluppo di un ibrido alieno-umano. Alvin Kurtzweil riporta che quando lui e Bill Mulder erano giovani soldati, furono reclutati per un progetto che fu loro illustrato come riguardante le armi biologiche.\nGola Profonda afferma che tutto inizi\u00f2 dopo Roswell, quando una conferenza ultra-segreta di personaggi influenti di Stati Uniti, Unione Sovietica, Gran Bretagna, Cina, Francia, Germania Ovest e Germania Est, firmarono un trattato per il quale se un'astronave aliena si fosse schiantata sul suolo terrestre e gli extraterrestri fossero sopravvissuti, il paese che li avesse \"ospitati\" sarebbe stato incaricato della loro completa eliminazione.\nIn ogni caso, il Gruppo con ogni probabilit\u00e0 si form\u00f2 dopo Roswell nel 1947, agli inizi della Guerra Fredda, dal momento che gli uomini che formarono il Consorzio occupavano posizioni di potere immediato, o futuro. Infine si legarono di nascosto, uscirono dall'organo governativo in cui lavoravano, e iniziarono ad usare la loro conoscenza della vita extraterrestre allo scopo di perseguire i loro fini personali. Al momento in cui Fox Mulder e Dana Scully si occupavano degli X-Files, la maggior parte dei membri erano sui 50, 60 o 70 anni di et\u00e0.\nPiani di colonizzazione.\nDurante la fine degli anni quaranta ed in piena Guerra Fredda, il Consorzio venne a conoscenza che gli alieni (i primi veri abitanti del pianeta) stavano pianificando di colonizzare la Terra, servendosi di un liquido nero da essi chiamato \"il Purificatore\" o \"Cancro Nero\". L'incarnazione originale del Consorzio ha cercato di impedirlo sviluppando in segreto un vaccino, fingendo allo stesso tempo di lavorare insieme ai colonizzatori in buona fede e mantenendo segreto tutto ci\u00f2 in pubblico.\nLe controparti dei Consorzi Sovietici, un gruppo rivale di cospirazione separato, erano impegnate nel progetto dello sviluppo di un proprio vaccino intanto che sabotavano gli sforzi del Consorzio, i quali hanno poi alzato i pali della Guerra Fredda. Dal 1973, tuttavia, tutti gli sforzi di creare un vaccino contro il Cancro Nero sono falliti. In seguito il Consorzio decise di allearsi con i Colonizzatori, anche solo per guadagnare tempo.\nDa un lato forn\u00ec ai Colonizzatori l'assistenza per la creazione di ibridi umani-alieni, dall'altro continu\u00f2 a lavorare segretamente per sviluppare un vaccino. I suoi membri offrirono i loro discendenti come garanzia, a patto che sopravvivessero come ibridi. Sfortunatamente, negli anni seguenti il Consorzio si corruppe e alcuni suoi membri, come Bill Mulder, Alvin Kurtzweil, Gola Profonda e in seguito l'Uomo dalle mani curate, presero le distanze dai giochi di potere, dalle lotte interne, dai secondi fini e dalle tattiche crudeli impiegate per mantenere la segretezza della cospirazione, e una politica globale di facciata.\nDal 1993 al 1998.\nGola Profonda, che una volta si descrisse cripticamente a Fox Mulder come l'uomo che \"pu\u00f2 fare qualsiasi cosa loro vogliano\", fin\u00ec poi per cedere alcune informazioni relative alla cospirazione all'agente dell'FBI, proteggendo contemporaneamente altri suoi interessi. Il suo tradimento fu comunque scoperto ed egli venne successivamente assassinato da un uomo vestito di nero, nominato il \"Crew Cut Man\", per ordine dell'Uomo che Fuma (vedi l'ultimo episodio della prima serie, \u201cNuove creature\u201d).\nLa maggior parte dei membri del Consorzio volevano eliminare anche Mulder, ma alcuni membri, come l'Uomo che Fuma e l'Uomo con le mani curate convinsero la maggior parte del gruppo che ucciderlo l'avrebbe reso un martire, portando altri a sostenere la sua causa e tramutarla in una crociata. Nella seconda stagione, l'Uomo che fuma incaric\u00f2 l'agente segreto Alex Krycek di spiare Mulder. Comprendendo che la partner dell'agente Mulder Dana Scully rappresentava per loro un problema pi\u00f9 grande di quanto avessero immaginato, Krycek e l'Uomo che fuma ne organizzarono il rapimento.\nScully torn\u00f2 qualche mese dopo senza alcun ricordo di dov'era stata. Nell'ultimo episodio della seconda stagione, \"Anasazi\", il Consorzio dovette fronteggiare la minaccia di un hacker conosciuto come \"il Pensatore\" che aveva copiato i file del Majestic 12 su un disco passandolo a Mulder. Questo persuase Bill Mulder, il cui nome era in quei file, a confessare al figlio il suo coinvolgimento nella cospirazione: tuttavia, per ordine dell'Uomo che fuma, egli fu ucciso da Krycek prima di poterlo fare. Il Pensatore fu ucciso in seguito da un'unit\u00e0 segreta multinazionale, chiamata \"Garnet\".\nAll'inizio della terza stagione, gli Anziani fanno la loro prima comparsa. L'Uomo che fuma aveva ricevuto da loro l'incarico di ritrovare il disco e tenere a bada Scully, che faceva troppe domande sul suo rapimento. Krycek e i suoi uomini riuscirono a sottrarre tale oggetto a Walter Skinner, ma lui e il suo compagno Luis Cardinal fallirono il tentato omicidio di Scully, uccidendo accidentalmente sua sorella Melissa. Determinato a prendere le distanze dall'insuccesso dell'operazione, l'Uomo che fuma tent\u00f2 di eliminare Krycek: questi sopravvisse e con il disco in suo possesso divenne un agente doppiogiochista.\nNella quarta stagione, Krycek lavorava per i Russi: servendosi dell'ex agente del KGB Vassily Peskow come suo subordinato, distrusse gran parte della ricerca del Consorzio sul Cancro Nero. A causa della sua incapacit\u00e0 di prevedere una cosa del genere, gli Anziani, molti dei quali non avevano grandi simpatie per l'Uomo che fuma fin dall'inizio, cominciarono a dubitare che egli potesse davvero garantire la sicurezza del progetto. L'Uomo che fuma scopr\u00ec di essere \"fuori dai giochi\" all'inizio della quinta stagione, ma era troppo tardi perch\u00e9 il Consorzio, o forse il Primo Anziano di sua iniziativa, aveva deciso di giustiziare lui e la sua spia all'FBI, Scott Blevins. L'Uomo che fuma sopravvisse a loro insaputa all'attentato e fugg\u00ec in una remota regione del Qu\u00e9bec.\nNel corso della quinta stagione si scopr\u00ec che i Russi avevano sviluppato un vaccino contro il Purificatore o Cancro Nero, anche se molto debole. Krycek rub\u00f2 il vaccino, fu immediatamente catturato e costretto a consegnarlo all'Uomo dalle mani curate. Egli fu quindi riammesso nel Consorzio come uno dei pi\u00f9 fedeli agenti segreti dell'Uomo dalle mani curate. Fu in questo periodo che comparve un gruppo di alieni ribelli, nemici dei Colonizzatori: l'Uomo dalle mani curate interpret\u00f2 la cosa come un segno che la resistenza contro i Colonizzatori era possibile e sugger\u00ec di allearsi con i Ribelli, ma fu ignorato dagli altri Anziani. Poco dopo, il Consorzio scopr\u00ec che l'Uomo che fuma era ancora vivo e avendo ancora bisogno della sua esperienza lo richiamarono desiderosi di perdonare e dimenticare, o almeno cos\u00ec sembrava.\nNel Film, gli Anziani scoprirono che i Colonizzatori avevano mentito sulla natura del virus: inizialmente si pensava che il \"Cancro Nero\" (che \u00e8 in realt\u00e0 una forma di vita aliena quasi senziente) si limitasse ad introdursi nell'organismo ospite e a prendere il controllo della sua vittima. Fu rivelato invece che questo era solo il primo stadio dell'infezione: il corpo umano era poi usato come un'incubatrice per crescere un organismo alieno indipendente, causando la morte dell'ospite; gli umani non avrebbero vissuto come schiavi, sarebbero stati usati come foraggio. Sconvolto da questa scoperta, l'Uomo dalle mani curate diede il vaccino a Mulder ed in seguito mor\u00ec nell'esplosione della propria auto (qui non \u00e8 chiaro se fu un vero omicidio o una sorta di suicidio a causa del tradimento nei confronti del Consorzio).\nFine del Vecchio Consorzio e Creazione del Nuovo.\nNella sesta stagione della serie, il Consorzio riesce con successo nella creazione di un ibrido umano-alieno (Cassandra Spender), e secondo l'accordo preso nel 1973, si reca alla El Rico Air Force Base per consegnarla ai Colonizzatori. Quando essi arrivano, vengono subito fermati dai Ribelli alieni che li circondano e li inceneriscono. Diana Fowley e l'Uomo che fuma riescono a fuggire prima dell'attacco dei ribelli. Nonostante la distruzione del Consorzio, l'Uomo che fuma continua a perseguire i suoi interessi; al termine della settima stagione, tuttavia, sembra restare ucciso in seguito ad una caduta dalle scale per mano di Krycek.\nIl vuoto di potere rimasto con la distruzione del Consorzio viene riempito dal Nuovo Consorzio: questi nuovi membri della cospirazione, che sono tutti dei Super Soldati, hanno preso le posizioni di potere del vecchio Consorzio e perseguito i propri scopi. L'Uomo che fuma, per fuggire a queste persone, si \u00e8 nascosto nel deserto del Nuovo Messico sotto l'identit\u00e0 del \"Detentore della verit\u00e0\"; verr\u00e0 per\u00f2 ucciso dai missili di due elicotteri neri inviati dal Nuovo Consorzio. Nell'ultima puntata della serie il Nuovo Consorzio d\u00e0 la caccia a Mulder e Scully, che si sono dati alla macchia."}
{"id": "2181958", "revid": "38275", "url": "https://it.wikipedia.org/wiki?curid=2181958", "title": "Yeramba", "text": ""}
{"id": "2181959", "revid": "1060", "url": "https://it.wikipedia.org/wiki?curid=2181959", "title": "Centro di ascolto", "text": ""}
{"id": "2181964", "revid": "599013", "url": "https://it.wikipedia.org/wiki?curid=2181964", "title": "David Nalbandi\u00e0n", "text": ""}
{"id": "2181965", "revid": "628767", "url": "https://it.wikipedia.org/wiki?curid=2181965", "title": "Bivacco Gino Rainetto", "text": "Il bivacco Gino Rainetto \u00e8 situato in val Veny a 3.047\u00a0m s.l.m. nel massiccio del Monte Bianco facente parte del comune di Courmayeur.\nStoria.\nI lavori di costruzione iniziano nel 1963, mentre l'inaugurazione avviene il 2 agosto 1964 con il nome di bivacco Giovane Montagna. Il 23 luglio 1972 viene intitolato a Gino Rainetto. Il bivacco \u00e8 anche conosciuto con il nome di Petit Mont Blanc.\nCaratteristiche ed informazioni.\nIl bivacco \u00e8 situato sulla spalla sud-est del Petit Mont Blanc. Costruito in legno e lamiera \u00e8 dotato di coperte e materassini ma sprovvisto di acqua corrente.\nAccessi.\nL'accesso avviene da Lavisaille in circa 4 ore."}
{"id": "2181969", "revid": "599013", "url": "https://it.wikipedia.org/wiki?curid=2181969", "title": "Bryan Warrick", "text": ""}
{"id": "2181971", "revid": "119159", "url": "https://it.wikipedia.org/wiki?curid=2181971", "title": "Uccelli di rovo", "text": "Uccelli di rovo (\"The Thorn Birds\") \u00e8 una miniserie televisiva del 1983 diretta da Daryl Duke. Tratta dall'omonimo romanzo scritto da Colleen McCullough nel 1977, \u00e8 interpretata da Richard Chamberlain e Rachel Ward.\nAndata in onda negli Stati Uniti dal 27 al 30 marzo 1983 sulla rete ABC, in Italia \u00e8 stata trasmessa in 6 puntate dal 6 al 21 novembre dello stesso anno in prima serata su Canale 5, ottenendo ascolti altissimi con picchi di oltre 13 milioni di telespettatori.\nTrama.\nParte I.\nPadre Ralph De Bricassart \u00e8 un giovane e ambizioso prete irlandese che, in seguito a insubordinazione, viene relegato a Gillanbone, uno sperduto paese dell'Australia. Qui stringe amicizia con Mary Carson, una ricca e anziana donna di origine irlandese, proprietaria di un grande ranch chiamato Drogheda. Padre Ralph frequenta assiduamente Drogheda, nella speranza che la donna lo possa aiutare a liberarsi dall'esilio e a tentare la carriera ecclesiastica; dal canto suo Mary Carson si infatua di padre Ralph e cerca in tutti i modi di sedurlo. Il fratello di Mary, Paddy Cleary, e la sua famiglia arrivano a Drogheda dalla Nuova Zelanda per dare una mano a mandare avanti il ranch. Padre Ralph diventa subito amico di tutta la famiglia, ma si sente particolarmente legato alla piccola Meggie, l'unica figlia femmina dei Cleary. Maggie, emarginata da entrambi i genitori e in parte anche dai fratelli, inizier\u00e0 a nutrire un profondissimo affetto verso padre Ralph.\nSeguiamo quindi le vicende dei Cleary per alcuni anni, fino ad arrivare alla festa del settantacinquesimo compleanno di Mary Carson. In questa occasione la donna, dopo essere stata pi\u00f9 volte rifiutata da Ralph e dopo aver intuito il profondo affetto e l'attrazione tra quest'ultimo e Meggie, ormai diventata donna, decide di vendicarsi dividendo per sempre i due: modifica il testamento lasciando in eredit\u00e0 a Ralph ben 13 milioni di sterline. La notte stessa della festa Mary muore e il giovane prete si ritrova improvvisamente con una somma di denaro tale da consentirgli la tanto ambita scalata nelle gerarchie ecclesiastiche. Prima di lasciare Drogheda, Meggie gli confessa il suo amore; Ralph ribatte di amarla, ma di amare Dio di pi\u00f9, e parte. Meggie tuttavia \u00e8 sicura che Ralph torner\u00e0 da lei e l'episodio si conclude con le sue parole: \"E va bene, vattene, scappa dal tuo Dio. Ma sono sicura che tornerai da me. Perch\u00e9 io ti amo pi\u00f9 di lui\".\nParte II.\nSydney, 1930. Padre Ralph diventa l'assistente personale dell'arcivescovo Contini-Verchese. Intanto Drogheda, che dopo la morte di Mary Carson \u00e8 gestita dai Cleary, viene coinvolta in uno spaventoso incendio durante il quale perderanno la vita sia Paddy che il giovane Stuart, il fratello a cui Meggie era pi\u00f9 legata. Non appena appresa la notizia, Ralph si reca a Drogheda per consolare Meggie che, sconvolta, si getta tra le sue braccia baciandolo appassionatamente; ma ancora una volta il prete la rifiuta restando fedele al suo credo. Dopo i funerali, padre Ralph parte per il Vaticano insieme all'arcivescovo Contini-Verchese. Tre anni dopo Meggie accetta la corte di un giovane, Luke O'Neill, venuto a Drogheda come lavoratore stagionale.\nParte III.\nRalph \u00e8 diventato arcivescovo a Roma, ma \u00e8 ancora innamorato di Meggie e non riesce a dimenticarla. Intanto Meggie sposa Luke O'Neill, dopodich\u00e9 i due partono per il Queensland, terra natale di Luke, con lo scopo di metter su un allevamento di bestiame. Dopo una breve luna di miele, Luke inizia a lavorare come tagliatore di canne da zucchero, mentre Meggie \u00e8 costretta a vivere ospite di una ricca famiglia, proprietaria di una raffineria di zucchero, prestando assistenza alla padrona di casa, che ha difficolt\u00e0 a camminare. Ben presto Meggie si rende conto di aver fatto un grande errore a sposare Luke che, sempre pi\u00f9 ossessionato dal suo lavoro di tagliatore di canne e consumato, come Ralph, dalle sue ambizioni, non torna mai a trovarla. La donna, esasperata, fa in modo di restare incinta, nella speranza che Luke si decida finalmente a comprare una casa tutta per loro. Purtroppo Meggie ottiene l'effetto contrario: Luke si sente preso a tradimento e non si fa pi\u00f9 vivo, rendendo cos\u00ec evidente che a spingerlo al matrimonio era stata la dote di Maggie.\nLa donna, disperata, decide di tornare a Drogheda, l'unica vera casa che abbia mai avuto, ma mentre fa furiosamente le valigie ha un malore e il parto si fa imminente. Intanto Ralph, fino a quel momento ignaro di tutto, scopre che Meggie si \u00e8 sposata e che ora vive nel Queensland. La raggiunge proprio nel momento in cui la sua vita \u00e8 appesa a un filo, durante il difficile parto. Fortunatamente tutto si risolve per il meglio e la donna d\u00e0 alla luce una bambina, la piccola Justine. Ralph riparte quindi per Roma. La padrona di casa capisce che Meggie \u00e8 innamorata di Ralph e che lui ricambia il suo amore; per farla distrarre un po', la manda in vacanza su un'isola.\nA Roma Ralph appare sempre pi\u00f9 diviso tra l'amore per Meggie e quello per Dio, tant'\u00e8 che Contini-Verchese lo manda nuovamente in Australia per affrontare una volta per tutte questo problema. Appreso che Meggie si trova sull'isola, la raggiunge, e finalmente si consuma la grande passione che i due hanno sempre provato l'uno per l'altra. Ancora una volta per\u00f2, Ralph sceglie la propria ambizione e sacrifica il suo amore per Meggie e, dopo uno struggente addio, rientra a Roma.\nParte IV.\nMeggie torna a Drogheda e pochi mesi dopo le nasce un figlio maschio, il piccolo Dane, frutto dell'amore di Ralph.\nDiciannove anni dopo Ralph, divenuto cardinale, ricompare a Drogheda per passare il Natale con i Cleary. Qui incontra per la prima volta Dane, ignaro che sia suo figlio. L'amore tra il cardinale e Meggie \u00e8 pi\u00f9 forte che mai. Dane rivela a Ralph di voler diventare prete e per questo motivo lo segue a Roma, sotto la sua ala protettrice. Intanto Justine, che \u00e8 da sempre in lotta con la madre, si trasferisce a Londra per continuare la sua carriera di attrice. Far\u00e0 la conoscenza di un diplomatico tedesco, Rainer, che la cortegger\u00e0 per anni prima di essere ricambiato.\nOtto anni dopo Dane diventa sacerdote e decide di svolgere la sua missione in Australia, a Gillanbone; prima di tornare in patria si reca in Grecia per trascorrervi un periodo di vacanze; qui trover\u00e0 la morte, annegando nel tentativo di trarre in salvo due ragazze. La saga si chiude a Drogheda, dove tutto era iniziato: Ralph tiene il funerale di Dane; Meggie sconvolta e furiosa con Dio, sfoga la sua rabbia su Ralph, rivelandogli che Dane era suo figlio. Il cardinale \u00e8 affranto e chiede il perdono di Meggie; la donna dapprima glielo nega, ma poi cambia idea. Ralph morir\u00e0 poco dopo il funerale tra le braccia della sua Meggie."}
{"id": "2181991", "revid": "486946", "url": "https://it.wikipedia.org/wiki?curid=2181991", "title": "Cap San Martin", "text": ""}
{"id": "2181994", "revid": "775372", "url": "https://it.wikipedia.org/wiki?curid=2181994", "title": "Il processo di Norimberga", "text": "Il processo di Norimberga (\"Nuremberg\") \u00e8 una miniserie televisiva in due puntate del 2000 diretta da Yves Simoneau e tratta dal libro \"Nuremberg: Infamy on Trial\" scritto da Joseph E. Persico nel 1994. Tra gli interpreti figurano Alec Baldwin, Jill Hennessy, Michael Ironside e Brian Cox nel ruolo del comandante nazista Hermann G\u00f6ring, ruolo che valse all'attore un premio Emmy come miglior attore non protagonista in una miniserie televisiva.\nTrasmessa negli Stati Uniti il 16 e 17 luglio 2000 sulla rete TNT, la miniserie \u00e8 andata in onda in Italia il 7 e 8 agosto 2001 sul canale a pagamento TELE+ Bianco.\nTrama.\nRiproduzione del processo di Norimberga tenutosi al termine della seconda guerra mondiale, in cui ventuno personalit\u00e0 di spicco del regime nazista (tra cui Hermann G\u00f6ring, Joachim von Ribbentrop, Fritz Sauckel e Albert Speer), vennero incriminate per crimini di guerra e contro l'umanit\u00e0."}
{"id": "2181996", "revid": "1573940", "url": "https://it.wikipedia.org/wiki?curid=2181996", "title": "Pterodroma leucoptera", "text": "Il petrello alibianche, anche petrello di Gould (\"Pterodroma leucoptera\" ()) \u00e8 un uccello della famiglia Procellariidae."}
{"id": "2182000", "revid": "1543377", "url": "https://it.wikipedia.org/wiki?curid=2182000", "title": "Rifugio Quintino Sella (Monte Bianco)", "text": "Il rifugio Quintino Sella \u00e8 situato in Val Veny a 3.369\u00a0m s.l.m. nel massiccio del Monte Bianco facente parte del comune di Courmayeur.\nStoria.\nRealizzato nel 1885 ed intitolato a Quintino Sella \u00e8 stato successivamente ricostruito.\nCaratteristiche ed informazioni.\nIl rifugio \u00e8 situato sulla dorsale sud-ovest del Rocher del Monte Bianco. La costruzione attuale \u00e8 realizzata in pietra, legno e lamiera. \u00c8 dotato di coperte e materassini ma sprovvisto di acqua corrente ed illuminazione.\nAccessi.\nL'accesso avviene da Lavisaille in circa 6 ore."}
{"id": "2182008", "revid": "6923", "url": "https://it.wikipedia.org/wiki?curid=2182008", "title": "Paton C5/1", "text": ""}
{"id": "2182009", "revid": "126257", "url": "https://it.wikipedia.org/wiki?curid=2182009", "title": "PPG Z - Superchicche alla riscossa", "text": " \u00e8 una serie televisiva anime trasmessa su Cartoon Network e ispirata alla serie statunitense \"Le Superchicche\" di Hanna-Barbera.\nL'anime \u00e8 stato prodotto in 52 episodi da Cartoon Network Japan, TV Tokyo ed Aniplex e animato dalla Toei Animation. Poich\u00e9 la produzione \u00e8 totalmente giapponese, Craig McCracken, il creatore della serie originale, non \u00e8 direttamente coinvolto nel progetto. Contemporaneamente alla serie animata, \u00e8 stata pubblicata sulla rivista \"Ribon\" una versione manga. In Italia l'anime \u00e8 stato trasmesso su Cartoon Network nel 2008; le voci dei personaggi dell'edizione italiana sono le stesse utilizzate per doppiare i personaggi della serie originale statunitense. Nell'edizione italiana sono stati trasmessi 20 dei 52 episodi.\nTrama.\nUn enorme iceberg minaccia Tokyo: il professor Utonium e suo figlio creano il \"Chemical Z\", un derivato del \"Chemical X\", per tentare di distruggerlo. Purtroppo l'esperimento ha un effetto collaterale, e scatena una tempesta di raggi bianchi e neri sopra la citt\u00e0. I raggi bianchi colpiscono Momoko Akatsutsumi (Lolly), Miyako Gotokuji (Dolly) e Kaoru Matsubara (Molly), tre ragazze che vengono trasformate in tre supereroine dai poteri incredibili, cos\u00ec che possano sventare i piani del malvagio scienziato Mojo Jojo. La gente colpita dai raggi neri subisce un cambiamento in negativo della personalit\u00e0, trasformandosi in mostri e scatenando i loro istinti maligni. Da quel momento le tre ragazze devono difendere la citt\u00e0 di Tokyo da questi esseri, trasformandosi in supereroine quando occorre. Diventano inoltre grandi amiche e mantengono il segreto della loro doppia identit\u00e0."}
{"id": "2182011", "revid": "339392", "url": "https://it.wikipedia.org/wiki?curid=2182011", "title": "Paton C5/2", "text": ""}
{"id": "2182013", "revid": "339392", "url": "https://it.wikipedia.org/wiki?curid=2182013", "title": "Paton C10/1", "text": ""}
{"id": "2182014", "revid": "767487", "url": "https://it.wikipedia.org/wiki?curid=2182014", "title": "Deep Evil", "text": "Deep Evil \u00e8 un film del 2004 diretto da Pat Williams.\nTrama.\nIn un laboratorio di ricerche sulla guerra batteriologica in Alaska, alcuni scienziati riescono a clonare un virus alieno trovato in un meteorite. Questo virus riesce a prendere il controllo del laboratorio, cos\u00ec viene inviata sul posto una squadra composta da membri dell'esercito Americano specializzati ognuno in un diverso settore. Quando giungono l\u00ec non c'\u00e8 traccia di vita, solamente la minaccia di una mutazione del virus alieno venuto a contatto con l'acqua e si intuisce che l'unico modo per fermare il propagarsi del virus \u00e8 lanciare una bomba a neutroni. Molti membri della squadra, all'interno del laboratorio, vengono attaccati dal virus e perdono la vita. Alla fine riescono a far partire il conto alla rovescia della bomba e a sconfiggere la minaccia. Uno dei membri della squadra creduto morto che invece \u00e8 stato contagiato dal virus, ma che per lui non \u00e8 stato fatale, raggiunger\u00e0 la Casa Bianca."}
{"id": "2182016", "revid": "120180728", "url": "https://it.wikipedia.org/wiki?curid=2182016", "title": "William Walworth", "text": "\u00c8 conosciuto soprattutto per aver ucciso Wat Tyler durante la Rivolta dei contadini nel 1381.\nBiografia.\nNacque da una famiglia originaria di Durham e fu apprendista di John Lovekyn, un membro della Fishmongers Guild: succedette poi al suo capo come aldermanno del \"Bridge ward\" nel 1368, divenendo poi sceriffo nel 1370 e lord sindaco della City di Londra nel 1374. \nSi dice che abbia soppresso l'usura a Londra durante il suo mandato di sindaco. Il suo nome figura spesso come anticiparore di prestiti a re Riccardo II d'Inghilterra. Sostenne lo zio del re, Giovanni di Gand, a seguito delle forte opposizione esistente contro di lui.\nWilliam Walworth lavor\u00f2 per un certo tempo alla dogana alle dipendenze di Geoffrey Chaucer. Nel libro di John Gardner, \"The Life and Times of Chaucer\", Walworth \u00e8 descritto come uno dei pi\u00f9 importanti mercanti, tutti amici di Alice Perrers, che us\u00f2 la sua influenza nei confronti del re. Nel suo libro Gardner dice che, secondo le proteste fatte alla Camera dei Comuni, questo gruppo si era accordato per aumentare i prezzi delle derrate alimentari, prestava denaro al re con alti tassi d'interesse e per interesse personale costringeva il re a fare delle leggi in loro favore.\nL'episodio pi\u00f9 famoso che lo riguarda fu l'incontro con Wat Tyler durante la rivolta dei contadini, nel suo secondo mandato come lord sindaco. Nel giugno di quell'anno, quando Tyler ed i suoi seguaci entrarono a Londra, Walworth difese il London Bridge contro di essi; egli era in compagnia di Riccardo II quando incontr\u00f2 gli insorti a Smithfield ed uccise il capo ribelle in circostanze non molto chiare, divenendo cos\u00ec il difensore della citt\u00e0. Per questo servizio venne nominato cavaliere e gli venne assegnato un vitalizio. In seguito fu a capo di due organizzazioni incaricate di ristabilire la pace nella contea del Kent.\nMor\u00ec nel 1385 e venne sepolto nella chiesa di St. Michael a Crooked Lane, della quale era stato un grande benefattore. Sir William Walworth fu il pi\u00f9 celebre membro del \"Fishmongers Guild\"; divenne l'eroe favorito dei racconti popolari ed \u00e8 citato nel \"Nine Worthies of London\" del 1592 di Richard Johnson."}
{"id": "2182021", "revid": "339392", "url": "https://it.wikipedia.org/wiki?curid=2182021", "title": "Paton C10/5", "text": ""}
{"id": "2182023", "revid": "188323", "url": "https://it.wikipedia.org/wiki?curid=2182023", "title": "Paton PG 500 R", "text": ""}
{"id": "2182025", "revid": "339392", "url": "https://it.wikipedia.org/wiki?curid=2182025", "title": "Paton C10/4", "text": ""}
{"id": "2182026", "revid": "339392", "url": "https://it.wikipedia.org/wiki?curid=2182026", "title": "Paton C10/3", "text": ""}
{"id": "2182028", "revid": "339392", "url": "https://it.wikipedia.org/wiki?curid=2182028", "title": "Paton C10/2", "text": ""}
{"id": "2182029", "revid": "123824077", "url": "https://it.wikipedia.org/wiki?curid=2182029", "title": "Canale 9", "text": "Canale 9 \u00e8 un'emittente televisiva napoletana a diffusione regionale.\nIl suo palinsesto \u00e8 generalista, comprende sitcom, tg regionali, spot regionali e cartoni animati (grazie alla syndication K2) dalle 17:00 alle 19:00.\nLa rete televisiva \u00e8 trasmessa a Napoli nelle altre province campane (Caserta, Salerno, Benevento, Avellino) pi\u00f9 la zona della Puglia confinante con la Campania. La sede di Canale 9 si trova in Via Nicotera, a Napoli.\nCertamente il periodo di maggior fortuna di questa emittente si \u00e8 avuto dopo l'inglobamento di Teleoggi. Da allora, infatti, si susseguirono molte trasmissioni, in particolar modo comiche (ideate dal direttore Vincenzo Coppola), che riscossero un enorme successo. Tra queste TeleGaribaldi, Funikul\u00ec Funikul\u00e0, che hanno lanciato tantissimi comici tra cui molti che collaborano con le reti televisive nazionali, Tamarradio condotto da Tony Tammaro, Ciakkati e Fuori corso, vincitore in tempi recenti di diversi premi per sit-com televisive. Altro programma seguito \u00e8 \"Tutti in campo\", che segue le gare del attraverso il commento del giornalista Carlo Alvino.\nNel dicembre del 2009 Canale 9 ottiene dal Ministero delle Comunicazioni una concessione regionale a trasmettere sul canale UHF 42. L'anno successivo, nello stesso mese del 2010, con l'introduzione della LCN regolamentata dall'AgCom in Campania, a Canale 9 \u00e8 attribuita la posizione di prestigio LCN 10, ovvero risulta la prima emittente locale presente in lista.\nNascita di Levante TV.\nCon il passaggio della Campania al sistema di trasmissione digitale, l'editore di Canale 9, TeleOggi S.p.a., utilizzando alcune frequenze ridondanti, costituisce un secondo operatore di rete, denominato Levante TV, oltre quello derivante dalla rete analogica di Canale 9, ed operante esclusivamente nelle province di Napoli e Benevento sulla frequenza UHF 64. Il canale Levante TV di fatto \u00e8 semplicemente la catch-up tv di Canale 9, limitandosi a ritrasmettere la programmazione del canale principale in orari differenti. Il canale \u00e8 trasmesso, con LCN 173, su entrambi i multiplex del gruppo.\nCollegamenti esterni.\nSito ufficiale di Canale 9 "}
{"id": "2182041", "revid": "400694", "url": "https://it.wikipedia.org/wiki?curid=2182041", "title": "Paul Crauchet", "text": "Biografia.\nAppassionato d'aviazione e di rugby, Paul Crauchet scopr\u00ec la propria passione per il teatro a 23 anni. Arrivato a Parigi nel 1945, segu\u00ec il corso di recitazione di Charles Dullin debuttando nel 1949. Si fece conoscere al grande pubblico con l'interpretazione nel film \"Una vampata di violenza\" di Robert Enrico (1966); l'anno prima aveva invece interpretato il guardiano Gautr\u00e9 al museo del Louvre nel film a puntate \"Belfagor o Il fantasma del Louvre\"."}
{"id": "2182054", "revid": "171091", "url": "https://it.wikipedia.org/wiki?curid=2182054", "title": "Bivacco Lorenzo Borelli - Carlo Pivano", "text": "Il bivacco Lorenzo Borelli e Carlo Pivano o (in francese) Bivouac de la Noire - riferito all'Aiguille noire de Peuterey) \u00e8 situato in Val Veny a 2.325\u00a0m s.l.m. nel massiccio del Monte Bianco facente parte del comune di Courmayeur.\nStoria.\nRealizzato per la prima volta nel 1923, \u00e8 stato completamente riscostruito nel 1969. Il bivacco \u00e8 intitolato agli alpinisti Lorenzo Borelli, uno dei primi presidenti del Club Alpino Accademico Italiano, e a Carlo Pivano.\nCaratteristiche ed informazioni.\nIl bivacco \u00e8 situato al margine settentrionale della conca del Combalet (o \"Fauteuil des Allemands\"), nel massiccio del monte bianco. La costruzione attuale \u00e8 realizzata in pietra, legno e lamiera. Dotato di coperte, materassini e batteria da cucina, dispone di illuminazione grazie ad un impianto fotovoltaico. L'acqua \u00e8 derivata dal vicino torrente che scende dal Combalet.\nAccessi.\nMolto ripido nella parte centrale, l'attuale itinerario per il bivacco include tratti attrezzati esposti e difficili.\nDa Courmayeur (1224\u00a0m) si segue la strada della Val V\u00e9ny fino al ponte di Perthud (1489\u00a0m). Oltre il ponte, la strada traversa un bosco e raggiunge il prato sul quale si affacciano le case e il campeggio di Peut\u00e9rey (1507\u00a0m). Si segue verso sinistra una sterrata, poi si inizia a salire accanto al torrente che scende dal Combalet. Il sentiero (segnavia n. 19) sale a destra del corso d'acqua, supera dei grossi massi, piega a sinistra e raggiunge la base delle rocce (1900\u00a0m, 1 ora). Si supera un primo tratto attrezzato con una catena metallica, poi si continua senza difficolt\u00e0 fino ai piedi della zona pi\u00f9 ripida. Il tratto pi\u00f9 impegnativo inizia in un canalino, si sposta a sinistra, poi torna a destra a una prima scala, Si va ancora a destra, si supera una seconda scala, poi si continua su un percorso sempre pi\u00f9 aereo. Da un intaglio si attraversa obliquamente un'impressionante placca attrezzata con una catena, Poi ci si affaccia sul Combalet e sul bivacco. Si continua sul facile sentiero che sale ancora brevemente, traversa a destra sul vallone detritico che delimita la parete sud dell'Aiguille Noire de Peuterey verso il torrente e poi risale verso il bivacco (2325, 1.30 ore). Il rientro avviene a ritroso per il medesimo itinerario dell'andata."}
{"id": "2182067", "revid": "1543377", "url": "https://it.wikipedia.org/wiki?curid=2182067", "title": "Venetia et anima", "text": "Venetia &amp; anima (Opus Avantra) \u00e8 un album e un lavoro musicale composto a \"quattro mani\" da Donella Del Monaco e Paolo Troncon con il gruppo Opus Avantra pubblicato nel 2003.\nNato come progetto discografico, di seguito \u00e8 stato adattato anche con delle varianti strumentali per l'esecuzione dal vivo.\nSi tratta di un viaggio tra linguaggi arcaici (paleoveneto, latino, italiano medioevale, altotedesco) e moderni (italiano, dialetto veneto) e suggestioni sonore tratte dalla tradizione musicale europea ed extraeuropea e dalla musica contemporanea."}
{"id": "2182068", "revid": "2173351", "url": "https://it.wikipedia.org/wiki?curid=2182068", "title": "Verso di arte minore", "text": "Nella metrica spagnola il verso di arte minore (\"verso de arte menor\") \u00e8 quel verso il cui numero di sillabe \u00e8 inferiore o pari a otto. La giustificazione della divisione metrica tra arte maggiore e minore si fa a causa della estensione media del gruppo fonico castigliano, che sembra essere di otto sillabe.\nOggi come oggi, questa divisione \u00e8 accettata da tutti gli studiosi della metrica, ma fino al secolo XIX diversi autori avevano proposto altre definizioni."}
{"id": "2182071", "revid": "287204", "url": "https://it.wikipedia.org/wiki?curid=2182071", "title": "Gran Premio del Giappone 2003", "text": "Il Gran Premio del Giappone 2003 \u00e8 stato un Gran Premio di Formula 1 disputato il 12 ottobre 2003 al circuito di Suzuka. La gara fu vinta da Rubens Barrichello su Ferrari, davanti ai due piloti della McLaren - Mercedes Kimi R\u00e4ikk\u00f6nen e David Coulthard.\nMichael Schumacher, ottavo al traguardo, conquist\u00f2 il suo sesto titolo mondiale, il quarto consecutivo. Con questa affermazione il pilota tedesco divenne il pi\u00f9 vincente di sempre, battendo il record di cinque titoli appartenente a Juan Manuel Fangio.\nQuesta gara segna l'ultima apparizione in F1 per Heinz-Harald Frentzen, Jos Verstappen, Justin Wilson e Ralph Firman e per Nicolas Kiesa.\nVigilia.\nAspetti sportivi.\nAll'ultima gara della stagione rimanevano ancora aperte le lotte per il campionato piloti e per quello costruttori.\nNel primo a contendersi la vittoria erano Michael Schumacher e Kimi R\u00e4ikk\u00f6nen, con l'alfiere della McLaren staccato di nove punti dal pilota della Ferrari. Per aggiudicarsi il titolo il pilota finlandese avrebbe dovuto vincere la gara con il rivale fuori dai punti, perch\u00e9 in caso di parit\u00e0 nel punteggio finale il titolo sarebbe comunque andato a Schumacher in virt\u00f9 del maggior numero di vittorie conquistate dal campione in carica tedesco (sei contro le eventuali due di R\u00e4ikk\u00f6nen). Pi\u00f9 incerta la situazione nel campionato costruttori, nel quale la Ferrari aveva tre lunghezze di vantaggio sulla Williams.\nNel marted\u00ec precedente alla gara Jacques Villeneuve, appiedato ufficialmente dalla BAR pochi giorni prima, rinunci\u00f2 a partecipare al Gran Premio. Al suo posto la scuderia gestita da David Richards schier\u00f2 il giapponese Takuma Sat\u014d, gi\u00e0 collaudatore del team e sostituto designato del canadese nella stagione successiva.\nAspetti tecnici.\nAll'ultima gara di campionato le uniche scuderie a portare delle novit\u00e0 sulle vetture furono quelle ancora in lotta per i due titoli mondiali. Ferrari, McLaren e soprattutto la Williams effettuarono degli ultimi affinamenti alla veste aerodinamica delle proprie vetture, cercando di adattarle al meglio all'esigente circuito giapponese, con l'impiego, da parte della Williams, di nuovi alettoni anteriori e di appendici aerodinamiche modificate sul corpo vettura.\nProve libere.\nResoconto.\nCome gi\u00e0 accaduto nella maggioranza delle gare precedenti, tre delle quattro scuderie che avevano aderito all'accordo per effettuare una sessione di test privati il venerd\u00ec mattina a patto di non effettuarne durante la stagione portarono in pista una terza vettura. In particolare, la Renault port\u00f2 in pista il collaudatore Allan McNish, la Minardi Gianmaria Bruni e la Jordan fece esordire il pilota locale Satoshi Motoyama.\nNella prima sessione di prove libere di sabato mattina R\u00e4ikk\u00f6nen ebbe un incidente, nel quale la sua vettura riport\u00f2 danni estesi. Per la seconda sessione la McLaren affid\u00f2 al finlandese la monoposto del compagno di squadra, in modo da permettergli di trovare un buon assetto per le qualifiche.\nRisultati.\nI tempi migliori nelle prove libere di venerd\u00ec mattina furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nLe qualifiche furono pesantemente condizionate da uno scroscio di pioggia caduto sulla pista negli ultimi minuti della sessione, che compromise le prestazioni degli ultimi piloti a scendere in pista.\nA inizio sessione le due Toyota di Da Matta e Panis risultarono le pi\u00f9 veloci, dopo aver fatto segnare rispettivamente il tredicesimo ed il quattordicesimo tempo nella sessione a serbatoi scarichi del venerd\u00ec. I loro tempi furono battuti in sequenza da Montoya e Barrichello, ma gi\u00e0 nel momento in cui il brasiliano stava realizzando il suo giro cronometrato la pioggia aveva iniziato a cadere in modo insistente. R\u00e4ikk\u00f6nen, quinto il venerd\u00ec, dovette anche rimanere fermo nei box per l'interruzione pubblicitaria prevista ogni cinque giri cronometrati, scendendo in pista quando ormai il tracciato era nettamente bagnato.\nIl pilota finlandese non riusc\u00ec a fare meglio del settimo tempo, venendo battuto subito dopo dal compagno di squadra Coulthard e scivolando quindi in ottava posizione. Peggio and\u00f2 a Michael Schumacher, che fin\u00ec solamente quattordicesimo, mentre n\u00e9 Ralf Schumacher n\u00e9 Trulli, i pi\u00f9 rapidi nella sessione di venerd\u00ec, riuscirono a terminare le proprie prestazioni cronometrate.\nBarrichello conquist\u00f2 quindi la pole position, precedendo di quasi sette decimi Montoya. In seconda fila si piazzarono i due piloti della Toyota Da Matta e Panis, seguiti da Alonso, Webber, Coulthard, R\u00e4ikk\u00f6nen, Button e Wilson.\nGara.\nResoconto.\nAl via Barrichello e Montoya mantennero le prime posizioni. Il pilota colombiano, per\u00f2, attacc\u00f2 il rivale gi\u00e0 nel corso del primo giro, sopravanzandolo alla Spoon Curve e guadagnando immediatamente un buon vantaggio, che si stabilizz\u00f2 attorno ai 4 secondi. Alle spalle dei due si inser\u00ec Alonso, abile nello sfruttare l'efficace launch control della sua Renault, mentre Coulthard e R\u00e4ikk\u00f6nen ebbero rapidamente la meglio su Panis. Al sesto giro Michael Schumacher, risalito in decima posizione, prov\u00f2 a superare Sato, ma fin\u00ec per toccare il giapponese danneggiando la propria vettura. Il pilota tedesco dovette tornare ai box per sostituire il musetto, scivolando in ultima posizione.\nAl nono passaggio Montoya fu costretto al ritiro per un problema meccanico, cedendo la testa della corsa a Barrichello. Una tornata pi\u00f9 tardi Da Matta torn\u00f2 ai box per effettuare il primo rifornimento, imitato due giri dopo da Alonso e Barrichello. R\u00e4ikk\u00f6nen, al quale il compagno di squadra Coulthard aveva dato strada nel corso del terzo giro, pass\u00f2 quindi brevemente in testa alla corsa e, con Michael Schumacher in sedicesima posizione, virtualmente campione del mondo. Il pilota finlandese riforn\u00ec a sua volta al tredicesimo giro, seguito via via da tutti gli altri piloti. Al termine della prima serie di soste Barrichello continu\u00f2 a condurre davanti ad Alonso, Coulthard, R\u00e4ikk\u00f6nen, Da Matta, Button, Panis e Webber: il pilota spagnolo, partito con una strategia di due soste contro le tre del ferrarista, sembr\u00f2 poterlo insidiare per la vittoria, ma si dovette ritirare al 17\u00ba giro per un guasto al motore.\nBarrichello continu\u00f2 ad aumentare il suo vantaggio sui piloti McLaren, con R\u00e4ikk\u00f6nen che, rallentato da un treno di gomme dal rendimento non ottimale, perse terreno anche nei confronti del compagno di squadra. Michael Schumacher rimont\u00f2 faticosamente dal fondo del gruppo, trovandosi bloccato per qualche giro insieme al fratello dietro a Sato. I due anticiparono quindi la seconda sosta, rientrando ai box al 24\u00ba giro. Due passaggi pi\u00f9 tardi rifornirono anche Barrichello e Coulthard: il brasiliano rientr\u00f2 in pista davanti a tutti, precedendo anche R\u00e4ikk\u00f6nen che non si era ancora fermato. Il finlandese effettu\u00f2 il secondo pit stop nel corso del 32\u00ba giro, imitato una tornata pi\u00f9 tardi da Button.\nBarrichello rest\u00f2 al comando davanti a Coulthard, R\u00e4ikk\u00f6nen, Da Matta, Ralf e Michael Schumacher (risaliti in classifica grazie alla sosta anticipata). Gli ultimi tre piloti dovevano per\u00f2 effettuare ancora un pit stop, cos\u00ec come Barrichello e Coulthard. Lo fecero tra il 37\u00ba ed il 38\u00ba passaggio, rientrando in pista, nello stesso ordine, tra la settima e la nona posizione. Barrichello e Coulthard mantennero le prime due posizioni, con lo scozzese che rallent\u00f2 per permettere a R\u00e4ikk\u00f6nen di avvicinarglisi. Nel frattempo, Da Matta e i fratelli Schumacher ingaggiarono un intenso confronto per la settima posizione, che si concluse quando Ralf Schumacher tampon\u00f2 il fratello, danneggiando l'ala anteriore.\nIl ferrarista prosegu\u00ec all'ottavo posto senza danni, mentre il pilota della Williams fu costretto ai box per le riparazioni. L'ottava posizione era sufficiente a Schumacher per ottenere il sesto titolo iridato e il pilota tedesco si accontent\u00f2 quindi di seguire Da Matta, mentre in testa alla corsa Barrichello controllava la situazione davanti a R\u00e4ikk\u00f6nen, Coulthard, Button, Trulli e Sato. Non ci furono altri colpi di scena ed il brasiliano and\u00f2 a vincere davanti ai due piloti McLaren, Button, Trulli, Sato, Da Matta e Michael Schumacher, che conquist\u00f2 il sesto titolo mondiale della sua carriera. Grazie alla vittoria di Barrichello e alla battuta di arresto della Williams la Ferrari vinse il titolo costruttori per la quinta volta consecutiva.\nFonti.\nTutti i dati statistici provengono da Autosprint n.41/2003\no da "}
{"id": "2182072", "revid": "767487", "url": "https://it.wikipedia.org/wiki?curid=2182072", "title": "LaSalle Thompson", "text": ""}
{"id": "2182076", "revid": "228587", "url": "https://it.wikipedia.org/wiki?curid=2182076", "title": "Calogero (disambigua)", "text": ""}
{"id": "2182079", "revid": "480375", "url": "https://it.wikipedia.org/wiki?curid=2182079", "title": "Volodymyr Lytvyn", "text": "Lytvyn aveva gi\u00e0 detenuto la carica dal 2002 al 2006 con l'alleanza con il Partito delle Regioni di Janukovy\u010d, e fu rieletto nel dicembre 2008 dopo che il suo partito acconsent\u00ec ad unirsi alla ex coalizione di Julija Tymo\u0161enko. Dal 1994 al 1999 Lytvyn fu aiutante di Leonid Ku\u010dma e, in seguito, il capo del suo staff. Volodymyr Lytvyn fu implicato nel caso di omicidio di Georgij Gongadze e del conseguente Scandalo delle cassette."}
{"id": "2182082", "revid": "767487", "url": "https://it.wikipedia.org/wiki?curid=2182082", "title": "Richard Johnson (XVI secolo)", "text": "Biografia.\nFu uno scrittore inglese di romanzi amorosi e di genere cavalleresco. La sua opera pi\u00f9 famosa \u00e8 \"The Famous Historie of the Seven Champions of Christendom\", probabilmente del 1596. Il successo di questo libro fu cos\u00ec grande che l'autore decise di aggiungere una seconda e terza parte pubblicate nel 1608 e nel 1616. Fra gli altri suoi libri si ricordano \"Nine Worthies of London\" (1592); \"The Pleasant Walks of Moorefields\" (1607); \"The Pleasant Conceites of Old Hobson\" (1607), \"The Most Pleasant History of Tom a Lincolne\" (1607); \"A Remembrance of Robert Earle of Salisbury\" (1612); \"Looke on Me, London\" (1613); \"The History of Tom Thumbe\" (1621). \"The Crown Garland of Golden Roses set forth in Many Pleasant new Songs and Sonnets\" (1612) venne ristampato nel 1842 e nel 1845."}
{"id": "2182085", "revid": "3831", "url": "https://it.wikipedia.org/wiki?curid=2182085", "title": "Septemviri", "text": ""}
{"id": "2182097", "revid": "298229", "url": "https://it.wikipedia.org/wiki?curid=2182097", "title": "Survivor Series 2008", "text": "Survivor Series 2008 \u00e8 stata la ventiduesima edizione dell'omonimo evento in pay-per-view prodotto dalla WWE. L'evento si \u00e8 svolto il 23 novembre 2008 a Boston. La theme music dell'evento fu \"Spoiling for fight\" degli AC/DC.\nA questo show, come tutti i pay-per-view, hanno preso parte tutti e tre i roster della WWE: \"Raw\", \"SmackDown\" e \"ECW\".\nStoryline.\nNella puntata di \"Raw\" del 3 novembre Chris Jericho sconfisse il campione Batista in uno Steel Cage match, riconquistando cos\u00ec il World Heavyweight Championship per la seconda volta dopo che lo aveva perso a Cyber Sunday. Pi\u00f9 avanti, la sera stessa, Shane McMahon annunci\u00f2 che il rientrante John Cena (assente da quasi tre mesi per via di un infortunio) sarebbe stato il contendente n\u00b01 al World Heavyweight Championship di Jericho. Un match tra Cena e Jericho con in palio il titolo fu poi sancito per Survivor Series.\nNella puntata di \"SmackDown\" del 7 novembre Vladimir Kozlov sconfisse The Undertaker per squalifica a causa dell'intervento di Jeff Hardy, diventando cos\u00ec il contendente n\u00b01 del WWE Champion Triple H. Un match tra Kozlov e Triple H con in palio il WWE Championship fu poi annunciato per Survivor Series. Nella puntata di \"SmackDown\" del 21 novembre Jeff Hardy, dopo che la settimana precedente aveva sconfitto The Undertaker in un Extreme Rules match, sconfisse Triple H in un match non titolato, inserendosi quindi nell'incontro di Survivor Series tra Kozlov e Triple H stesso, rendendolo un Triple Threat match con in palio il WWE Championship.\nIl 26 ottobre, a Cyber Sunday, The Undertaker sconfisse Big Show in un Last Man Standing match. Nella puntata di \"SmackDown\" del 31 ottobre, dopo che aveva sconfitto Chavo Guerrero in un Casket match, The Undertaker fu brutalmente attaccato da Big Show. Nella puntata di \"SmackDown\" del 7 novembre Big Show sfid\u00f2 The Undertaker ad un Casket match per Survivor Series; con quest'ultimo che poi accett\u00f2.\nNella puntata di \"Raw\" del 27 ottobre John \"Bradshaw\" Layfield attacc\u00f2 brutalmente Shawn Michaels prima dell'inizio di un loro incontro. Nella puntata di \"Raw\" del 3 novembre JBL fu sconfitto da The Undertaker per count-out a causa dell'intervento di Michaels, il quale rigett\u00f2 poi lo stesso JBL all'interno del ring per farlo colpire dal \"Tombstone Piledriver\" di The Undertaker. Nella puntata di \"Raw\" del 10 novembre JBL aiut\u00f2 il World Heavyweight Champion Chris Jericho a sconfiggere Michaels in un Last Man Standing match non titolato. Un 5-on-5 Traditional Survivor Series Elimination match tra il team capitanato da JBL, che includeva anche John Morrison, The Miz, Montel Vontavious Porter e Kane, contro il team capitanato da Michaels, che includeva anche The Great Khali, Rey Mysterio e i Cryme Tyme (JTG e Shad), fu poi sancito per Survivor Series.\nNella puntata di \"Raw\" del 10 novembre il rientrante Randy Orton, dopo essersi auto-nominato come prossimo contendente n\u00b01 al World Heavyweight Championship, si confront\u00f2 con Batista (anch'egli rivendicando un match per il titolo), affermando di essere sempre stato migliore di questi sin dai tempi dell'Evolution. Nella puntata di \"Raw\" del 17 novembre, dopo che era scoppiata una rissa tra i due, fu sancito un 5-on-5 Traditional Survivor Series Elimination match tra il team capitanato da Batista, che includeva anche i World Tag Team Champions CM Punk e Kofi Kingston, R-Truth e l'ECW Champion Matt Hardy, contro il team capitanato da Orton, che includeva anche Cody Rhodes, lo United States Champion Shelton Benjamin, l'Intercontinental Champion William Regal e Mark Henry, per Survivor Series.\nPer Survivor Series fu inoltre annunciato un 5-on-5 Traditional Survivor Series Elimination match interpromozionale tra il \"Team Raw\" (la Women's Champion Beth Phoenix, Candice Michelle, Jillian Hall, Kelly Kelly e Mickie James) contro il \"Team SmackDown\" (la Divas Champion Michelle McCool, Maria, Maryse, Natalya e Victoria)."}
{"id": "2182100", "revid": "28592", "url": "https://it.wikipedia.org/wiki?curid=2182100", "title": "Guerra civile finnica", "text": ""}
{"id": "2182101", "revid": "1305772", "url": "https://it.wikipedia.org/wiki?curid=2182101", "title": "Centro d'ascolto", "text": "Nell'ambito dell'attenzione al sociale della chiesa cattolica italiana, un Centro d'ascolto \u00e8 una istituzione creata per incontrare e aiutare le persone che vivono situazioni di disagio.\nOrganizzazione.\nIn Italia sono circa 3.000 i Centri d'ascolto gestiti dalla Chiesa cattolica attraverso la Caritas. La maggior parte di essi sono \"generici\", altri sono dedicati a forme di povert\u00e0 specifiche: immigrati, persone senza dimora, famiglie, persone con dipendenze, ecc.\nNelle varie diocesi i Centri d'ascolto costituiscono una rete capillare organizzata sul territorio. In alcune diocesi l'organizzazione \u00e8 a livello parrocchiale, in altre a livello decanale (o zonale o vicariale, terminologia diversa secondo le diocesi), cio\u00e8 a livello di un gruppo di parrocchie vicine.\nNormalmente ogni Centro d'ascolto ha un suo statuto, elaborato in maniera che il Centro possa rispondere alla peculiare situazione presente sul territorio dove svolge il suo servizio, ed elabora un progetto d'azione sulla base dei bisogni e delle risorse disponibili.\nFunzioni.\nUn Centro d'ascolto svolge le seguenti funzioni:\nRisorse finanziarie.\nI Centri d'ascolto non dispongono di risorse proprie. Essi si finanziano:\nGli operatori.\nOgni Centro d'ascolto ha un \"responsabile\", che risponde del Centro di fronte alla parrocchia o all'insieme di parrocchie; il responsabile garantisce altres\u00ec la rispondenza dell'operato del Centro al suo Progetto d'azione, si preoccupa di cercare le risorse umane e finanziarie, e controlla la programmazione e il bilancio del Centro.\nLa figura del \"coordinatore\" \u00e8 il responsabile operativo del Centro. Garantisce la continuit\u00e0 del lavoro svolto, mantiene i rapporti con i referenti e con tutti i collaboratori.\nL\"'economo\" cura la gestione delle risorse finanziarie del Centro, redigendone annualmente il bilancio.\nIl gruppo degli \"operatori\" lavora in \"\u00e9quipe\", con varie mansioni, svolte dai soggetti secondo le rispettive attitudini e responsabilit\u00e0:\nIl \"gruppo d'appoggio\" \u00e8 costituito da persone che si rendono disponibili per vari servizi: accompagnamenti, prenotazioni, visite, ecc.\nI \"collaboratori esterni\" sono volontari che mettono a disposizione le loro competenze per eventuali consulenze legali, mediche, fiscali, ecc.; possono essere assistenti sociali, psicologi, e normalmente svolgono funzioni di supervisione; oppure artigiani vari: idraulico, muratore, elettricista, ecc.\nTutti gli operatori di vario tipo si riuniscono periodicamente (normalmente con cadenza quindicinale o mensile) per analizzare l'andamento del lavoro, discutere le diverse situazioni, concordare le possibili soluzioni e le modalit\u00e0 di svolgimento delle stesse.\nLa formazione degli operatori.\nLe persone che lavorano nel Centro d'Ascolto ricevono corsi di formazione a cura della Caritas diocesana, differenziati a seconda del ruolo svolto.\nCardini di tale formazione sono:\nOgni Centro d'ascolto porta avanti poi un lavoro di formazione permanente all'interno del gruppo stesso degli operatori, e in collaborazione con i centri vicini e con il coordinamento diocesano.\nSedi.\nI Centri d'ascolto lavorano in sedi generalmente messe a disposizione dalle parrocchie. Necessitano almeno di tre locali:\nSe quest'ultimo \u00e8 piccolo, il Centro d'ascolto dovr\u00e0 avere la disponibilit\u00e0 di un altro locale per le riunioni degli operatori.\nOrari di apertura.\nI Centri d'ascolto aprono almeno due volte alla settimana. Ci\u00f2 \u00e8 necessario per garantire la continuit\u00e0 delle prestazioni. Almeno una delle due aperture deve essere in ore mattutine, per permettere l'interazione con le strutture pubbliche e i servizi sociali."}
{"id": "2182102", "revid": "287204", "url": "https://it.wikipedia.org/wiki?curid=2182102", "title": "Bayard", "text": ""}
{"id": "2182106", "revid": "767487", "url": "https://it.wikipedia.org/wiki?curid=2182106", "title": "Shattersphere", "text": "Gli Shattersphere sono una band Heavy metal Statunitense di Hartford, Connecticut. Il loro genere \u00e8 compreso in un Heavy metal con influenze Hard rock. La particolarit\u00e0 che gli distingue dagli altri gruppi Heavy, \u00e8 che nelle loro canzoni, in certi punti il cantante (Kyle Morrison) effettua growl di durata molto breve.\nLe loro canzoni trattano il tipico tema del Metal: l'ostilit\u00e0 e l'avversione verso il mondo e gli Shattersphere esprimono in diverse canzoni (quali \"Faithless\" e \"Inside my Head\") che questo mondo affolla loro la mente e che preferirebbero non viverci perch\u00e9 ormai \u00e8 distrutto dalla prevalenza dell'uomo.\nC'\u00e8 da tener conto inoltre che le loro canzoni possono essere considerate thrash per via del loro \"tono\" Hardcore.\nBiografia.\nNel corso della storia la band ha spinto i confini del loro genere e fatto nascere un suono completamente nuovo, senza precedenti, da qualsiasi altra band. Il gruppo \u00e8 considerato uno dei pionieri della promozione Internet guerriglia e una delle pi\u00f9 grandi band di fatto nella storia.\nGli Shattersphere hanno unito le forze con il produttore Ron Zabrocki nel 2003 per iniziare a lavorare sul loro omonimo album di debutto: \"Shattersphere\", pubblicato nel 2004. Quasi immediatamente la band ha istituito un nome nel settore e non ha preso prigionieri quando si trattava di self promotion spietata. La band ha siglato accordi di sponsorizzazione con CondomClub.com, TeeShirtHell, Wink Inc., e molti altri. Gli Shattersphere hanno una qualit\u00e0 sonora veramente distintiva e si sono diversificati in un settore pieno di originalit\u00e0. La band inoltre \u00e8 stata descritta sulla Krock leggendaria 92,3 a New York, e 106,9 WCCC a Hartford. Gli Shattersphere non erano pi\u00f9 un segreto tenuto nella scena locale.\nCon il carburante che brucia a caldo al largo del successo del loro CD di debutto, la band ha pubblicato un follow-up nel 2005 dal titolo \u201cIn The Face Of Anger\u201d. Il CD release party si \u00e8 svolto con i Mudvayne il 27 aprile 2005, ancora una volta ad un tutto esaurito a Hartford. L'EP \u00e8 stato incontrato con lode e accoglienza e ha trasformato ben presto le teste del pubblico e dei dirigenti aziendali di musica in tutto il mondo. Gli Shattersphere hanno portato a casa nel 2005 il Next concorso Hit Song, grazie alla loro smash hit \"Faithless\". Successivi accordi di licenza avvennero con aziende come DerDer, sponsorizzazioni da aziende come Sun Tzu bibita energetica, e pi\u00f9 competizioni songwriting, come l'International Songwriting Competition (ISC) che permise agli Shattersphere di vincere posizioni. Pi\u00f9 in particolare, la band licenza la title track \"In The Face Of Anger\" di MTV per la mostra \"The Real World\".\nL'ultimo contributo \u201cEyes of infliction\u201d ha dimostrato un nuovo livello di prestazioni (come musicisti, compositori e creativit\u00e0). Come per la versione del precedente album, la loro base di fan \u00e8 cresciuta in modo esponenziale. \u201cEyes of infliction\u201d ha visto Play Radio favorevoli in tutto il paese con \"Loaded\" e \"The Last Walk\", rispettivamente primo e secondo. Gli Shattersphere hanno rapidamente firmato con la Minneapolis, MN base Tinderbox Musica per esporsi ulteriormente a radio multiple, licenze e esecuzioni di opportunit\u00e0. La canzone \"Loaded\" \u00e8 stata nominata per un Independent Music Award nella categoria Best Hard Rock / Metal song da parte dei giudici, come Ozzy Osbourne, Peter Gabriel, e Cyndi Lauper. Gli Shattersphere sono stati anche a mano per adattarsi al disegno di legge di \u201cNew England\u201d il pi\u00f9 grande festival rock annuale accanto Alice in Chains, Buckcherry, Powerman 5000, Days of the New, e altro ancora.\nAttraverso la costante messa in rete e un'etica del lavoro che proprio non si chiude, gli Shattersphere sono diventati una merce calda in molti mercati. Alla band \u00e8 stato chiesto di scrivere la colonna sonora per il prossimo videogioco \"\" e prendere parte a un \"reality show\" ospitato da GamePro. Kyle Morrison (cantante della band) \u00e8 stato scelto per cantare la versione originale della WWE Extreme Championship Wrestling (ECW) \"theme song\" \"Don't Question My Heart\". Molte altre canzoni degli Shattersphere fanno parte di compilation come \"Race Track Rock\" e \"Strip Club Rock Records\".\nNon \u00e8 una sorpresa che gli Shattersphere abbiano suonato insieme ad alcuni dei grandi del mondo della musica, come Alice in Chains, Buckcherry, Hinder, Mudvayne, Lostprophets, Atreyu, Eighteen Visions, Ra, Powerman 5000, Life of Agony, King's X, Orgy, Mushroomhead, Dope, Soulfly, All That Remains, Days of the New, Bloodsimple, American Head Charge, Dry Kill Logic, Nocturne, Crossbreed, Hed P.E., Motograter, Socialburn, e molti altri. Gli Shattersphere si sono costruiti una reputazione come una macchina autosufficiente, e hanno influenzato una nuova generazione di musicisti e amanti della musica allo stesso modo."}
{"id": "2182107", "revid": "599013", "url": "https://it.wikipedia.org/wiki?curid=2182107", "title": "Jamie Watson", "text": ""}
{"id": "2182108", "revid": "37401", "url": "https://it.wikipedia.org/wiki?curid=2182108", "title": "Aloha (Oregon)", "text": "Aloha \u00e8 un census-designated place degli Stati Uniti d'America, nella contea di Washington nello Stato dell'Oregon. Fa parte dell'area metropolitana di Portland."}
{"id": "2182113", "revid": "1060", "url": "https://it.wikipedia.org/wiki?curid=2182113", "title": "Centro d'Ascolto", "text": ""}
{"id": "2182114", "revid": "343906", "url": "https://it.wikipedia.org/wiki?curid=2182114", "title": "Gehenna", "text": ""}
{"id": "2182115", "revid": "125157664", "url": "https://it.wikipedia.org/wiki?curid=2182115", "title": "Paul Young (personaggio)", "text": "Paul Young \u00e8 un personaggio della serie televisiva \"Desperate Housewives\".\nPersonaggio.\nPaul Young, il cui vero nome \u00e8 Todd Forrest, \u00e8 il marito di Mary Alice Young (la casalinga morta nell'episodio pilota, per poi diventare la voce narrante della serie), e padre adottivo di Zach Young. Paul \u00e8 il primo personaggio della serie che in certo senso ha rivestito un ruolo da antagonista, ha un carattere molto ambiguo, \u00e8 capace di compiere i gesti pi\u00f9 estremi pur di raggiungere i suoi fini, sa essere molto violento quando lo vuole e a volte si esprime agli altri con un tono sarcastico, e con una certa vana di arroganza. Nonostante tutto ama la sua famiglia, Paul non \u00e8 esattamente una persona cattiva, in effetti il comportamento di Paul \u00e8 supportato dalle cattive esperienze che gli sono venute incontro.\nNelle prime due stagioni della serie l'uomo ha vissuto al 4352 di Wisteria Lane, e al 4353 nella settima stagione.\nStoria.\nAntefatti.\nTodd Forrest viveva con sua moglie Angela, quest'ultima infermiera. Purtroppo la moglie non riusciva ad avere figli, ma una sera una paziente di Angela che aveva dei problemi con la droga, Deidre, bussa alla porta dei Forrest con in braccio un bambino, suo figlio; Deidre, pur di avere altro denaro per acquistare altra droga, decide di vendere il figlio ai coniugi. Todd e Angela per garantire una vita migliore al bambino decidono di cambiare nome, in Paul e Mary Alice Young, e decidono di chiamare il loro bambino Zach, i tre si trasferiscono a Fairview nel quartiere di Wisteria Lane. Dopo alcuni anni Deidre si presenta a Wisteria Lane e va a trovare Paul e Mary Alice, con prepotenza decide di riprendersi il bambino, Paul cerca di fermarla ma lei lo aggredisce, Mary Alice prende un coltello e la uccide, quella stessa sera marito e moglie fanno a pezzi il cadavere della donna, lo inseriscono nel baule dei giocattoli, e lo nascondono nelle profondit\u00e0 della piscina.\nPrima stagione.\nDopo molti anni Mary Alice si toglie la vita con un colpo di pistola alla testa, tutti sono il lutto nel quartiere e non capiscono il motivo del gesto di Mary Alice. Nel quartiere fa il suo arrivo un nuovo residente, Mike Delfino, che sembra avere un segreto da nascondere, intanto Paul nota che le amiche della defunta moglie, Susan Mayer, Lynette Scavo, Bree Van de Kamp e Gabrielle Solis, stanno indagando sulla morte di Mary Alice, e la cosa lo infastidisce. Paul scopre che la moglie si era tolta la vita perch\u00e9 qualcuno le aveva mandato un biglietto con scritto che il loro segreto era stato scoperto e che presto sarebbe diventato di dominio pubblico, grazie a un investigatore privato scopre che l'artefice del biglietto \u00e8 Martha Huber, la ficcanaso del quartiere, Paul va da lei per avere delle spiegazioni, ma la donna non prova nessun senso di colpa per quello che ha fatto, alla fine Paul la uccide e seppellisce il suo corpo in un bosco. Zach inizia a manifestare un comportamento turbolento e Paul gli somministra delle droghe per tenerlo sotto controllo, intanto il cadavere di Martha viene rinvenuto e la sorella della defunta, Felicia Tilman, si trasferisce nel quartiere, la donna riconosce la foto di Mary Alice, infatti lei era una sua collega di lavoro quando si faceva chiamare ancora Angela, Martha scopr\u00ec il segreto degli Young proprio grazie alla sorella riconoscendo una foto di Mary Alice l'ultima volta che and\u00f2 a trovare Felicia, quest'ultima capisce subito che \u00e8 stato Paul a uccide la sorella. Felicia scopre che Paul droga Zach e cerca di aiutarlo, si affeziona al ragazzo e intima Paul di abbandonare il quartiere, con la promessa che si prender\u00e0 cura lei di Zach, l'uomo \u00e8 con le mani legate e come se non bastasse il misterioso vicino, Mike, lo aggredisce e cerca di ucciderlo; Mike confessa che era venuto a Wisteria Lane per indagare sulla morte di Deadre, il padre della ragazza, un uomo molto facoltoso, aveva chiesto a Mike di indagare perch\u00e9 lui e Deadre erano buoni amici, Paul gli racconta tutto, del fatto che era stata Mary Alice a ucciderla e anche di Zach, Mike incredulo risparmia la vita a Paul perch\u00e9 non pu\u00f2 uccidere l'uomo che si \u00e8 preso cura di suo figlio, infatti Mike \u00e8 il padre biologico di Zach.\nSeconda stagione.\nPaul vive da solo dopo la fuga di Zach (dopo aver aggredito Felicia Tilman), nel quartiere tutti guardano male l'uomo in quanto il suo segreto \u00e8 venuto a galla, ma Paul con spavalderia decide di ignorare le persone. Zach torna dal padre e i due decidono di ricominciare da capo, ma Felicia, che vive ancora nel quartiere e che vuole ancora vendicare la sorella, gli sta con il fiato sul collo. Il padre di Deadre \u00e8 inconsapevole del fatto di avere un nipote, Felicia lo informa della cosa e dunque pur di entrare nella vita di Zach cerca di fare del male a Paul. Mike consiglia a Paul di far s\u00ec che Zach frequenti il nonno visto che gli rimane poco da vivere, Paul accetta, intanto Felicia decide di ricorrere a un gesto estremo, inscenare una falsa morte cospargendo il suo sangue nella casa di Paul e amputandosi due dita per far credere alle autorit\u00e0 che l'uomo l'abbia uccisa, il piano funziona e Paul viene arrestato mentre Felicia scappa vivendo in clandestinit\u00e0 per far credere a tutti di essere morta. Paul incoraggia Zach a chiedere soldi al nonno per aiutarlo, il nonno del ragazzo muore e Zach eredita tutto il suo denaro ma decide di non aiutare il padre.\nTerza stagione.\nMike finisce in prigione per un omicidio di cui lui non \u00e8 responsabile, in prigione incontra Paul ma non lo riconosce per via del fatto che a causa di un incidente ha perso gran parte della memoria, dei detenuti aggrediscono Mike ma Paul lo salva, Mike gli \u00e8 riconoscente, ma il secondino rivela a Mike che era stato Paul a convincere i detenuti ad aggredirlo, Mike pretende delle spiegazioni, Paul gli fa capire che suo figlio Zach \u00e8 la loro unica possibilit\u00e0 per uscire di prigione e lo convince a rintracciarlo. Zach fa uscire Mike di prigione, l'uomo lo convince ad andare a trovare il padre adottivo in carcere, Zach va a trovare Paul e quest'ultimo cerca di convincere il figlio a usare i suoi soldi per rintracciare Felicia Tilman e provare la sua innocenza, ma Zach con egoismo gli fa capire che non gli importa niente del padre e che user\u00e0 i suoi soldi solo per se stesso.\nSesta stagione.\nPaul ritorna nell'ultimo episodio della stagione, a causa dei problemi finanziari di Susan e Mike i due si sono veduti costretti a dare la casa in affitto con l'aiuto del loro agente immobiliare e amico Lee, inconsapevoli del fatto che il loro affittuario \u00e8 proprio Paul, dallo sguardo dell'uomo si capisce che ha in mente di vendicarsi degli abitanti del quartiere che lo hanno abbandonato e tradito.\nSettima stagione.\nTutti sono sbigottiti nel vedere Paul, l'uomo confessa che dopo aver passato gli ultimi anni in prigione per l'omicidio di Felicia di cui era innocente, la donna che per molto aveva vissuto in latitanza era stata arrestata per aver infranto un limite di velocit\u00e0, e dopo averla identificata Paul era stato scagionato e gli era stato dato un cospicuo assegno per i danni morali. Il quartiere fa la conoscenza di Beth, la nuova moglie di Paul, i due non vengono visti di buon occhio dagli abitanti di Wisteria Lane. Paul non vuole essere solo l'affittuario di Susan, infatti vuole comprare la casa e quando scopre che Susan lavora in un sito pornografico pur di arrotondare i guadagni la minaccia dicendole che lo racconter\u00e0 a tutti se non gli vender\u00e0 la casa. Susan arrabbiata lo caccia via di casa con un cavillo tecnico, Paul mantiene la promessa e fa sapere la cosa in giro e Susan perde il lavoro di insegnante della scuola in cui lavorava, intanto la situazione matrimoniale di Paul non \u00e8 delle migliori visto che lui e Beth non hanno consumato il loro matrimonio, Paul la caccia di casa ma quella stessa sera Susan lo aggredisce per aver raccontato tutto del sito, ma Beth punta una pistola a Susan intimandole di andarsene, Susan se ne va e Beth per la prima volta si concede a Paul. Quest'ultimo misteriosamente compra una casa dopo l'altra nel quartiere arrivando ad acquistarne otto, ovvero la maggioranza e dunque il suo piano per distruggere il quartiere e vendicarsi di coloro che secondo lui con ipocrisia lo hanno abbandonato viene rivelato, trasformare Wisteria Lane in un centro di recupero per ex detenuti, avendo comprato la maggioranza delle case nel quartiere Paul ha l'autorit\u00e0 per farlo, in questo modo Wisteria Lane diventer\u00e0 pericolosa per i suoi abitanti e anche se decidessero di trasferirsi ci rimetterebbero finanziariamente visto che diventer\u00e0 un quartiere di ex detenuti e il valore sul mercato immobiliare si abbasserebbe. Il sindaco decide di premiare Paul con una parata a Wisteria Lane, ma Lynette decide di fermarlo rovinando la parata chiamando dei protestatori molto violenti, la cosa sfugge di mano infatti si crea una rissa e Susan ne esce gravemente ferita, inoltre la figlia di Gabrielle rischia la vita, Lynette accusa Paul di aver rovinato tutto ma l'uomo fa tener presente che \u00e8 stata Lynette a chiamare quella gentaglia e che lei e i suoi amici non sono migliori di quei ex detenuti. Il quartiere \u00e8 raso al suolo e il piano di Paul di trasformarlo in un centro di recupero fallisce ma lui ne \u00e8 ugualmente compiaciuto e con aria soddisfatta guarda Wisteria Lane quasi distrutta, ma subito dopo qualcuno gli spara. Paul si salva e gli investigatori sospettano di Beth, inoltre rivelano a Paul che la moglie \u00e8 la figlia di Felicia Tilman e l'uomo rimane sbigottito dalla cosa, la polizia fa vedere a Paul la pistola dalla quale \u00e8 partito il colpo ed \u00e8 la stessa con la quale Mary Alice si era sparata, Paul capisce che a sparargli \u00e8 stato Zach, il ragazzo ha speso tutti i soldi del nonno in donne e droga, Paul e Mike lo rinchiudono in un centro di recupero per tossicodipendenti, Zach non vuole ma Paul minaccia di raccontare tutto alla polizia se non acconsente, aggiungendo che se il figlio finisse dietro le sbarre per lui non farebbe differenza, Zach gli esprime il suo odio dicendogli che nessuno lo amer\u00e0 mai. Paul confessa alla moglie che sa che lei \u00e8 la figlia di Felicia, infatti la madre l'aveva obbligata a sposare Paul per tenerlo sotto controllo, ma alla fine Beth gli confessa di essersi veramente innamorata di lui, Paul non le crede e per ferirla confessa che \u00e8 stato proprio lui a uccidere la zia Martha. Beth va dalla madre, ma la donna non vuole avere niente a che fare con lei per via del fatto che si \u00e8 innamorata dell'assassino della sorella, intanto Susan \u00e8 ancora provata fisicamente per quello che \u00e8 successo alla parata di Paul e necessita di un trapianto di reni, Beth le offre il rene e si spara alla testa. Paul disperato non acconsente a staccare la spina visto che Beth tecnicamente \u00e8 ancora viva e non vuole dare il rene a Susan perch\u00e9 non ha mai trattato Beth con rispetto, Paul va a trovare Felicia in prigione e la donna le dice che la guerra tra i due non ha fatto altro che creare problemi e che Beth lo amava per davvero, Paul decide di staccare la spina e di dare il rene a Susan. Felicia esce di prigione grazie alla morte della figlia per \"motivi umanitari\" e si trasferisce a Wisteria Lane e decide di sotterrare l'ascia di guerra con Paul e lui decide di crederle. Susan e Paul si riavvicinano dopo la morte di Beth e la donna riscopre il lato buono e gentile di Paul che per anni era rimasto seppellito. Felicia non demorde, infatti lei vuole ancora uccidere Paul e decide di farlo avvelenando il cibo che Susan gli prepara per far ricadere la colpa su di lei, ma il suo piano fallisce. Susan decide di riprendersi la casa e Paul la cede volentieri ringraziandola per averlo trattato con umanit\u00e0, prima di andarsene per\u00f2 Paul viene aggredito da Felicia che decide di ucciderlo legandolo a una sedia e iniettandogli una flebo di veleno, Paul alla fine le confessa di aver ucciso Martha e che non si sente in colpa per la cosa, Susan cerca di salvare Paul ma Felicia aggredisce pure lei, Paul si libera e salva l'amica cercando di strangolare Felicia, ma Susan lo implora di non farlo facendogli capire che lui \u00e8 migliore di lei, Paul la risparmia e la donna scappa, Paul confessa a Susan di aver ucciso lui Martha Huber e che vuole tornare a essere la brava persona di una volta, e quando arriva la polizia Paul confessa la sua colpevolezza riguardo all'omicidio di Martha e viene arrestato.\nOttava stagione.\nNel secondo episodio dell'ottava stagione Bree va a trovare Paul in prigione per chiedergli chi le ha mandato il biglietto minatorio in quanto \u00e8 uguale identico a quello che Martha Huber mand\u00f2 a Mary Alice prima che quest'ultima si tolse la vita: \"So quello che hai fatto, mi d\u00e0 la nausea, dir\u00f2 tutto\". Paul le rivela che raccont\u00f2 del biglietto al detective Chuck Vance, inoltre consiglia a Bree di non fare lo stesso errore che fece la moglie e di non tenersi tutto per s\u00e9. \nDa questa puntata, Paul non verr\u00e0 pi\u00f9 n\u00e9 visto n\u00e9 citato nella serie."}
{"id": "2182116", "revid": "124808", "url": "https://it.wikipedia.org/wiki?curid=2182116", "title": "Processo a X-Factor", "text": ""}
{"id": "2182119", "revid": "510847", "url": "https://it.wikipedia.org/wiki?curid=2182119", "title": "Sharira", "text": "Con Sharira (sanscrito: \u0936\u0930\u0940\u0930 \"\u015bar\u012br\u0101\u1e25\"; cinese: \u820d\u5229 sh\u00e8l\u00ec; tibetano: \u0f62\u0f72\u0f44\u0f0b\u0f56\u0f66\u0fb2\u0f7a\u0f63\u0f0d ring-bsrel, \"ringsel\") si intendono delle particolari reliquie buddhiste di forma irregolarmente sferica, di vari colori e di materiale duro e dalla natura indeterminata. Vengono venerate da tutte le tradizioni buddhiste, Theravada, Mahayana e Vajrayana.\nA differenza delle reliquie in altre religioni, le sharira non fanno strettamente parte del corpo fisico di una persona, ma vengono ricercate tra le ceneri dopo la cremazione e vengono considerate delle secrezioni. Quindi, pi\u00f9 che \"resti\" di un corpo, sono considerate come un \"di pi\u00f9\". Inoltre si ritiene che col tempo cambino di aspetto fisico e che possano moltiplicarsi.\nPossono essere prodotte non solo dai Buddha ma anche dagli arhat o da persone particolarmente dotate spiritualmente, in genere monaci eminenti.\nIn alcuni casi le sharira possono apparire anche sulle superfici di stupa.\nLe sharira vengono conservate in stupa, o in reliquiari di cristallo o inserite all'interno di statue che divengono poi oggetto di venerazione.\nSolo nel caso del Buddha si indicano col termine sharira anche i resti corporei, quali il dente conservato nello Sri Lanka o il dito conservato nei pressi di Pechino.\nNon vengono invece definite sharira altre reliquie, comunque venerate localmente o solo in alcune tradizioni, quali i resti corporei di persone sante, o automummificate (come il sesto patriarca del buddhismo Ch\u00e1n Hu\u00ecn\u00e9ng) o vesti (ad esempio di Ati\u015ba) che pure vengono conservate in stupa."}
{"id": "2182121", "revid": "2173351", "url": "https://it.wikipedia.org/wiki?curid=2182121", "title": "Verso di arte maggiore", "text": "Nella metrica spagnola il verso di arte maggiore (\"verso de arte mayor\") \u00e8 un verso che comprende pi\u00f9 di otto sillabe (nove o pi\u00f9), in contrapposizione al (verso di arte minore). \nAttualmente questa \u00e8 la definizione pi\u00f9 abituale, ma fino al secolo XIX la frontiera tra arte maggiore e minore oscillava tra otto e dieci sillabe. Otto sillabe sembra essere la estensione media del gruppo fonico castigliano. Stilisticamente, il \"verso de arte mayor\" sembra essere quello appropriato per i temi gravi, oltre che venire utilizzato pi\u00f9 nella lirica colta che in quella popolare. \u00c8 pi\u00f9 facile lavorare l'accento ritmico nei \"versi de arte mayor\".\nOltre al verso di arte maggiore parliamo anche del piede di arte maggiore (\"pie de arte mayor\")"}
{"id": "2182123", "revid": "1991", "url": "https://it.wikipedia.org/wiki?curid=2182123", "title": "Sarira", "text": ""}
{"id": "2182127", "revid": "21079", "url": "https://it.wikipedia.org/wiki?curid=2182127", "title": "Cyloni", "text": ""}
{"id": "2182128", "revid": "287204", "url": "https://it.wikipedia.org/wiki?curid=2182128", "title": "Sandra Gasparini", "text": "Biografia.\nInizi\u00f2 a gareggiare per la nazionale italiana nelle varie categorie giovanili, ottenendo quali migliori risultati due medaglie, entrambe d'argento, ai campionati mondiali juniores di Igls 2010 ed il quarto posto nella Coppa del Mondo categoria giovani nella stagione 2005/06.\nA livello assoluto debutt\u00f2 in Coppa del Mondo il 18 novembre 2006 a Cesana Torinese, in occasione della tappa iniziale della stagione 2006/07, gara nella quale si piazz\u00f2 al ventottesimo posto nel singolo; conquist\u00f2 il primo podio il 4 gennaio 2009 nella gara a squadre a Sch\u00f6nau am K\u00f6nigssee (3\u00aa), e la prima vittoria il 6 gennaio 2012 ancora a Sch\u00f6nau am K\u00f6nigssee e sempre nella gara a squadre. In totale trionf\u00f2 in tre tappe di coppa (esclusivamente nelle prove a squadre) e in classifica generale, come migliore piazzamento, giunse all'ottavo posto nel singolo nel 2012/13.\nPartecip\u00f2 a due edizioni dei Giochi olimpici invernali: a colse la ventesima piazza nel singolo ed a concluse in quattordicesima posizione la prova individuale ed al quinto posto la gara a squadre, che fu la sua ultima competizione a livello internazionale.\nPrese parte altres\u00ec a sei edizioni dei campionati mondiali, aggiudicandosi una medaglia d'argento in quella d'esordio ad Igls 2007 nella gara a squadre, mentre, a livello individuale, consegu\u00ec come miglior risultato la nona posizione ad Altenberg 2012; nella speciale classifica all'interno delle competizioni iridate riservata agli under 23 vinse due medaglie di bronzo nel singolo a Cesana Torinese 2011 ed in quella successiva di Altenberg.\nNelle rassegne continentali conquist\u00f2 una medaglia d'argento e tre di bronzo, tutte nelle prove a squadre ed ottenute rispettivamente ad Oberhof 2013, a Cesana Torinese 2008, a Paramonovo 2012 ed a Sigulda 2014; nelle gare individuali il suo miglior piazzamento fu il sesto posto colto nelle edizioni del 2012 e del 2013."}
{"id": "2182133", "revid": "1318658", "url": "https://it.wikipedia.org/wiki?curid=2182133", "title": "Bivacco della Brenva", "text": "Il bivacco della Brenva \u00e8 situato in val Veny a 3.060\u00a0m s.l.m. nel massiccio del Monte Bianco facente parte del comune di Courmayeur.\nStoria.\n\u00c8 stato costruito nel 1929. ed \u00e8 costruito con il primo modello di bivacco costruito da Adolfo Hess ed \u00e8 alto 1.25 m., largo 2.25 m. e profondo 2 m.\nCaratteristiche ed informazioni.\nIl bivacco \u00e8 situato su una spalla rocciosa che separa il ghiacciaio della Brenva e della Tour Ronde. La costruzione \u00e8 realizzata in legno e lamiera. Il bivacco \u00e8 scarsamente attrezzato e non dispone n\u00e9 di illuminazione n\u00e9 di acqua corrente.\nMa \u00e8 stato recentemente restaurato.\nAccessi.\nL'accesso avviene da Entr\u00e8ves per la strada sottostante il piazzale del traforo del Monte Bianco ed \u00e8 molto lungo e impegnativo.\nIl bivacco modello basso.\nL'idea di costruire bivacchi fissi nei punti pi\u00f9 remoti delle Alpi \u00e8 di Adolfo Hess che si ispir\u00f2 negli anni '20, ai ricoveri in lamiera della Prima Guerra Mondiale ma fu criticato per l'eccessiva facilitazione della montagna.\nIn realt\u00e0 la facilitazione \u00e8 ben poca: i bivacchi misurano 1.25 m. di altezza, 2.25 m.di altezza e 2 m. di profondit\u00e0 e dispongono di 4 posti letto per terra e alcuni di materassini a cellule espanse e coperte. \nOggi questi bivacchi rappresentano una parte di storia dell'alpinismo e sono, alcuni, ben tenuti.\nIn Valle d'Aosta sono:"}
{"id": "2182135", "revid": "287204", "url": "https://it.wikipedia.org/wiki?curid=2182135", "title": "Paton V70 500", "text": "La Paton V70 \u00e8 la moto da competizione che la casa motociclistica italiana Paton ha utilizzato nel motomondiale in classe 500 tra il 1994 e il 1999.\nIl contesto.\nPresentata in sostituzione della V115, si differenziava nel nome e nell'architettura per il fatto che il motore a V che l'equipaggiava aveva ora un angolo tra le bancate ridotto a 70\u00b0 rispetto agli originari 115\u00b0.\nLe altre caratteristiche propulsive rimasero praticamente invariate: si trattata sempre di un motore quadricilindrico a due tempi raffreddato a liquido e alimentato a carburatori; cambiavano invece leggermente le misure di alesaggio e corsa passate rispettivamente a 56 e a 50,6 mm. La prima versione, la \"C9/2\", erogava una potenza di circa 150 CV, mentre a partire dall'anno successivo (1995) la \"C10/1\" eroga una potenza di 165 CV, sempre a 12.000 rpm.\nLe sue prime apparizioni in gara furono nel motomondiale 1994 con alla guida Vittorio Scatola: prese il via in 6 gran premi ottenendo quale miglior risultato un 19\u00ba posto nel Gran Premio motociclistico d'Olanda.\nNella stagione successiva cambi\u00f2 il pilota e la moto venne affidata al francese Jean Pierre Jeandat che riusc\u00ec, cinque anni dopo, ad ottenere un punto in classifica iridata grazie al 15\u00ba posto ottenuto nel Gran Premio motociclistico di Germania; grazie a quel risultato Jeandat si piazz\u00f2 al 32\u00ba posto nella classifica stagionale.\nIl successivo risultato positivo con piazzamento a punti si ebbe in occasione del Gran Premio motociclistico d'Australia 1996 quando Toshiyuki Arakaki ottenne un nuovo 15\u00ba posto. Nel motomondiale 1997 fu la volta di Francesco Monaco di guidare la Paton nei due gran premi disputati in Italia; ottenne per\u00f2 solo un 19\u00ba posto. Nel 1998 apparve nelle statistiche del mondiale solo in occasione del GP d'Italia, condotta da Gianmaria Liverani che non concluse la gara.\nL'ultimo anno di partecipazione al motomondiale prima di essere sostituita dalla nuova PG 500 R fu quella del 1999: guidata da Paolo Tessari in due occasioni, ottenne come miglior risultato il 16\u00ba posto nel GP di Catalogna."}
{"id": "2182136", "revid": "339392", "url": "https://it.wikipedia.org/wiki?curid=2182136", "title": "Paton C9/2", "text": ""}
{"id": "2182137", "revid": "339392", "url": "https://it.wikipedia.org/wiki?curid=2182137", "title": "Paton C9/1", "text": ""}
{"id": "2182148", "revid": "767487", "url": "https://it.wikipedia.org/wiki?curid=2182148", "title": "Personaggi di Anna Marchesini", "text": "Durante la sua carriera l'attrice e doppiatrice italiana Anna Marchesini ha dato vita a pi\u00f9 di un centinaio di personaggi, da sola o nell'ambito del celebre Trio, che ha riunito nel 2008 con Massimo Lopez e Tullio Solenghi dopo lo scioglimento del 1995.\nAllacciare le cinture di sicurezza.\nPersonaggi in \"Allacciare le cinture di sicurezza\":\nLa Signorina Carlo.\nSoggetto di pura comicit\u00e0, la Signorina Carlo \u00e8 una donna molto perbene, con alcune particolarit\u00e0:\nIn principio era il trio.\nPersonaggi ne \"In principio era il trio\":\nGiulietta.\nJuliette per rivitalizzare il rapporto di coppia con il marito Philippe si traveste anche da Giulietta (evidente citazione surreale di William Shakespeare)\nLa Cameriera Secca dei Signori Montagn\u00e9.\n\u00c8 un personaggio che si identifica interpretato da un'attrice cagna che recita in modo macchinoso e ripetitivo.\nI promessi sposi.\nPersonaggi ne \"I promessi sposi\":\nLa rossa del Roxy Bar.\nPersonaggi ne \"La rossa del Roxy Bar\":\nParlano da sole.\nPersonaggi in \"Parlano da sole\":\nLa Sora Flora.\nAnna Marchesini ha proposto al pubblico il personaggio della Sora Flora per la prima volta nel 1989. \u00c8 uno dei primi personaggi scritti dall'attrice e l'unico che parla un dialetto, per la precisione il vernacolo di Orvieto. Durante il suo spettacolo da solista \"Parlano da sole\" e in svariate altre occasioni nelle televisioni pubbliche e private Anna ha dichiarato di essersi ispirata ad una donna che abitava sotto casa sua nella sua citt\u00e0 natale, che \u00e8 appunto Orvieto. Flora appare generalmente affacciata ad una finestra, dalla quale comunica con delle ipotetiche vicine o dirimpettaie riguardo alla vita di tutti i giorni; la comicit\u00e0 \u00e8 scaturita proprio dal terribile animo pettegolo da casalinga disperata di Flora, accentuato dalla tipica espressivit\u00e0 del vernacolo. La Sora Flora, caratterizzata dai guanti di gomma e dalla folta e scompigliata capigliatura grigiastra, nei primi sketch \u00e8 alle prese con una masnada di figli pestiferi (poi stimati a trentadue, tra cui il famoso Massimiliano) e in una scenetta del 1997 a Domenica In ha raccontato che il coniuge lavora su una piattaforma petrolifera nel Kuwait. Anna Marchesini ha portato il personaggio anche nella trasmissione rai Stelle di Natale del 1996.\nLa sessuologa Merope Generosa.\nPersonaggio estremamente buffo, viene riproposto molte volte dalla Marchesini. \u00c8 costruito in modo da far intendere doppi sensi o parolacce senza bisogno di dirle esplicitamente, spesso camuffandoli con delle balbuzie oppure non terminando completamente le frasi. Dotata di una capigliatura foltissima, occhialetti squadrati e dall'immancabile tailleur, la professoressa Generosa \u00e8 stata proposta addirittura in due edizioni del Festival di Sanremo, nel 1999 e nel 2002, nonch\u00e9 in altre trasmissioni (\"La posta del cuore\", \"Sogni\"), riscuotendo sempre un grande consenso di pubblico. Il personaggio \u00e8 ispirato alla psicoterapeuta Gianna Schelotto.\nUna patatina nello zucchero.\nPersonaggi in \"Una patatina nello zucchero\":"}
{"id": "2182150", "revid": "287204", "url": "https://it.wikipedia.org/wiki?curid=2182150", "title": "Russell Cross", "text": ""}
{"id": "2182153", "revid": "6923", "url": "https://it.wikipedia.org/wiki?curid=2182153", "title": "Paton C8", "text": ""}
{"id": "2182154", "revid": "339392", "url": "https://it.wikipedia.org/wiki?curid=2182154", "title": "Paton C8/3", "text": ""}
{"id": "2182157", "revid": "339392", "url": "https://it.wikipedia.org/wiki?curid=2182157", "title": "Paton C8/2", "text": ""}
{"id": "2182159", "revid": "339392", "url": "https://it.wikipedia.org/wiki?curid=2182159", "title": "Paton C8/1", "text": ""}
{"id": "2182165", "revid": "30610", "url": "https://it.wikipedia.org/wiki?curid=2182165", "title": "Ottone Brentari", "text": "Biografia.\nFiglio di un ufficiale giudiziario, Ottone Brentari segu\u00ec giovanissimo il padre in tutti i suoi spostamenti lavorativi a Rovereto, Mal\u00e9 e Cembra. Comp\u00ec gli studi classici a Rovereto e gli studi letterari, con indirizzo storico e geografico, alle Universit\u00e0 di Innsbruck, di Vienna e infine di Padova ove ottenne il dottorato nel 1877.\nIntrapresa la carriera scolastica, insegn\u00f2 dapprima a Rovereto, poi a Pisino in Istria e a Catania. Fu direttore scolastico a Bassano del Grappa, ma nel 1893 abbandon\u00f2 l'insegnamento e si stabil\u00ec a Milano per dedicarsi al giornalismo come collaboratore del Corriere della Sera. Membro del Club Alpino Italiano scrisse per il suo bollettino e per altre numerose testate. Nel 1908 fond\u00f2 la rivista turistica \u201cItalia Bella\u201d.\nA Ottone Brentari va il merito di aver approfondito gli studi sulla campagna garibaldina del 1866 in Trentino e sulle biografie di patrioti trentini partecipi alle guerre risorgimentali italiane attraverso la raccolta delle esperienze dirette dei protagonisti di quegli eventi.\nNel 1915 con lo scoppio della Grande Guerra, energico propugnatore dell'indipendenza del Trentino dall'Austria, fond\u00f2 la \u201cLega Nazionale Italiana\u201d. Candidato nel 1921 al parlamento per il Partito Liberale Democratico, non fu eletto.\nMor\u00ec a Rossano Veneto nel 1921.\nRimembranze.\nPoco distante dalla sommit\u00e0 della Cima d'Asta gli \u00e8 stato dedicato il rifugio alpino della Societ\u00e0 Alpinisti Tridentini (SAT), situato a 2480 m s.l.m.\nPorta il suo nome anche la scuola secondaria di primo grado di Strigno, suo paese natale."}
{"id": "2182167", "revid": "599013", "url": "https://it.wikipedia.org/wiki?curid=2182167", "title": "Lancaster Gordon", "text": ""}
{"id": "2182171", "revid": "200568", "url": "https://it.wikipedia.org/wiki?curid=2182171", "title": "Piede di arte maggiore", "text": "Nella metrica della lingua spagnola, il piede di arte maggiore (\"pie de arte mayor\") o verso di arte maggiore (verso de arte mayor), \u00e8 un verso composto di due emistichi ognuno dei quali ha un accento ritmico al principio e alla fine.\nIl primo emistichio pu\u00f2 portare il primo accento sulla prima o sulla seconda sillaba, mentre il secondo lo porta sempre sulla seconda sillaba, tranne se il primo termina sulla sillaba acuta, in questo caso passerebbe sulla terza, per compensazione sillabica tra gli emistichi.\nIl modo ritmico \u00e8 molto rigoroso, per cui lo fa atto solo per una poesia colta distante dallo standard della lingua. Possiamo incontrare questo verso nei poeti spagnoli del secolo XV, come il marchese di Santillana (marqu\u00e9s de Santillana)."}
{"id": "2182182", "revid": "729019", "url": "https://it.wikipedia.org/wiki?curid=2182182", "title": "Insurrezione dell'esercito di Resistenza del Signore", "text": "L'insurrezione dell'esercito di Resistenza del Signore \u00e8 una campagna di guerriglia iniziata dall'esercito di resistenza del Signore (LRA) principalmente in Uganda, ma anche nel Sudan meridionale e nella Repubblica Democratica del Congo orientale.\nIl movimento, capitanato da Joseph Kony, autoproclamatosi medium e persona attraverso cui Dio parla agli uomini, ha lo scopo di rovesciare il governo ugandese di Yoweri Museveni e di stabilire una teocrazia basata sui dieci comandamenti e sulle tradizioni del popolo Acholi.\nLa nascita dello LRA.\nNel 1987 l'Uganda usciva dalla sua sanguinosa (300.000 morti) Prima Guerra civile, che aveva visto opporsi varie fazioni dopo la deposizione del dittatore Idi Amin Dada nel 1979, la Uganda National Liberation Army (UNLA), supportata dalla vicina Tanzania, il NRA di Museveni, che nel 1986 prese il potere effettivo del Paese, e le forze di Alice Auma, detta la Strega del Nord, a comando di un esercito parareligioso, dettato secondo lei dalle forze soprannaturali che ella stessa avrebbe posseduto. Il NRA aveva dunque vinto, e l'UNLA fu costretto a riparare in Sudan, mentre Alice Auma in Kenya. Fu dopo ci\u00f2 che un sedicente cugino della Auma, Joseph Kony, organizz\u00f2 un esercito (inizialmente Esercito di Liberazione del Signore, poi Esercito Cristiano di Salvezza Unito, poi Esercito di Resistenza del Signore o LRA) che avesse lo scopo di difendere i diritti delle minoranze Acholi, sterminate durante la dittatura di Idi Amin Dada, ed instaurare uno stato teocratico.\nGli abusi e le razzie.\nJoseph Kony afferma di avere gli stessi poteri sovrannaturali della cugina Alice Auma, e di essere un medium. Dal 1987, nonostante le dichiarazioni governative, lo LRA compie razzie e scorribande nei villaggi del Nord Uganda della stessa popolazione che si era prefisso di proteggere, gli Acholi. Il 6 ottobre 2005 la Corte penale internazionale ha accusato i leader dello LRA di crimini contro l'umanit\u00e0, per aver perpetrato stupri, violenze, omicidi, abusi su minori, utilizzo di bambini soldato, mutilazioni.\nSi ritiene che Joseph Kony abbia rapito 20.000 bambini, per tenerli come schiavi sessuali o soldati dei capi ribelli. Il 12 novembre 2006 il capo dello LRA incontra un emissario dell'ONU e gli dichiara, come riferisce l'agenzia Reuters, di non avere rapito bambini. Nonostante ci\u00f2, a fine 2008, al riscoppiare del Conflitto del Kivu, l'Esercito di Resistenza del Signore si allea con i ribelli di Laurent Nkunda, e, valicando il confine, inizia a perpetrare le stesse violenze e razzie contro la popolazione civile intorno a Goma. La guerra civile in Uganda dal 1987 ha portato anche alla morte di 20.000 persone secondo Peace Reporter."}
{"id": "2182183", "revid": "108224615", "url": "https://it.wikipedia.org/wiki?curid=2182183", "title": "Beef Shorthorn", "text": "Beef Shorthorn \u00e8 il nome di una razza bovina originaria della contea di Durham in Inghilterra.\nComprende diverse variet\u00e0 che sono vere e proprie razze: Scotch Beff Shorthorn, Milking Shorthorn, Northern Dairy Shorthorn, Lincoln Red Shorthorn e Polled Shorthorn. \n\u00c8 molto adatta all'allevamento al pascolo. Viene allevata in Gran Bretagna, ma \u00e8 diffusa anche negli USA, in Sud America e in molti altri paesi.\nCaratteristiche della razza.\nIl colore del mantello \u00e8 variabile dal rosso, bianco e ubero (peli rossi e bianchi). Il peso vivo \u00e8 di 7-9\u00a0q per le femmine e di 12-13\u00a0q per i maschi. L'altezza \u00e8 di 130-135\u00a0cm per le femmine e di 135\u00a0cm per i maschi.\nLe vacche dopo il parto allattano i vitelli, ma a volte la produzione di latte \u00e8 scarsa.\nRazza precoce con rapido accrescimento. I capi allevati al pascolo in un anno possono pesare pi\u00f9 di 400\u00a0kg. Elevata resa al macello. In genere vi \u00e8 una eccessiva presenza di grasso sottocutaneo, periviscerale ed intramuscolare.\nStoria della razza.\nCreatori di questa razza furono i fratelli Colling, che, nel 1783, iniziarono la selezione partendo da soggetti di due razze locali, la Holderness e la Teeswater.\nInizialmente era selezionata sia come razza da carne che da latte. Agli inizi degli anni settanta, a causa dell'introduzione di razze bovine continentali nel Regno Unito, si decise di introdurre nella selezione sangue da una razza francese (Maine-Anjou) al fine di aumentare la taglia.\nLa Scotch Beef Shorthorn \u00e8 la Shorthorn storica. Libro Genealogico dal 1822."}
{"id": "2182184", "revid": "6923", "url": "https://it.wikipedia.org/wiki?curid=2182184", "title": "Paton C7", "text": ""}
{"id": "2182185", "revid": "339392", "url": "https://it.wikipedia.org/wiki?curid=2182185", "title": "Paton C7/2", "text": ""}
{"id": "2182186", "revid": "339392", "url": "https://it.wikipedia.org/wiki?curid=2182186", "title": "Paton C7/1", "text": ""}
{"id": "2182192", "revid": "119547890", "url": "https://it.wikipedia.org/wiki?curid=2182192", "title": "Montagne della Svizzera", "text": "Questa \u00e8 una lista delle montagne della Svizzera, elenco che comprende tutte le maggiori cime sopra i 4 000 metri \nPer altitudine.\nOltre 4 000 metri.\nQuesto \u00e8 l'elenco ufficiale delle 48 cime da oltre 4 000 metri secondo l'istituto UIAA.\nCime sullo spartiacque.\nMontagne situate a ridosso di spartiacque multipli."}
{"id": "2182215", "revid": "1543377", "url": "https://it.wikipedia.org/wiki?curid=2182215", "title": "Emile Griffith", "text": "Campione mondiale nelle categorie dei \"pesi welter\" e \"medi\", \u00e8 stato il primo pugile originario dell'arcipelago caraibico a conquistare la corona di campione del mondo professionisti.\nIn una carriera professionistica durata quasi vent'anni, dal 1958 al 1977, ha disputato complessivamente 24 match validi per i titoli mondiali in tre categorie di peso. La International Boxing Hall of Fame lo ha ammesso fra i pi\u00f9 grandi pugili di ogni tempo. Nel 2002 \"Ring Magazine\" lo ha inserito al 33\u00ba posto in una propria classifica degli 80 migliori pugili degli ultimi 80 anni. Nel 2008 la medesima rivista lo ha collocato al 10\u00ba posto nella classifica dei migliori pesi welter della storia del pugilato e al 13\u00ba posto in quella dei pesi medi. \nLa carriera.\nStabilitosi a New York vinse, da dilettante, i \"New York Golden Gloves\" del 1958, nella categoria dei pesi welter. Pass\u00f2 professionista nello stesso anno.\nInizi.\nAd inizio carriera incroci\u00f2 i guantoni due volte con il futuro campione mondiale inaugurale dei pesi medi junior, Denny Moyer, con una sconfitta (Portland 26 aprile 1960) e una vittoria, sempre ai punti (New York, 11 maggio 1960). \nIl 17 dicembre 1960, al Madison Square Garden di New York, sconfisse in dieci riprese l'imbattuto Luis Manuel Rodr\u00edguez con verdetto non unanime e fu poi designato a combattere per la cintura mondiale dei pesi welter. \nGriffith-Paret.\nIl 1\u00ba aprile 1961 conquist\u00f2 per la prima volta il titolo mondiale dei welter battendo il cubano Benny Paret per KO al tredicesimo round. Perse la corona, circa sei mesi dopo, sconfitto dallo stesso avversario ai punti ma con decisione non unanime.\nIl terzo match tra i due fu disputato il 24 marzo 1962, al Madison Square Garden, venne trasmesso in diretta televisiva dalla ABC e fu segnato da una tragica conclusione. Nel sesto round Paret fu vicino a mettere fuori combattimento Griffith, con una combinazione di colpi, ma Griffith venne salvato dal gong. Nella dodicesima ripresa, con Paret alle corde, Griffith colp\u00ec l'avversario ventinove volte, con una serie di diciotto colpi in sei secondi, prima che l'arbitro Ruby Goldstein fermasse il combattimento, decretando il knock-out tecnico. Paret entr\u00f2 in coma dopo l'incontro, e mor\u00ec dopo nove giorni. \nIl match \u00e8 stato oggetto di molte controversie. Secondo alcune teorie una delle ragioni per cui Paret mor\u00ec sarebbe stata quella della sua vulnerabilit\u00e0 a causa dei colpi presi nei suoi tre precedenti incontri. A Griffith fu mossa l'accusa di aver volontariamente infierito sull'avversario anche a causa di presunte dichiarazioni offensive riferite alla sua bisessualit\u00e0. Venne anche analizzato il comportamento di Paret prima del match e si sostenne che abbia apostrofato Griffith chiamandolo \"Maric\u00f2n\" (\"frocio\" in slang spagnolo). Al momento, Griffith tent\u00f2 di colpire Paret ma venne trattenuto. Accuse di omosessualit\u00e0, nel 1962, erano considerate un insulto particolarmente grave e fatali per la carriera di un atleta. \nL'incidente, assieme alla morte di Davey Moore, un anno dopo per un differente infortunio sul ring, causarono un dibattito incentrato sul fatto se il pugilato dovesse essere considerato uno sport o meno. La boxe non venne pi\u00f9 trasmessa dalle TV statunitensi fino agli anni 1970. Goldstein non arbitr\u00f2 mai pi\u00f9 incontri di pugilato.\nIl suo regno nei pesi welter.\nAncora traumatizzato dall'accaduto, Griffith difese vittoriosamente ai punti il titolo dei welter contro il futuro campione mondiale dei medi junior Ralph Dupas. Nonostante molti sostenessero che - dopo la morte di Paret - lo statunitense non fosse pi\u00f9 al massimo livello, Griffith affront\u00f2 avversari pi\u00f9 pesanti, in previsione un suo possibile passaggio ai pesi medi. Il 18 agosto 1962 a Tacoma batt\u00e9 nuovamente Denny Moyer ai punti con verdetto contrastato e poi, con ampio margine di punteggio, Don Fullmer, futuro sfidante di Nino Benvenuti al titolo dei pesi medi e fratello di Gene Fullmer, campione mondiale in carica. \nIl 17 ottobre 1962 Griffith accett\u00f2 di combattere a Vienna contro il connazionale Ted Wright per un titolo mondiale inaugurale dei pesi medi junior riconosciuto soltanto dalla federazione pugilistica austriaca. Vinse, e ci\u00f2 gli permetter\u00e0 di entrare, almeno per la statistica, nel ristretto club dei pugili vincitori di un titolo mondiale in almeno tre categorie differenti. Vi fu anche una difesa del titolo, il 3 febbraio 1963 a Copenaghen, in un match nel quale Griffith batt\u00e9 il campione di casa Chris Christensen, poi non vi fu altro seguito.\nNel frattempo, il 18 dicembre 1962, Griffith difese il titolo mondiale dei welter contro l'argentino Jorge Fern\u00e1ndez battendolo per knock-out tecnico alla nona ripresa. Il 21 marzo 1963 al Dodges Stadium di Los Angeles fu costretto a consegnare la cintura mondiale dei welter nei guantoni di Luis Rodr\u00edguez, che lo batt\u00e9 ai punti con verdetto unanime. La rivincita si tenne tre mesi dopo, l'8 giugno 1963, al Madison Square Garden. Griffith riusc\u00ec a strappare il titolo a Rodr\u00edguez, con verdetto non unanime. \nNel dicembre 1963, sal\u00ec sul ring contro il peso medio Rubin Carter e incapp\u00f2 in una inaspettata sconfitta per KO tecnico gi\u00e0 al primo round, dopo esser finito due volte al tappeto. La rivista statunitense \"Ring Magazine\" nomin\u00f2 l'incontro upset of the year del 1963, ritenendolo quello conclusosi nel modo pi\u00f9 contrario alle aspettative generali, sconvolgendo ogni previsione.\nFu allora allestito un quarto incontro Griffith-Rodr\u00edguez, con in palio nuovamente il titolo mondiale dei welter. Il match si tenne a Las Vegas, il 12 giugno 1964. Vinse nuovamente Griffith ai punti ma ancora una volta il verdetto non fu unanime. Grazie anche a questa vittoria, Griffith fu eletto Fighter of the year (pugile dell'anno) del 1964 dalla rivista statunitense \"Ring Magazine\".\nGriffith difese vittoriosamente il titolo mondiale dei welter altre tre volte, contro Brian Curvis, Jos\u00e9 Stable e Manuel Gonz\u00e1lez. Batt\u00e9 nuovamente Ralph Dupas, senza titolo in palio, per KO al terzo round. Contese poi il titolo nordamericano vacante dei medi a Don Fullmer, nella sua tana di Salt Lake City ma fu sconfitto ai punti.\nCampione mondiale dei pesi medi.\nIl 25 aprile 1966, Emile Griffith oltrepass\u00f2 le corde del Madison Square Garden per contendere la cintura mondiale dei pesi medi al trentaseienne nigeriano Dick Tiger, fighter of the year in carica della rivista Ring Magazine. Aveva segnato al peso kg. 68.500 contro i 72.550 dell'avversario ma riusc\u00ec a strappare il titolo al nigeriano, dopo avergli inflitto il primo atterramento della sua lunga carriera, al 9\u00ba round. Il verdetto fu unanime, con quattro riprese di vantaggio secondo l'arbitro, una sola secondo gli altri due giudici. Abbandon\u00f2 quindi il titolo mondiale dei welter.\nPer la prima difesa della corona mondiale dei medi, nuovamente al \"Madison\", incontr\u00f2 Joey Archer, un pugile che vantava vittorie su Carter, Tiger e anche sul grande Sugar Ray Robinson, nell'ultimo incontro della carriera. Il match fu molto combattuto ma alla fine Griffith prevalse ai punti con decisione non unanime. L'arbitro Lo Bianco, infatti si era espresso per un pari che, comunque, avrebbe lasciato il titolo nei guantoni dello statunitense delle Isole Vergini.\nLa rivincita fu allestita il 23 gennaio 1967 e, stavolta il verdetto in favore di Griffith fu unanime anche se di stretta misura (per una sola ripresa, secondo un giudice; per due riprese secondo gli altri). Tra gli spettatori del \"Madison\" era presente il campione europeo Nino Benvenuti, gi\u00e0 campione mondiale dei pesi medi junior, che dichiar\u00f2 tranquillamente di volerlo sfidare e di poterlo battere. Il comitato del Madison Square Garden appoggi\u00f2 l'incontro per il fatto che si sperava di scalzare il campione di colore con una figura nuova, dalla pelle bianca, i capelli biondi e gli occhi azzurri.\nBenvenuti-Griffith.\nIl primo match di questa trilogia si disput\u00f2 17 aprile 1967. Al peso, i due contendenti segnarono rispettivamente kg. 69.400 il detentore e 72 lo sfidante. Il primo round registr\u00f2 un lieve vantaggio per l'italiano. Nel secondo round, Griffith fu atterrato da un gancio al mento di Benvenuti che si aggiudic\u00f2 anche la terza ripresa. Alla quarta ripresa un destro volante del campione del mondo si abbatt\u00e9 sull'italiano che, dopo essersi aggrappato alle corde, fin\u00ec al tappeto. Benvenuti, rialzatosi concluse boxando con esperienza un round vinto dallo statunitense cos\u00ec come il successivo. La sesta e la settima ripresa furono di nuovo appannaggio di Benvenuti, nonostante una testata dello statunitense che gli riapr\u00ec una vecchia ferita al naso. A Griffith andarono le successive tre riprese ma la dodicesima, la tredicesima e la quattordicesima se le aggiudic\u00f2 Benvenuti abbastanza nettamente. Nell'ultimo round Benvenuti seppe imbrigliare l'azione, replicando con fermezza su un Griffith ormai frastornato. Al termine dell'incontro i cartellini attestarono la conquista del titolo mondiale da parte di Nino Benvenuti con 10 riprese vinte su 15 secondo due dei tre giudici, e 9 secondo il terzo. \nPer contratto era prevista la rivincita immediata nel caso in cui il campione uscente fosse stato sconfitto. Il match si tenne il 29 settembre 1967 allo Shea Stadium ma l'esito fu diverso rispetto al precedente. Al secondo round Griffith inferse un colpo perfetto al tronco dell'avversario che gli provoc\u00f2 la rottura della dodicesima costola. Tale handicap penalizz\u00f2 fortemente il detentore e Griffith riusc\u00ec ad aggiudicarsi il maggior numero delle riprese. Solo grazie alla sua grande tecnica Benvenuti riusc\u00ec ad arrivare alla fine dell'incontro in piedi, evitando cos\u00ec l'onta di una sconfitta prima del limite. Per la cronaca, il verdetto non fu unanime perch\u00e9 mentre i due giudici avevano attribuito la vittoria a Griffith per 9-5 riprese, l'arbitro Tommy Walsh aveva visto il pari per 7-7. \nLa terza sfida si svolse il 4 marzo 1968 in un Madison Square Garden completamente rinnovato. Il favorito era nuovamente Griffith. Le prime otto riprese volano in perfetta parit\u00e0 tra i due contendenti. Al nono round, per\u00f2, lo statunitense fin\u00ec al tappeto grazie a un gancio doppiato, consentendo al triestino di aggiudicarsi la ripresa in maniera netta. Nel prosieguo dell'incontro si ebbe comunque una prevalenza dell'italiano. L'arbitro Lo Bianco e il giudice Forbes aggiudicarono la vittoria a Benvenuti per otto riprese a sei e una pari; il giudice Forbes attribu\u031f\u00ec sette riprese a testa ma assegnando a Benvenuti un punto aggiuntivo per aver atterrato l'avversario. Griffith fu dunque costretto a cedere definitivamente la corona mondiale dei medi.\nMonz\u00f3n-Griffith.\nIl 17 ottobre 1969, Emile Griffith tent\u00f2 di riprendersi il titolo mondiale dei welter contro Jos\u00e9 N\u00e1poles. L'incontro si svolse a Inglewood e il cubano s'impose ai punti con decisione unanime. Il 15 luglio 1970, al Madison Square Garden, Griffith sconfisse nuovamente ai punti Dick Tiger, nel suo ultimo incontro, pur rendendogli ben dieci libbre di peso.\nTrentatreenne, fu poi designato a sfidare il nuovo detentore dei medi Carlos Monz\u00f3n, dopo che questi aveva scalzato dal trono Nino Benvenuti. Dovette per\u00f2 affrontarlo nella sua tana, al Luna Park di Buenos Aires. Ci\u00f2 autorizz\u00f2 il pugile di casa a utilizzare diverse scorrettezze (colpi alla nuca e ditate nell'occhio dell'avversario) senza che fosse richiamato. Al quattordicesimo round l'argentino mise all'angolo lo statunitense delle Isole Vergini sino a 2:32 della ripresa, quando l'incontro venne interrotto per knock-out tecnico in favore di Monz\u00f3n tra il tripudio dei circa 20.000 tifosi presenti. Griffith dichiarer\u00e0 che sarebbe stato in grado di terminare il match che, comunque stava perdendo con un margine compreso tra i tre e i cinque punti. Il 19 aprile 1973, a Parigi, Griffith fu sconfitto dall'astro nascente australiano Tony Mundine per decisione unanime in dodici riprese.\nMonz\u00f3n concesse la rivincita all'anziano campione allo Stadio Louis II di Montecarlo, il 2 giugno 1973. L'argentino era reduce da un'operazione chirurgica al braccio dove, tre mesi prima, gli erano state tolte due pallottole da arma da fuoco. Si ritenne comunque sufficientemente in grado di affrontare lo statunitense. Stavolta il trentacinquenne ex Campione del Mondo perse solo ai punti in quindici riprese, con un punteggio contenuto tra i due e i quattro punti. Secondo il parere di Benvenuti, presente a bordo ring in veste di giornalista, invece, Griffith aveva prevalso in nove riprese contro cinque e una pari. In ogni caso, nei due match sostenuti con Griffith, Monz\u00f3n non riusc\u00ec mai ad atterrarlo.\nUltimi match.\nNegli ultimi anni di carriera fu sconfitto ai punti dal futuro campione mondiale dei medi Vito Antuofermo. Combatt\u00e9 un doppio confronto con il terribile Bennie Briscoe, pi\u00f9 giovane di cinque anni, sfortunato avversario di Monz\u00f3n e Rodrigo Vald\u00e9z per il titolo mondiale. Ottenne una vittoria ai punti (decisione contrastata) e un pari, dimostrando di essere ancora ai massimi vertici della categoria.\nA trentotto anni Griffith tent\u00f2 di conquistare il titolo mondiale WBC dei medi junior contro il tedesco Eckhard Dagge, pi\u00f9 alto di undici centimetri. Il 19 settembre 1976, tuttavia, a Charlottenburg, in casa dell'avversario, perse ai punti per decisione controversa (un giudice aveva dato il pari).\nCombatt\u00e9 il suo ultimo incontro il 30 luglio 1977, a Fontvieille, nel sottoclou del secondo match mondiale Monz\u00f3n-Vald\u00e9z, contro il futuro campione del mondo dei medi Alan Minter, perdendo ancora soltanto ai punti.\nIl palmares di Griffith \u00e8 di 85 vittorie (25 KO), 24 sconfitte (2 prima del limite) e 2 pareggi oltre a un no-contest contro Juan Carlos Duran ottenuto a Roma l'11 marzo 1964. In 112 match combattuti da professionista non ha mai perso per knock-out e solo Rubin \"Hurricane\" Carter e Carlos Monz\u00f3n sono riusciti a batterlo prima del limite ma, nel secondo caso, per un'interruzione del match contestata dallo stesso Griffith.\nDopo il ritiro dal pugilato.\nLasciata la boxe, avendo donato la gran parte dei suoi guadagni alla sua famiglia, si ritrov\u00f2 povero. Negli anni duemila svilupp\u00f2 una forma di sindrome da demenza pugilistica che lo obblig\u00f2 a dover ricevere assistenza a tempo pieno. \nNel 2005 fece coming out sulla propria bisessualit\u00e0 in un'intervista per Sports Illustrated. Il terzo incontro Griffith-Paret fu alla base di un documentario del 2005 dal titolo \"Ring of Fire: The Emile Griffith Story\". Alla fine del documentario Griffith, che ha nutrito sensi di colpa per l'incidente nel corso degli anni, si present\u00f2 al figlio di Paret che lo abbracci\u00f2 dicendogli di averlo perdonato.\nNel 2008 pubblic\u00f2 il libro \"Nine Ten and Out! The Two Worlds of Emile Griffith\". Nel 2010 fu organizzata una raccolta fondi per aiutarlo, di cui, in Italia, il promotore fu l'ex rivale sul ring Nino Benvenuti.\nNel 2010, ad aprile, fu protagonista di un evento chiamato \"Magic Tour\", organizzato da Anita Madaluni, voluto dall'ormai amico fraterno Nino Benvenuti: una serie di tappe in diverse citt\u00e0 d'Italia che ebbero il patrocinio dell'Universit\u00e0 La Sapienza, della Confartigianato, della Lega Nazionale Dilettanti, diverse amministrazioni (fra le quali il Comune di Cervia e Roma Capitale) attraverso incontri istituzionali, programmi televisivi e radiofonici (tra questi RAI, Sky, Radio Vaticana, Internazionali di Tennis), numerosi servizi giornalistici su quasi tutte le testate italiane e molte americane, un docufilm e un libro (\"Diari Paralleli\") che raccolsero fondi a suo favore, sostenendo soprattutto l'Alzheimer che lo aveva colpito.\nLa sua ultima apparizione pubblica risale al 13 febbraio del 2011, in un gremito Radio City Music Hall, in cui venne portato sul palco in carrozzella dallo stesso Benvenuti, durante una serata dedicata al grande Carosone, presentata da Gigi D'Alessio, con la partecipazione straordinaria di stelle internazionali quali Paul Anka, Liza Minnelli, Silvester Stallone, Manhattan Transfer e, fra gli italiani, Enrico Brignano, Valeria Marini, Mario Biondi, Christian De Sica, Paolo Conticini. Lo regala alla storia un reportage (l'ultimo, a tu per tu) realizzato nella sua abitazione di Hempstead, NY, da Anita Madaluni per la rubrica \"La Storia\" di Repubblica (Benvenuti aiuta Griffith) che lascia, del grande campione, un affresco dell'ultima parte della sua avventurosa esistenza.\nMor\u00ec il 23 luglio 2013 all'ospedale di Hempstead, Long Island, nello stato di New York."}
{"id": "2182216", "revid": "198277", "url": "https://it.wikipedia.org/wiki?curid=2182216", "title": "Bologna Football Club 1976-1977", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1976-1977.\nStagione.\nI rossoblu di Gustavo Giagnoni in questa stagione hanno deluso le aspettative della piazza bolognese, con 27 punti di bottino, hanno dovuto lottare fino al termine del campionato per evitare la retrocessione. Un girone di andata chiuso al penultimo posto con 10 punti, ed un girone di ritorno pi\u00f9 dignitoso con 17 punti raccolti, che hanno salvato la permanenza nella massima serie.\nIl campionato ha visto il dominio delle due torinesi, che si sono scambiate le posizioni della stagione scorsa, scudetto alla Juventus con 51 punti, Torino secondo a 50, nettamente staccata con 35 punti la Fiorentina al terzo posto. Sono retrocesse Sampdoria, Catanzaro e Cesena. Miglior marcatore stagionale dei bolognesi \u00e8 stato Sergio Clerici con 9 reti, di cui 7 in campionato e 2 in Coppa Italia.\nIn Coppa Italia prima del campionato il Bologna vince il sesto girone di qualificazione, superando Roma, Rimini, Brescia ed Avellino. Nel girone finale A giocato al termine del campionato, la squadra felsinea si piazza seconda alle spalle del Milan, che il 3 luglio a San Siro vincer\u00e0 la manifestazione, battendo in finale l'Inter."}
{"id": "2182223", "revid": "79454", "url": "https://it.wikipedia.org/wiki?curid=2182223", "title": "Sn\u00e6ffels", "text": ""}
{"id": "2182232", "revid": "300067", "url": "https://it.wikipedia.org/wiki?curid=2182232", "title": "Benoit Benjamin", "text": ""}
{"id": "2182235", "revid": "1406147", "url": "https://it.wikipedia.org/wiki?curid=2182235", "title": "Bologna Football Club 1972-1973", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1972-1973.\nStagione.\nIl Bologna nella stagione Serie A 1972-1973 si classific\u00f2 al settimo posto con 31 punti. Lo scudetto \u00e8 stato vinto dalla Juventus con 45 punti, secondo il Milan con 44 punti e terza la Lazio con 43 punti. Retrocedono in Serie B l'Atalanta con 24 punti, il Palermo con 17 punti e la Ternana con 16 punti.\nPer questa stagione il Bologna \u00e8 affidato all'allenatore argentino Bruno Pesaola, e mette in vetrina un superlativo Giuseppe Savoldi autore di 23 reti, di cui 17 in campionato dove vince la classifica marcatori appaiato a Gianni Rivera del Milan e Paolo Pulici del Torino, e 6 reti messe a segno in Coppa Italia. Dopo un discreto primo girone vinto in Coppa Italia, l'inizio del campionato \u00e8 stato negativo, con tre sconfitte e un pari nelle prime quattro giornate, poi la ripresa e la disputa di un onorevole torneo. In Coppa Italia supera il primo turno, dove si classifica al primo posto nel gruppo 5 davanti a , , Fiorentina e ; nel secondo turno inserita nel gruppo A di semifinale si piazza terza dietro a Juventus e Inter e davanti alla . Il trofeo in questa stagione \u00e8 stato vinto dal Milan che ha battuto in finale la Juventus."}
{"id": "2182240", "revid": "287204", "url": "https://it.wikipedia.org/wiki?curid=2182240", "title": "Il dolore", "text": "Il dolore (\"La douleur\") \u00e9 un romanzo autobiografico di Marguerite Duras, proveniente da un diario rimasto nascosto e dimenticato per anni, secondo l'autrice. Pubblicato in Francia nel 1985, contiene anche i seguenti racconti:\nDurante la seconda guerra mondiale, periodo di ambientazione del romanzo, Duras collaborava a \"Libres\", un foglio che informava i parenti delle persone deportate in Germania.\nTema.\n\"Il dolore\" narra l'attesa spasmodica e atroce del ritorno, nel 1945, dai campi di concentramento nazisti dei deportati francesi. Al dramma collettivo per i tanti morti e le attese snervanti di notizie, si mescolano le vicende della sofferenza personale dell'autrice: il marito Robert Antelme, una delle principali figure della Resistenza, \u00e8 arrestato nel giugno 1944 e deportato al Campo di concentramento di Dachau. Dall'inferno non torner\u00e0 il Robert conosciuto e amato, ma un uomo distrutto nel fisico e mutilato per sempre nell'anima.\nLa scrittrice parla della sua reazione di fronte a questo scempio, parla delle misure, pratiche, da lei prese per porvi rimedio, e infine parla del distacco.\nAdattamenti.\n\"Il dolore\" \u00e8 stato portato in scena nel 2010 da Mariangela Melato.\n\"La Douleur\" \u00e8 diventato nel 2017 un film in Francia, diretto da Emmanuel Finkiel, prodotto da TF1 Studio. Protagonisti sono M\u00e9lanie Thierry, Benjamin Biolay e Beno\u00eet Magimel."}
{"id": "2182246", "revid": "165197", "url": "https://it.wikipedia.org/wiki?curid=2182246", "title": "Piazza della Vittoria (Forl\u00ec)", "text": ""}
{"id": "2182254", "revid": "287204", "url": "https://it.wikipedia.org/wiki?curid=2182254", "title": "Colpa delle donne", "text": "Colpa delle donne \u00e8 un album del rapper calabrese Turi, uscito nel 2007 per Universal Music.\nDescrizione.\n\"Colpa delle donne\" \u00e8 un concept-album, che in quindici tracce racconta l'amore secondo diverse sfaccettature, aprendosi ad un argomento poco sfruttato nella musica hip hop. L'album rappresenta l'esordio del rapper calabrese per un'etichetta major, dopo aver gi\u00e0 pubblicato due album ufficiali per etichette indipendenti italiane."}
{"id": "2182256", "revid": "599013", "url": "https://it.wikipedia.org/wiki?curid=2182256", "title": "Kevin Kunnert", "text": ""}
{"id": "2182258", "revid": "339392", "url": "https://it.wikipedia.org/wiki?curid=2182258", "title": "Ascoli-Mare", "text": ""}
{"id": "2182262", "revid": "486946", "url": "https://it.wikipedia.org/wiki?curid=2182262", "title": "Classe Akula I/II (sottomarino)", "text": ""}
{"id": "2182267", "revid": "339392", "url": "https://it.wikipedia.org/wiki?curid=2182267", "title": "Classe Agosta 90B (sottomarino)", "text": ""}
{"id": "2182269", "revid": "109608418", "url": "https://it.wikipedia.org/wiki?curid=2182269", "title": "Amedeo Berdini", "text": "Biografia.\nFiglio di Luigi ed Argentina Regolo, dopo la seconda guerra mondiale si \u00e8 trasferito a Milano, dove ha esercitato con passione la professione di tenore, fino alla sua morte il 28 maggio 1964.\nIl 28 aprile 1950 \u00e8 Leucippo in Daphne (opera) diretto da Fernando Previtali con Magda L\u00e1szl\u00f3 all'Auditorium Rai di Torino.\nNel settembre dello stesso anno canta ne \"Il sepolcro\" di Marc'Antonio Ziani con Mario Rossi (direttore d'orchestra), Rosanna Carteri, Jolanda Gardino e Ugo Amendola al Teatro La Fenice di Venezia, in ottobre \u00e8 il terzo corifeo nella prima assoluta radiofonica RAI di Ifigenia (Pizzetti) diretto da Previtali con la Carteri, Elena Nicolai, Giacomo Vaghi e Giangiacomo Guelfi ed in novembre Raimondo nella prima assoluta radiofonica RAI di \"I due timidi\" di Nino Rota diretto da Franco Ferrara con Graziella Sciutti e Mario Carlin.\nNel 1951 \u00e8 John Claggart nella prima di Billy Budd (opera) diretto da Ottavio Ziino con Giangiacomo Guelfi al Teatro dell'Opera di Roma, il brigante ne \"Il paradiso e la Peri\" di Robert Schumann diretto da Vittorio Gui con Gabriella Gatti alla Fenice ed al Giardino Bellini di Catania canta nello Stabat Mater (Rossini) con Antonietta Stella e Guillot in Manon (Massenet) con Clara Petrella, la Stella e Giuseppe Di Stefano.\nEmblematica resta la sua esibizione davanti a Sua Santit\u00e0 Papa Pio XII."}
{"id": "2182271", "revid": "300067", "url": "https://it.wikipedia.org/wiki?curid=2182271", "title": "Tom Riker", "text": ""}
{"id": "2182272", "revid": "486946", "url": "https://it.wikipedia.org/wiki?curid=2182272", "title": "Classe Sierra I/II (sottomarino)", "text": ""}
{"id": "2182275", "revid": "765341", "url": "https://it.wikipedia.org/wiki?curid=2182275", "title": "NBA All-Star Weekend 2009", "text": "L'NBA All-Star Weekend 2009, svoltosi a Phoenix, vide la vittoria finale della Western Conference sulla Eastern Conference per 146 a 119.\nKobe Bryant, dei Los Angeles Lakers, e Shaquille O'Neal, dei Phoenix Suns, furono nominati MVP della partita. Nate Robinson, dei New York Knicks, si aggiudic\u00f2 l'NBA Slam Dunk Contest. Daequan Cook dei Miami Heat vinse l'NBA Three-point Shootout.\nL'NBA Rookie Challenge venne vinto dai \"Sophomores\" (giocatori al 2\u00ba anno) sui \"Rookies\" (giocatori al 1\u00ba anno) per 122 a 116. MVP della partita fu Kevin Durant degli Oklahoma City Thunder.\nL'NBA Skills Challenge venne vinto da Derrick Rose, dei Chicago Bulls; mentre l'NBA Shooting Stars Competition venne vinto dai Detroit Pistons.\nAl sabato venne introdotto un nuovo spettacolo, denominato H-O-R-S-E, vinto da Kevin Durant degli Oklahoma City Thunder."}
{"id": "2182277", "revid": "106872", "url": "https://it.wikipedia.org/wiki?curid=2182277", "title": "Classe Churchill (sottomarino)", "text": ""}
{"id": "2182278", "revid": "682087", "url": "https://it.wikipedia.org/wiki?curid=2182278", "title": "Giuseppe Frari", "text": "Vita.\nNato a Treviso ai tempi della Repubblica di Venezia, nel 1761 si laure\u00f2 in medicina all'Universit\u00e0 degli Studi di Padova, esercitando poi per dieci anni la professione in patria.\nAll'et\u00e0 di trentatr\u00e9 anni (1771) si trasfer\u00ec a Sebenico per assumere il ruolo di medico primario (capo dei medici municipali), con incarico direttivo del locale ospedale, inaugurato appena sedici anni prima. Nelle fonti \u00e8 indicato anche per un certo periodo come medico primario di Zara.\nLa pratica professionale lo port\u00f2 a pubblicare la sua prima opera, quelle \"Riflessioni teorico-mediche sopra una grave malattia, l'istoria della quale far\u00e0 vedere li sintomi che precedettero (...)\" (Ancona, Presso Pietro Ferri 1783), nella quale si descrive il caso di un paziente - tale Zorzi Carnetich - colpito dalla malattia della rabbia, per la prima volta incontrata dal Frari nel corso della sua professione medica. L'opera \u00e8 interessante per l'approccio scientifico-descrittivo, dall'individuazione della causa (il morso di un gatto) alla puntuale descrizione dei sintomi, per concludere con le varie ipotesi patologiche ed i rimedi intrapresi (iniziati con salassi e applicazioni di mercurio). L'esito finale infausto spinge il Frari ad intraprendere una serie di analisi sulla trasmissione della malattia da un animale all'uomo.\nIl secondo caso di rabbia descritto nell'opera - la contadina Antonia Vusich - viene accostato dal Frari al precedente, indicandone similitudini e differenze.\nL'epidemia del 1783.\nLa situazione igienico-sanitaria di Sebenico a quei tempi \u00e8 assai carente, tanto che nel 1783 la citt\u00e0 viene colpita da un'epidemia di febbre contagiosa (probabilmente tifo o peste), che caus\u00f2 la morte di un notevole numero di cittadini.\nIl Frari venne accusato di essere responsabile dell'esito di tale epidemia, tanto che tre anni dopo pubblic\u00f2 una \"Storia ragionata delle malattie acute insorte nella citt\u00e0 di Sebenico in Dalmazia l'anno 1783, con una breve descrizione delle malattie dell'anno 1786\" (Ancona, Presso Piero Ferri 1786): non si tratta solamente di un saggio scientifico, ma anche di un tentativo di costruire una prova a proprio discarico, tanto che l'opera venne indirizzata direttamente al senatore veneziano Giovanni Minotto.\nPartendo da una panoramica sulle condizioni della citt\u00e0, il Frari passa a descrivere il decorso della malattia, i rilievi autoptici, le descrizioni teoriche e i vari metodi di trattamento intrapresi. La responsabilit\u00e0 dello scatenarsi dell'epidemia viene fatta ricadere sul clima eccezionalmente caldo e umido di quell'estate, accompagnato dalla mancanza delle salutati brezze autunnali che generalmente provvedevano a rinfrescare l'aria eliminando i miasmi pericolosi. Il tutto venne poi favorito dalla scarsa alimentazione del popolo, dalla cattiva qualit\u00e0 delle acque e dalla mancanza di vestiti adeguati. Sebenico \u00e8 raccontata come una citt\u00e0 fatta di alte costruzioni intervallate da strade strette, che non permettevano un buon passaggio n\u00e9 dei raggi solari, n\u00e9 dei venti; la sporcizia impera dappertutto e dalle case filtrano odori nauseabondi. La conclusione del Frari \u00e8 che l'educazione all'igiene avrebbe evitato per il futuro altre epidemie del genere.\nAl termine del testo, un breve riassunto statistico informa il lettore dei dati precisi dei 37 pazienti curati da Frari ed in seguito morti, sul totale degli oltre 800 colpiti dalla malattia.\nGli ultimi anni.\nLo studio del Frari lo scagion\u00f2 ed anzi lo rese molto noto: fu il primo lavoro medico-statistico dell'intera Dalmazia. Gli ultimi anni di lavoro lo videro tranquillamente procedere verso i pubblici riconoscimenti: rimase sempre legato al suo paese di nascita, ma anche dopo il cambio di regime dovuto al crollo della Repubblica di Venezia (1797) continu\u00f2 a vivere a Sebenico, dove mor\u00ec onorato e rispettato nel 1801.\nLa dinastia dei Frari.\nGiuseppe Frari fu il capostipite di una dinastia di medici dalmati, fra i quali si ricordano i figli Angelo Antonio e Sebastiano; i nipoti Michele Carlo e Luigi. Quest'ultimo fu anche uno dei principali esponenti del Partito Autonomista di Sebenico, nonch\u00e9 deputato della Dieta della Dalmazia fra il 1867 e il 1870.\nIdentificazione nazionale.\nFino ad anni recenti, la questione dell'identificazione nazionale di Giuseppe Frari non fu mai affrontata: la sua nascita a Treviso, l'aver trascorso quasi interamente la sua vita come suddito della Serenissima e la mancanza assoluta di suoi testi in lingua diversa dall'italiano o dal latino non sembravano poter dare spazio a dubbi.\nAttualmente, la maggior parte delle pubblicazioni croate lo definiscono invece \"medico croato\". Il suo nome viene spesso traslitterato in \"Josip Frari\"."}
{"id": "2182284", "revid": "339392", "url": "https://it.wikipedia.org/wiki?curid=2182284", "title": "Classe Borei (sottomarino)", "text": ""}
{"id": "2182286", "revid": "110157", "url": "https://it.wikipedia.org/wiki?curid=2182286", "title": "Classe Strale", "text": "La classe Strale \u00e8 una classe velica di interesse federale progettata dall'italiano Ettore Santarelli nel 1964.\n\u00c8 lunga 4,90 m, larga 1,57 m e la superficie velica \u00e8 di 13,50 m\u00b2 (spinnaker 15 m\u00b2).\nL'equipaggio \u00e8 formato da due persone.\nL'associazione di classe si chiama Assostrale."}
{"id": "2182290", "revid": "124931708", "url": "https://it.wikipedia.org/wiki?curid=2182290", "title": "Lord sindaco di Londra", "text": "Il Lord sindaco di Londra (in inglese The Right Honourable Lord Mayor of London) \u00e8 il titolo che viene attribuito al sindaco e capo della corporazione della Citt\u00e0 di Londra che rappresenta la Citt\u00e0 di Londra, la contea-borgo di , situata nel centro di Londra. \nIl lord sindaco dev'essere distinto dal sindaco di Londra: il primo \u00e8 sindaco del solo quartiere Citt\u00e0 di Londra, mentre il secondo \u00e8 sindaco di Londra e governa un'area molto pi\u00f9 estesa. Nel 2006 la corporazione di Londra ha lievemente modificato il proprio nome. Contemporaneamente il titolo comunemente usato di \"Lord Mayor of London\" \u00e8 divenuto \"Lord Mayor of the City of London\", ovvero \"Lord sindaco della Citt\u00e0 di Londra\".\nNel corso dei secoli, il ruolo del \"Lord Mayor\" \u00e8 stato quello di rappresentare, promuovere e sviluppare gli affari ed i cittadini della \"City of London\". Oggi questi affari sono principalmente incentrati nel settore della finanza. Come capo della \"Corporation of the City of London\", il \"Lord Mayor\" \u00e8 il portavoce della citt\u00e0 nei confronti delle autorit\u00e0 oltre ad avere importanti incarichi cerimoniali e sociali. Egli \u00e8 apolitico (non rappresenta alcun partito o movimento) bens\u00ec un plutocrate, e questo fatto gli dona una credibilit\u00e0 molto importante, sia all'interno che all'estero, nel campo della finanza. Egli tiene pi\u00f9 di 800 discorsi l'anno e trascorre pi\u00f9 di 100 giorni all'estero in oltre 22 paesi stranieri.\nStoria.\nL'ufficio venne istituito nel 1189; il primo ad esserne investito fu Enrico Fitz-Aylwin di Londonestone. Il sindaco della Citt\u00e0 di Londra veniva eletto dalla City, piuttosto che nominato dal sovrano a mezzo in un editto reale come quello emesso da re Giovanni nel 1215. Il titolo Lord Sindaco venne usato dopo il 1354, quando venne attribuito a Thomas Legge (poi confermato per altri due mandati) da Edoardo II.\nI Lord Mayor sono eletti per un periodo di un anno e di norma non lo sono per pi\u00f9 anni consecutivi, almeno ai giorni nostri. Molti Lord Sindaci hanno svolto pi\u00f9 mandati ma soltanto uno, Aimone di Chigwell, ne ha svolti sei (1319, 1321, 1322, 1323, 1325 e 1327). Quattro mandati hanno avuto Nicolas di Farndone (1308, 1313, 1320 e 1323), Ricardo Whittington (1397, 1398, 1406 e 1419) e Giovanni di Pulteney (1330, 1331, 1333 e 1336).\nDame , eletta nel 1983, \u00e8 stata la prima donna che sia stata eletta a questo incarico, seguita da Dame nel 2013-2014.\nTitoli ed onori.\nDelle 66 grandi citt\u00e0 del Regno Unito, la City of London \u00e8 tra le 30 a disporre di un Lord Mayor (o in Scozia, Lord Provost). Il Lord Mayor ha il titolo di \"Right Honourable\", egual privilegio esteso anche ai Lord Mayor di York, Cardiff e Belfast, ed ai Lord Provost di Edimburgo e Glasgow.\nLe donne ammesse a ricoprire questo incarico ottengono la carica di Lord Mayor, mentre la moglie di un Lord Mayor in carica \u00e8 conosciuta come Lady Mayoress, sebbene questa non goda dei medesimi privilegi del marito.\n\u00c8 tradizione creare cavaliere un Lord Mayor dopo che abbia preso l'incarico e baronetto al suo ritiro, ad ogni modo questo non viene sempre fatto in quanto le nomine sono e rimangono a discrezione del monarca regnante. Questa tradizione \u00e8 stata mantenuta sistematicamente tra il XVI ed il XIX secolo, mentre attualmente (in particolar modo dopo la cessazione della creazione di baronetti ereditari), i Lord Mayor vengono perlopi\u00f9 insigniti del ruolo di cavaliere o dama di Gran croce dell'ordine dell'Impero britannico. In ogni caso, quando capi di Stato stranieri si recano in visita nel Regno Unito, possono conferire onorificenze al Lord Mayor. Per esempio nel 2001, venne creato Gran cordone dell'ordine dell'indipendenza di Giordania a seguito della visita di stato del re Abd Allah II di Giordania.\nElezione.\nIl Lord Mayor viene eletto dalla Common Hall la quale viene convocata dal Lord Mayor in carica nella Guildhall il giorno di San Michele (29 settembre) o nel giorno settimanale pi\u00f9 vicino. Votando per alzata di mano, successivamente, l'elezione viene poi approvata dal consiglio.\nSino al 1385 l'aver ricoperto in precedenza l'incarico di sceriffo era un prerequisito per l'elezione a Lord Sindaco. Il giorno della sua elezione, dopo un discorso, il nuovo capo riceve le insegne del suo potere: il sigillo, la borsa, la spada e la mazza cerimoniale.\nLord Mayor's Show.\nIl giorno della propria elezione ufficiale, il Lord Mayor partecipa ad una processione che si svolge nella citt\u00e0 di Londra e che si pone come meta del percorso la \u00ab Royal Courts of Justice \u00bb nella citt\u00e0 di Westminster, dove il Lord Mayor giura fedelt\u00e0 alla corona. Questa processione \u00e8 comunemente conosciuta come \u00ab Lord Mayor's Show \u00bb ed \u00e8 uno degli eventi pi\u00f9 lunghi e pomposi che annualmente si svolgono a Londra. Il Lord Mayor viaggia sulla carrozza di stato che venne costruita nel 1757 col costo di \u00a31,065.0s.3d. Alla sera di norma si tengono i fuochi d'artificio."}
{"id": "2182292", "revid": "729019", "url": "https://it.wikipedia.org/wiki?curid=2182292", "title": "Aeroporto di \u010cita-Kadala", "text": "L'aeroporto di \u010cita-Kadala (in russo: \u0410\u044d\u0440\u043e\u043f\u043e\u0440\u0442 \u00ab\u0427\u0438\u0442\u0430-\u041a\u0430\u0434\u0430\u043b\u0430\u00bb) \u00e8 un aeroporto internazionale situato 14\u00a0km ovest del capoluogo \u010cita del Kraj di Transbajkalia, nei pressi del villaggio omonimo di Kadala.\nDati tecnici.\nL'aeroporto di \u010cita \u00e8 dotato attualmente di una pista attiva di cemento armato di 2.800\u00a0m x 60\u00a0m che permette la manutenzione, l'atterraggio/decollo degli aerei: Antonov An-12, Antonov An-24, Antonov An-124, Ilyushin Il-62, Ilyushin Il-76, Airbus A310, Airbus A320, Boeing 737, Boeing 757, Tupolev Tu-154, Tupolev Tu-134, Tupolev Tu-204, BAe 146, McDonnell Douglas MD-82 e di tutti gli aerei di classe inferiore.\nL'aeroporto \u00e8 aperto 24 ore al giorno ed \u00e8 in grado di gestire 10 operazioni di atterraggio/decollo all'ora.\nStrategia.\nNel 2010 \u00e8 stato costruito il nuovo complesso di gestione dei carburanti. Alla fine del 2012 all'aeroporto \u00e8 stato aperto un hotel ed il Terminal Cargo.\nNel 2013 l'ACI-Europe (Airport Council International) ha incluso lo scalo aeroportuale di \u010cita nella top 5 per lo sviluppo tra gli aeroporti russi ed europei nel sottogruppo dei \"piccoli\" aeroporti (fino a 5 milioni di passeggeri/anno).\nDati di traffico.\nFonte: \u041e\u041e\u041e \"\u041d\u041e\u0412\u0410\u041f\u041e\u0420\u0422\"\nCollegamenti con \u010cita.\nAuto.\nL'aeroporto di \u010cita si trova a 18\u00a0km dal centro della citt\u00e0 di \u010cita, la capitale della Kraj di Transbaikal, a 8\u00a0km dalla strada statale Mosca - \u010cita - Chabarovsk - Vladivostok e dalla superstrada Mosca - \u010cita - Zabaikal'sk.\nTrasporto pubblico e taxi.\nL'aeroporto di \u010cita \u00e8 facilmente raggiungibile dal centro cittadino con le linee no.12 e non.14 del trasporto pubblico. Inoltre, i passeggeri possono usufruire del servizio taxi per raggiungere anche le citt\u00e0 vicine.\nServizio navetta.\nServizio offerto ai passeggeri il trasporto gratuito con il pullman-shuttle di classe turistica che arriva alla Stazione di \u010cita sul percorso attuale della linea Transsiberiana delle Ferrovie russe nel centro cittadino."}
{"id": "2182293", "revid": "300067", "url": "https://it.wikipedia.org/wiki?curid=2182293", "title": "Bob Nash", "text": ""}
{"id": "2182297", "revid": "1617919", "url": "https://it.wikipedia.org/wiki?curid=2182297", "title": "Michael Maier", "text": "Biografia.\nNato a Rendsburg, Holstein, frequent\u00f2 l'Universit\u00e0 di Rostock, nel 1589 quella di Norimberga, dal 1589 al 1591 fu a Padova, nel 1592 all'Universit\u00e0 di Francoforte ove consegu\u00ec la Laurea in Lettere; nel 1596 all'Universit\u00e0 di Bologna e nel 1596 all'Universit\u00e0 di Basilea, dove consegu\u00ec la Laurea in Medicina e Chimica.\nTorn\u00f2 a Rostock per esercitare la professione medica.\nNel 1609 divenne medico ordinario e consigliere al servizio di Rodolfo II.\nNegli anni successivi alla morte di Rodolfo II, visit\u00f2 pi\u00f9 volte l'Inghilterra, conoscendo personalmente il celebre filosofo rosacrociano Robert Fludd.\nLa sua opera certamente pi\u00f9 famosa \u00e8 il libro di emblemi \"Atalanta fugiens\" pubblicato in latino, nel 1617.\nIn essa sono rappresentate 50 incisioni simboliche, corredate di epigrammi e discorsi, che illustrano le fasi del processo alchemico. Il testo degli epigrammi \u00e8 proposto anche in forma musicale di fuga (a tre voci). La musica rosacrociana di Maier viene utilizzata nel \"Real Ordine degli Antichi Liberi Accettati Muratori\"."}
{"id": "2182298", "revid": "106872", "url": "https://it.wikipedia.org/wiki?curid=2182298", "title": "Classe Paltus (sottomarino)", "text": ""}
{"id": "2182307", "revid": "599013", "url": "https://it.wikipedia.org/wiki?curid=2182307", "title": "Bud Stallworth", "text": ""}
{"id": "2182310", "revid": "339392", "url": "https://it.wikipedia.org/wiki?curid=2182310", "title": "Classe Severodvinsk (sottomarino)", "text": ""}
{"id": "2182313", "revid": "253269", "url": "https://it.wikipedia.org/wiki?curid=2182313", "title": "James Baffico", "text": "Biografia.\nHa ottenuto il titolo di Ph.D. (Doctor of Philosophy) presso l'Universit\u00e0 del Michigan e quelli di M.A. (Masters of Arts) e B.A. (Bachelor of Arts) presso l'Universit\u00e0 di Nebraska. \u00c8 noto per aver interpretato il ruolo di Wooley nel film \"Zombi\" (1978) di George A. Romero. Baffico deve il suo nome soprattutto per aver prodotto e scritto film per la Universal Studios, Vista e Paramount Studios.\nPremi e nomination.\nDaytime Emmy Award: 8\nDoppiatori italiani.\nJames Baffico \u00e8 stato doppiato da:"}
{"id": "2182315", "revid": "486946", "url": "https://it.wikipedia.org/wiki?curid=2182315", "title": "Classe Oscar I/II (sottomarino)", "text": ""}
{"id": "2182317", "revid": "300067", "url": "https://it.wikipedia.org/wiki?curid=2182317", "title": "Russ Lee", "text": ""}
{"id": "2182321", "revid": "106872", "url": "https://it.wikipedia.org/wiki?curid=2182321", "title": "Classe X-Ray (sottomarino)", "text": ""}
{"id": "2182325", "revid": "300067", "url": "https://it.wikipedia.org/wiki?curid=2182325", "title": "Travis Grant", "text": ""}
{"id": "2182330", "revid": "106872", "url": "https://it.wikipedia.org/wiki?curid=2182330", "title": "Classe Daphn\u00e9 (sottomarino)", "text": ""}
{"id": "2182333", "revid": "599013", "url": "https://it.wikipedia.org/wiki?curid=2182333", "title": "Corky Calhoun", "text": ""}
{"id": "2182339", "revid": "124992465", "url": "https://it.wikipedia.org/wiki?curid=2182339", "title": "Monte di Cambio", "text": "Il Monte di Cambio (2\u00a0081\u00a0) \u00e8 una delle principali cime dei Monti Reatini, in provincia di Rieti.\nDescrizione.\nLa montagna si trova nel Lazio, tra i comuni di Leonessa e Posta, dominando tutto l'altopiano sottostante che va dal paesino di Albaneto a tutte le frazioni del comune di Leonessa, guardando a nord sulla bassa Valleonina.\nDalla vetta si scorge un interessante panorama sul Monte Terminillo, sul Gran Sasso, i Monti dell'Alto Lazio, i Monti dell'Alto Aterno, i Monti della Laga fino ad arrivare al Monte Vettore, con il versante nord del monte che \u00e8 il pi\u00f9 suggestivo dal punto di vista naturalistico."}
{"id": "2182342", "revid": "599013", "url": "https://it.wikipedia.org/wiki?curid=2182342", "title": "LaRue Martin", "text": ""}
{"id": "2182343", "revid": "729019", "url": "https://it.wikipedia.org/wiki?curid=2182343", "title": "Silbervogel", "text": "Il Silbervogel, che tradotto dal tedesco vuol dire letteralmente Uccello d'argento, era il progetto per un bombardiere sub-orbitale alimentato a razzo ideato da Eugen S\u00e4nger e Irene Bredt nei tardi anni trenta. Viene a volte indicato come \"Amerika Bomber\", anche se era solo uno dei molti successivi progetti ideati per quello scopo.\nQuando Walter Dornberger cerc\u00f2 di creare interesse per uno spazioplano militare negli Stati Uniti dopo la seconda guerra mondiale us\u00f2 il termine pi\u00f9 diplomatico di Bombardiere antipodale.\nStoria.\nSviluppo.\nIl progetto era molto innovativo in quanto incorporava la nuova tecnologia del motore a razzo ed il principio fisico del corpo portante, anticipando il futuro sviluppo di spazioplani come lo X-20 Dyna-Soar degli anni sessanta e lo Space Shuttle degli anni settanta. Alla fine fu considerato troppo complesso e costoso da produrre. Il progetto non and\u00f2 mai oltre il test del modellino nella galleria del vento.\nIl Silbervogel era progettato per raggiungere lunghissime distanze grazie a una serie di corti rimbalzi (concetto che poi si \u00e8 sviluppato nell'attuale Skip reentry). L'aereo avrebbe iniziato la missione su una rotaia lunga circa 3 km spinto da una slitta alimentata da 12 razzi dotati dello stesso motore dei V2, fino a raggiungere una velocit\u00e0 di circa 1900 km/h; a quella velocit\u00e0 le ali lo avrebbero fatto decollare. Una volta in aria si sarebbe alzato con un'angolazione di 30\u00b0 fino a raggiungere l'altitudine di 1.50\u00a0km, a una velocit\u00e0 di 1850\u00a0km/h (1149 miglia orarie). A quel punto avrebbe usato il proprio motore, per continuare cos\u00ec a salire ad un'altitudine di 145\u00a0km (90 miglia) a cui avrebbe raggiunto una velocit\u00e0 di circa 22\u00a0100\u00a0km/h (13\u00a0800 miglia orarie). Quindi l'aereo sarebbe disceso nella stratosfera fino ad un'altitudine di 40\u00a0km, dove l'aumento della densit\u00e0 dell'aria avrebbe generato una portanza sulla pancia piatta dell'aereo che gli avrebbe permesso di riprendere nuovamente quota e ripetere il processo. A causa della resistenza fluidodinamica, ogni balzo sarebbe risultato pi\u00f9 basso del precedente, ma secondo i calcoli il Silbervogel sarebbe stato in grado di attraversare l'oceano Atlantico con una bomba da quasi 4\u00a0000\u00a0kg e raggiungere l'interno degli Stati Uniti.\nBench\u00e9 i tedeschi non disponessero di bombe nucleari, avrebbero equipaggiato il bombardiere con una bomba radioattiva; una volta raggiunta la citt\u00e0 o l'obiettivo designato, il bombardiere avrebbe sganciato la bomba, che sarebbe caduta libera fino ad un'altitudine di circa 300\u00a0m, dove sarebbe esplosa liberando della silice radioattiva, che cadendo come neve avrebbe provocato intossicazione e morte.\nL'aereo avrebbe poi continuato a volare verso un sito d'atterraggio nell'oceano Pacifico sotto il controllo del Giappone, un viaggio totale che poteva variare dai 19\u00a0000 ai 24\u00a0000\u00a0km (12\u00a0000-15\u00a0000 miglia).\nSecondo analisi condotte nel dopoguerra, il calore sviluppato dall'attrito contro l'atmosfera durante la fase di rientro avrebbe innalzato la temperatura del Silbervogel ben al di sopra del valore calcolato da S\u00e4nger e Bredt, superando il limite di resistenza termica dei materiali con cui era costruito il velivolo, comportando di conseguenza la sua distruzione. Il problema \u00e8 stato affrontato e risolto nei moderni shuttle con il ricorso agli scudi termici.\nPeriodo postbellico.\nDopo la fine della guerra, S\u00e4nger e Bredt lavorarono per il governo francese e nel 1949 fondarono la F\u00e9d\u00e9ration Astronautique. Mentre era in Francia, S\u00e4nger fu soggetto ad un maldestro tentativo di convincimento da parte degli agenti sovietici per passare dalla loro parte.\nStalin era infatti interessato ai rapporti del progetto sul Silbervogel ed incaric\u00f2 il figlio, Vasilij, e lo scienziato Grigori Tokati di rapire S\u00e4nger e Bredt e portarli in Unione Sovietica.\nQuando il piano fall\u00ec, venne istituito nel 1946 un nuovo ufficio di progettazione, un OKB, diretto da Mstislav Vsevolodovi\u010d Keldy\u0161 per portare avanti gli studi su questa idea. Venne sviluppata una nuova versione che usava come sistema di propulsione gli statoreattori invece del motore a razzo, conosciuta come bombardiere Keldysh, ma non arriv\u00f2 mai alla produzione. Tuttavia, nei primi anni sessanta, l'esperienza acquisita serv\u00ec come base di partenza per un gran numero di nuovi progetti atti alla realizzazione di missili da crociera, anche se per\u00f2 nessuno di essi \u00e8 entrato in produzione.\nNegli Stati Uniti, il progetto diede luogo alla creazione del X-20 Dyna-Soar, uno sviluppo diretto del Silbervogel, che sarebbe stato lanciato da un razzo Titan II. Ma la NASA cambi\u00f2 i suoi piani dell'andare nello spazio con equipaggio a quello di mandare in orbita satelliti da ricognizione che erano in grado di operare qualunque missione, la Air Force statunitense quindi ritir\u00f2 gradualmente i voli spaziali con equipaggio, ed il Dyna-Soar venne cancellato.\nL'ultima eredit\u00e0 del progetto del Silbervogel \u00e8 il \"motore generativo\", in cui il combustibile o l'ossidante viene fatto circolare in tubi attorno agli ugelli del motore per raffreddare gli scarichi e pressurizzare il carburante. Quasi tutti i razzi moderni usano questa tecnica, e alcune fonti fanno ancora riferimento ad essa come progetto S\u00e4nger-Bredt."}
{"id": "2182350", "revid": "767487", "url": "https://it.wikipedia.org/wiki?curid=2182350", "title": "Lethal Target", "text": "Lethal Target \u00e8 un film di fantascienza del 1999 diretto da Lloyd A. Simandl, prodotto negli Stati Uniti.\nTrama.\nNel 2068, il direttore della colonia penale di Titano concede la libert\u00e0 alla detenuta Nikki Savage, un'ex poliziotta accusata dell'omicidio di un collega a condizione che lo aiuti a riportare alla base l'astronave della dottoressa Dane dispersa nello spazio mentre stava tornando da una missione. Nikki accetta l'incarico e, raggiunta la nave spaziale, scopre che in essa si nasconde un virus letale che costituisce il pericolo di un'invasione aliena."}
{"id": "2182360", "revid": "436907", "url": "https://it.wikipedia.org/wiki?curid=2182360", "title": "Dio suona la chitarra", "text": "Dio suona la chitarra \u00e8 un album musicale di Goran Kuzminac uscito nel 2008."}
{"id": "2182365", "revid": "47767", "url": "https://it.wikipedia.org/wiki?curid=2182365", "title": "Filipe", "text": ""}
{"id": "2182367", "revid": "6923", "url": "https://it.wikipedia.org/wiki?curid=2182367", "title": "Macrotis leucura", "text": "Il bilby minore (Macrotis leucura ), noto anche come yallara, bandicoot dalle orecchie di coniglio minore o bandicoot dalle orecchie di coniglio dalla coda bianca, era un marsupiale dall'aspetto simile a un coniglio. Delle dimensioni di un giovane coniglio, viveva nei deserti dell'Australia centrale. Viene ritenuto estinto dagli anni '50.\nIl bilby minore venne scoperto per la prima volta nel 1887. Essendo onnivoro, la sua dieta comprendeva termiti, formiche e radici. Era di un colore grigio-bruno che si faceva pi\u00f9 pallido sul ventre, aveva la coda bianca e, con un peso tra i 300 e i 450\u00a0g, era molto pi\u00f9 piccolo del bilby maggiore. La sua presenza \u00e8 stata riscontrata solamente nelle aride regioni dell'Australia centrale, precisamente nel Deserto di Gibson e nel Gran Deserto Sabbioso; il suo areale potrebbe essere stato anche pi\u00f9 vasto, ma non lo sapremo mai con certezza. \u00c8 stato sterminato dai cacciatori di pellicce, dalla predazione da parte delle volpi e dalla competizione con i conigli.Trovava rifugio tra le dune sabbiose, scavando tane profonde 2-3 metri e chiudendone di giorno l'entrata con la sabbia. Aveva abitudini notturne e si riproduceva una volta all'anno, mettendo alla luce due piccoli per volta. Sembra che sia stato piuttosto comune nei pressi di Cooncherie Station durante l'estate del 1932, quando ne vennero catturati vivi per l'ultima volta molti esemplari. L'ultima prova della sua sopravvivenza fu un cranio ritrovato nel nido di un'aquila cuneata nel 1967. Dopo un'attenta analisi, si stim\u00f2 che si trovasse l\u00ec da meno di 15 anni."}
{"id": "2182373", "revid": "339392", "url": "https://it.wikipedia.org/wiki?curid=2182373", "title": "Superstrada Ascoli-Mare", "text": ""}
{"id": "2182376", "revid": "30610", "url": "https://it.wikipedia.org/wiki?curid=2182376", "title": "Tecniche di in vivo imaging", "text": "Tecniche per l'in vivo imaging della cellula vegetale.\nLe tecniche di in vivo imaging consentono di approfondire lo studio su particolari interazioni fra proteine, sulla loro funzione e localizzazione; esse consentono anche di visualizzare i diversi compartimenti cellulari e determinarne dimensioni, forma, mobilit\u00e0 ed eventuali fenomeni di dinamismo e risposta ambientale. \nQuesto tipo di tecniche si dividono principalmente in due categorie: quelle che utilizzano proteine con fluorescenza intrinseca, come GFP e RdFP, o che sfruttano i fenomeni di bioluminescenza, come luciferina o equorina, e quelle che fanno uso di sonde fluorescenti. Per sonda fluorescente si intende un colorante fluorescente o una sonda molecolare, generalmente indicati come fluorofori, usati per evidenziare regioni specifiche o per rispondere ad un determinato stimolo.\nLa bioluminescenza \u00e8 un fenomeno di produzione di luce operata da fotoproteine presenti in alcuni organismi. L'utilizzo di tali proteine non richiede illuminazione e l'intensit\u00e0 luminosa emessa \u00e8 generalmente bassa. Le pi\u00f9 note proteine bioluminescenti sono la Luciferasi e l'Equorina. \nLa Luciferasi catalizza l'ossidazione della Luciferina: il risultato \u00e8 l'emissione di luce con la formazione di oxiluciferina. \nL\u2019Equorina, invece, \u00e8 una fotoproteina composta da due unit\u00e0 distinte, l'apoproteina, con un peso molecolare di circa 22 kDa, e il gruppo prostetico coelenterazine, una molecola appartenente alla famiglia delle luciferine. In presenza di ossigeno molecolare le due componenti interagiscono spontaneamente, formando la proteina funzionale. Solitamente l'Equorina \u00e8 utilizzata per lo studio del ruolo dello ione Ca2+ e per il monitoraggio spazio e tempo-specifico dei cambiamenti della sua concentrazioni che si verificano nella cellula. L'Equorina pu\u00f2 essere clonata in costrutti ricombinanti che consentono di misurare le variazioni di Ca2+ nei vari distretti cellulari (RE, mt, citoplasma, nucleo\u2026). Il cambiamento conformazionale dell'apoproteina indotto dallo ione Ca2+, porta alla perossidazione del coenzima, che provoca l'emissione di luce blu.\nLa proteina GFP \u00e8 usata per studi di diverso genere: essa \u00e8 impiegata sia in costrutti che sfruttano la sua propriet\u00e0 di autofluorescenza, sia come uno dei componenti delle sonde molecolari.\nLe tecniche che usano GFP consentono l'analisi dell'organizzazione intracellulare e dei fenomeni di dinamismo di organuli e proteine. \nLa fusione di GFP con proteine dalla funzione nota o sconosciuta hanno consentito di rilevarne la localizzazione ed eventuali spostamenti da uno compartimento verso un altro. Per effettuare questo tipo di analisi la sequenza codificante della GFP viene fusa con la sequenza 5' o 3' del gene d'interesse. Questo consente la produzione di una pianta transgenica stabile in grado di sintetizzare una proteina chimerica espressa solo in determinati distretti. La formazione di una proteina chimerica di questo tipo consente anche di determinare eventuali spostamenti in seguito a stimoli ambientali o eventi inerenti allo sviluppo. \nL'uso della GFP e delle sue varianti con differenti propriet\u00e0 spettrali sono state anche impiegate per visualizzare le strutture intracellulari e per determinarne le caratteristiche. La visualizzazione di alcune strutture, come il nucleo e la parete cellulare, pu\u00f2 essere effettuata mediante analisi microscopica semplice della GFP. L'identificazione di altri organelli o strutture pu\u00f2 tuttavia richiedere un'analisi pi\u00f9 accurata: un metodo impiegato \u00e8 quello di sovrapporre l'immagine ottenuta analizzando la fluorescenza di proteine specifiche di un determinato compartimento con quella derivata dall'uso della GFP. Per esempio, la co-localizzazione del segnale della GFP con quello rosso dell'autofluorescenza della clorofilla pu\u00f2 consentire la visualizzazione del cloroplasto. \nEsistono diverse tecniche di in vivo imaging che si avvalgono della GFP e delle sue varianti: fra queste vi sono la FRET, la FRAP e la FLIP. \nIl meccanismo della FRET, o Fluorescence Resonance Energy Transfer, sfrutta la presenza di due molecole fluorescenti, dette donatore e accettore. Il donatore pu\u00f2 essere eccitato ad una specifica lunghezza d'onda. Tale molecola emette energia che, a sua volta, pu\u00f2 essere trasmessa all'accettore, in grado di emettere una fluorescenza visualizzabile dall'operatore. Tale processo avviene in modo ottimale solo se le due molecole sono a distanza ragionevolmente ristretta (&lt;100 \u01fa). Tuttavia ci sono alcune limitazioni all'uso di questa tecnica: da una parte, infatti, lo spettro di emissione del donatore e quello di assorbimento dell'accettore devono avere un'ampia sovrapposizione (in caso contrario il trasferimento di energia sarebbe nullo); dall'altra \u00e8 invece necessario che i due spettri di emissione non siano sovrapponibili, altrimenti la rilevazione dell'emissione dell'accettore presenterebbe un elevato rumore di fondo relativo alla contemporanea emissione delle due proteine. La FRET pu\u00f2 essere impiegata per numerosi studi cellulari. Essa infatti consente di analizzare le interazioni fra due proteine, monitorare i cambiamenti conformazionali all'interno di una molecola o studiare l'attivit\u00e0 delle proteasi: mentre nei primi due casi si assiste alla scomparsa dell'emissione del donatore e alla comparsa dell'emissione dell'accettore, nel terzo caso la reazione di proteolisi ha l'effetto opposto a causa della perdita d'interazione fra donatore e accettore. Inoltre la FRET intramolecolare \u00e8 anche utilizzata per saggiare cambiamenti di concentrazione dello ione Ca2+, per esempio nelle cellule di guardia di A. thaliana (Yellow-cameleon-2). Il costrutto utilizzato per saggiare la concentrazione di Ca2+ \u00e8 composto da CFP e YFP usate rispettivamente come donatore e accettore, la calmodulina usata per legare il Ca2+ e la proteina lega calmodulina M13. Quando il Ca2+ si lega alla calmodulina viene indotto da M13 un cambio conformazione che porta all'avvicinamento di CFP e YFP permettendo quindi il cambiamento di segnale emesso.\nLe FRAP e la FLIP sfruttano il fatto che le molecole fluorescenti vengono inattivate se irradiate. Con queste tecniche si pu\u00f2 esaminare se due organuli sono in collegamento fra loro.\nLa FRAP, o Fluorescence recovery after photobleaching, \u00e8 basata sul principio dell'osservazione del tasso di recupero della fluorescenza dovuto al movimento di un indicatore fluorescente in una zona della membrana che contiene questo stesso indicatore che \u00e8 stato reso precedentemente non fluorescente mediante un impulso intenso di un laser. Se i due compartimenti sono collegati, si assister\u00e0 ad un recupero della fluorescenza, se risultano essere invece isolati non si assiste a tale evento. Questa tecnica \u00e8 stata usata per dimostrare il traffico di vescicole tra il RE e il Golgi.\nLa FLIP \u00e8 una tecnica derivata dalla FRAP che consiste nell'uso prolungato del laser in una regione determinata. Tutte le regioni della cellula che sono collegate alla zona in cui la molecola fluorescente \u00e8 inattivata perderanno gradualmente la fluorescenza a causa della mobilit\u00e0 della proteina inattivata stessa. La FLIP \u00e8 stata usata per dimostrare la connessione dei cloroplasti mediante gli strobili (sbiancando gli strobili si assiste ad un graduale sbiancamento dei cloroplasti)."}
{"id": "2182381", "revid": "226458", "url": "https://it.wikipedia.org/wiki?curid=2182381", "title": "Moorfields", "text": "Moorfields era uno degli ultimi spazi verdi della City of London, vicino Moorgate. Il terreno era suddiviso in tre aree: Moorfields vero e proprio, e Middle e Upper Moorfields a nord.\nDopo il grande incendio di Londra del 1666, i senzatetto si rifugiarono a Moorfields accampandovisi temporaneamente. Re Carlo II d'Inghilterra incoraggi\u00f2 i senzatetto a lasciare Londra ma non \u00e8 noto quante persone vi si siano spostate. Nei primi anni del XVIII secolo Moorfields era un sito in cui si svolgeva un piccolo mercato all'aperto. Le case di Moorfields e site nei dintorni erano povere e la zona aveva la reputazione di attrarre banditi e bordelli. James Dalton e Jack Sheppard si rifugiarono entrambi a Moorfields per sfuggire alla legge. La maggior parte di Moorfields inizi\u00f2 a svilupparsi nel 1777, quando venne sviluppata Finsbury Square.\nMoorfields fu il luogo in cui atterr\u00f2 la prima mongolfiera, proveniente dalla Francia, con a bordo l'Italiano Vincenzo Lunardi, il 15 settembre 1784.\nOggi il nome viene ricordato da \"St Mary Moorfields\", dalla breve via parallela a Moorgate, da \"Moorfields Highwalk\", una delle strade pedonali sopraelevate del Barbican Estate."}
{"id": "2182382", "revid": "92723", "url": "https://it.wikipedia.org/wiki?curid=2182382", "title": "Ordine di Leopoldo II", "text": "L'Ordine di Leopoldo II \u00e8 un ordine cavalleresco militare del Belgio e deve il suo nome a Re Leopoldo II che ne fu il fondatore nel 1900. Egli lo costitu\u00ec come regnante del Congo e dal 1908 pass\u00f2 al Belgio come ordine statale. L'ordine ricompensa atti di coraggio in combattimento e per meriti di servizio nei confronti della nazione belga. Pu\u00f2 essere concesso a cittadini del Belgio ed a stranieri.\nClassi.\nL'Ordine si divide in 7 classi di merito:\nConcessione ai militari.\nL'Ordine viene concesso di base al personale militare con i seguenti gradi di benemerenza:\nInsegne.\nIl nastro dell'ordine \u00e8 blu con una striscia nera al centro.\nIn tempo di guerra, l'ordine viene concesso con la variante di due spade incrociate alla sommit\u00e0.\nFonti.\nOrder of L\u00e9opold II"}
{"id": "2182385", "revid": "6923", "url": "https://it.wikipedia.org/wiki?curid=2182385", "title": "Loncin Racing", "text": "Loncin Racing \u00e8 un team motociclistico cinese.\nPartecipa per la prima volta al motomondiale nel 2008 nella classe 125 grazie al supporto della Engines Engineering (azienda bolognese operante nel settore del design e la progettazione di moto), dove ha sede il team e viene sviluppato il prototipo.\nStoria.\nNell'anno di esordio vengono ingaggiati due piloti di nazionalit\u00e0 francese: Alexis Masbou e Jules Cluzel, la stagione non \u00e8 molto esaltante infatti vengono raccolti solo 4 punti (tutti da Alexis Masbou), il team si classifica quarto nel campionato costruttori, mentre Masbou \u00e8 28\u00ba nel campionato mondiale piloti (miglior risultato parziale 14\u00b0 nel Gran Premio della Comunit\u00e0 Valenciana), non classificato Cluzel.\nNel 2009 viene affiancato al riconfermato Alexis Masbou il giapponese Tomoyoshi Koyama.\nQuesto sar\u00e0 anche l'ultimo motomondiale per la Loncin, che si ritirer\u00e0 a fine stagione, cedendo i progetti al team Lambretta Reparto Corse"}
{"id": "2182387", "revid": "709565", "url": "https://it.wikipedia.org/wiki?curid=2182387", "title": "Un complotto tra le onde del mare", "text": "Un complotto tra le onde del mare (\"Les voyages de Corentin\") \u00e8 una serie televisiva a cartoni animati prodotta da Sip Animation nel 1993. In Italia la trasmissione \u00e8 partita marted\u00ec 14 giugno 1994 su Canale 5 alle ore 17:00 all'interno del contenitore Bim Bum Bam, salvo poi essere sospesa dopo una sola settimana per ripartire dall'inizio il 1\u00ba luglio su Italia 1 alle 8:05, arrivando alla conclusione."}
{"id": "2182391", "revid": "599013", "url": "https://it.wikipedia.org/wiki?curid=2182391", "title": "Kevin Faulk", "text": "Carriera universitaria.\nHa giocato con i Louisiana State Tigers squadra rappresentativa dell'universit\u00e0 di LSU.\nCarriera professionistica.\nNew England Patriots.\nAl draft NFL 1999 \u00e8 stato selezionato come 46 scelta dai Patriots. Ha debuttato nella NFL il 12 settembre 1999 contro i New York Jets.\nFin dall'inizio si \u00e8 distinto in ottime prestazioni che hanno aiutato i Patriots a trovare un periodo durato per ben 5 anni ad alti livelli.\nI vari infortuni accorsi nella sua carriera hanno limitato le sue prestazioni, comunque \u00e8 riuscito sempre a recuperare da queste cadute.\nIl 30 luglio 2011 ha rifirmato con i Patriots, il 3 settembre \u00e8 stato inserito nella lista di chi sta recuperando lo stato di forma dopo l'infortunio accorso nella scorsa stagione. Dopo esser rientrato ha chiuso la stagione regolare con 7 partite all'attivo."}
{"id": "2182397", "revid": "112408087", "url": "https://it.wikipedia.org/wiki?curid=2182397", "title": "Verrettone", "text": "Il verrettone \u00e8 un tipo di proiettile di origine medievale.\nIl nome deriva dal latino \"v\u00e8ru\" (dardo, spiedo) da cui derivano \"ver\u00f9tum\" e \"verr\u00f9tum\" (da cui verretta). Generalmente veniva lanciato con una balestra, ma esistevano versioni pi\u00f9 pesanti, adatte al lancio a mano.\nLa punta del verrettone era metallica, (ottone o ferro) di forma piramidale e priva di barbe. I verrettoni si affermarono intorno al terzo decennio del Trecento e, gradualmente, sostituirono i pi\u00f9 vecchi quadrelli, rispetto ai quali, avevano pi\u00f9 forza di penetrazione nei confronti delle nascenti difese a piastre.\nNella seconda met\u00e0 del XIV secolo, in Italia settentrionale, si svilupparono anche verrettoni completamente realizzati in acciaio.\nLa coda era sprovvista di piume."}
{"id": "2182399", "revid": "173617", "url": "https://it.wikipedia.org/wiki?curid=2182399", "title": "Lucio Emilio Barbula", "text": "Biografia.\nEletto console nel 281 a.C., ha ricevuto il comando durante le guerre sannitiche. Lo stesso anno invase e conquist\u00f2 Taranto scatenando la campagna d'Italia effettuata da Pirro re d'Epiro. Nel 280 a.C., ebbe una ricompensa per le vittorie ottenute contro Taranto e contro i Sanniti.\nSuo figlio Marco Emilio Barbula fu eletto console nel 230 a.C."}
{"id": "2182400", "revid": "775372", "url": "https://it.wikipedia.org/wiki?curid=2182400", "title": "Visitors (specie immaginaria)", "text": "I Visitors, chiamati anche Visitatori nelle prime serie, sono una immaginaria specie extraterrestre protagonista della miniserie televisiva intitolata in italiano \"V \u2013 Visitors\", della successiva serie televisiva intitolata \"Visitors\" e del remake del 2009 \"V\".\nMiniserie e serie del 1984.\nProvengono dal quarto pianeta della stella Sirio, hanno un aspetto estetico di rettile umanoide, che possono mascherare con un comune aspetto umano per sfuggire alla istintiva repulsione dei terrestri e ottenerne la fiducia. Sono in grado di parlare in lingua umana, ma la loro voce mantiene un inconfondibile tono metallico che li contraddistingue.\nSi nutrono di animali vivi e dimostrano di avere una particolare predilezione per gli animali a sangue caldo. A tal proposito sono caratteristiche le sequenze dove inghiottono dei topi di campagna ancora vivi e formiche croccanti.\nPer sfuggire all'estinzione del loro pianeta hanno deciso di invaderne un altro con caratteristiche simili. La conquista della Terra \u00e8 stata ordinata dal loro Capo Supremo, su istigazione della sua amante Diana.\nUna volta scoperto il loro vero aspetto e le loro vere intenzioni, la Resistenza riesce a sconfiggerli grazie alla diffusione di una tossina che per gli umani \u00e8 innocua ma per i Visitors \u00e8 letale. Solo alcuni di essi sono riusciti a sfuggire, e torneranno in seguito per combattere nuovamente: la guerra termina quando il loro Capo Supremo sposa Elizabeth Maxwell, la figlia dello spazio nata da un alieno ed una terrestre.\nNel corso della loro invasione le loro astronavi sono apparse inizialmente nei cieli delle seguenti citt\u00e0: Washington, New York, Los Angeles, Chicago, New Orleans, San Francisco, Houston, Roma, Firenze, Mosca, Vladivostok, Leningrado, Londra, Parigi, Atene ed Il Cairo.\nSerie del 2009.\nNella serie del 2009, i Visitors sono governati dalla regina Anna e sono giunti sulla Terra dopo averla studiata per diversi decenni (vengono trovati resti di Visitors risalenti a 50 anni prima) dopo aver scoperto la loro razza in seguito alle esplosioni delle bombe atomiche. Per mascherare il loro aspetto hanno clonato la pelle umana e se ne sono rivestiti per poi rivelarsi con l'apparizione di 29 navi che si stabiliscono sui cieli delle maggiori citt\u00e0 del globo.\nA causa della cancellazione della serie i loro scopi non sono del tutto chiariti, in ogni caso essi creano centri di cura per gli umani e iniettano poi un farmaco (R6) capace d'integrarsi al DNA umano per tracciarlo, come animali, e analizzarlo; questo per localizzare quelli geneticamente migliori e selezionarli per il progetto \"vivere a bordo\", in cui gli umani scelti \"casualmente\" vengono invitati a trascorrere un certo periodo sulle navi madri, questo permette ai Visitors di estrarre loro il DNA e miscelarlo assieme in un'unica formula concentrata, che sarebbe poi stata iniettata in 29 ragazzi umani predisposti appositamente fin dal concepimento per avere dei \"vuoti\" nel loro codice genetico, proprio per riempirlo con tale soluzione; quindi tra questi ne sarebbe stato scelto uno da far accoppiare con Lisa, la figlia di Anna, al fine di produrre una generazione pi\u00f9 evoluta della precedente (si lascia intendere che i Visitors abbiano eseguito tale processo con altre razze su numerosi pianeti, difatti i resti del visitor vecchio di 50 anni ha un DNA mille volte pi\u00f9 evoluto di quello umano, ma quello dell'infiltrata Malik, della penultima generazione, \u00e8 ancora pi\u00f9 evoluto)."}
{"id": "2182404", "revid": "232134", "url": "https://it.wikipedia.org/wiki?curid=2182404", "title": "Do you remember rock and roll radio", "text": ""}
{"id": "2182405", "revid": "232134", "url": "https://it.wikipedia.org/wiki?curid=2182405", "title": "Do you remember rock and roll radio?", "text": ""}
{"id": "2182407", "revid": "1543377", "url": "https://it.wikipedia.org/wiki?curid=2182407", "title": "Ordine della Corona (Belgio)", "text": "L'Ordine della Corona \u00e8 un ordine cavalleresco del Belgio creato nel 1897. L'Ordine della Corona venne creato sotto l'autorit\u00e0 di Leopoldo II del Belgio e venne originariamente istituito per riconoscere i sacrifici eroici dei militari distintisi nel servizio all'interno dello stato del Congo (allora colonia belga). Nel 1908 l'Ordine della Corona entr\u00f2 a far parte delle decorazioni nazionali del Belgio.\nL'ordine poteva essere concesso a belgi e non, oltre che a personalit\u00e0 militari e diplomatiche distintisi a favore del Belgio. Durante la Seconda guerra mondiale, l'ordine venne soprattutto concesso a soldati degli alleati che contribuirono alla liberazione dello stato occupato dalle truppe naziste.\nAttualmente viene concesso a personale militare e civile per meriti verso il Belgio.\nClassi.\nL'Ordine della corona si divide in 10 classi, comprendenti 5 classi di merito, due \"palme\" e tre medaglie:\nConcessione ai militari.\nL'Ordine viene concesso di base al personale militare con i seguenti gradi di benemerenza:\nConcessione ai civili.\nLe palme, le medaglie dell'Ordine della Corona e la croce di cavaliere possono essere conferite a personale civile del settore pubblico o privato.\nLe medaglie vengono concesse ad amministratori, direttori, capi dipartimento, architetti, chimici, artigiani, ecc. sulla base del merito individuale, senza un numero determinato di anni di lavoro."}
{"id": "2182408", "revid": "1856513", "url": "https://it.wikipedia.org/wiki?curid=2182408", "title": "AirBaltic", "text": "La airBaltic \u00e8 la compagnia aerea di bandiera lettone con sede a Riga.\nLa compagnia ha come \"hub\" principale l'aeroporto Internazionale di Riga, mentre opera diversi voli dagli aeroporti di Vilnius, Tallinn.\nNonostante sia una compagnia aerea di bandiera, airBaltic \u00e8 basata su di un servizio ibrido tra low-cost e tradizionale.\nStoria.\nLa airBaltic nacque nel settembre 1995 come joint venture tra lo stato lettone (51% della compagnia) e la Scandinavian Airlines (29% della compagnia) insieme a investitori danesi, svedesi e statunitensi.\nNata originariamente come societ\u00e0 a responsabilit\u00e0 limitata divenne una societ\u00e0 per azioni nel gennaio 1999.\nNel periodo 1998-2000 la compagnia prese in carico tutte le operazioni della SAS in Lettonia e,\nil 30 ottobre 2001, la Scandinavian Airlines acquist\u00f2 la maggioranza delle azioni dagli azionisti minori raggiungendo il 47,2% delle quote.\nIl 30 gennaio 2009, il governo lettone acquist\u00f2 le azioni della Scandinavian Airlines tramite la \"Baltijas Aviacijas Sistemas\" ed aument\u00f2 la partecipazione al 99,8% nel dicembre 2011.\nIl governo lettone ha deciso, nel settembre 2012, di vendere il 50% meno 1 azione, dichiarando di essere in cerca di un investitore in grado di garantire lo sviluppo della compagnia nel lungo termine.\nDestinazioni.\nAccordi commerciali.\nAl 2022 airBaltic ha accordi di code-share con le seguenti compagnie:\nFlotta.\nLa flotta della airBaltic \u00e8 composta dai seguenti velivoli a giugno 2020:"}
{"id": "2182415", "revid": "228587", "url": "https://it.wikipedia.org/wiki?curid=2182415", "title": "Finsbury", "text": "Finsbury \u00e8 un quartiere nel Nord di Londra, Inghilterra, parte del borgo londinese di Islington.\nUbicato a circa 3\u00a0chilometri a nord-est di Charing Cross, Finsbury si trova a nord rispetto alla Citt\u00e0 di Londra e a ovest di Clerkenwell, a est di Shoreditch e a sud di Islington.\nEtimologia.\nIl primo nome di cui si ha traccia fu \"Vinisbir\" (1231) e significa \"residenza di un uomo chiamato Finn.\"\nIl nome, come termine geografico di riferimento, \u00e8 stato sostituito, negli ultimi anni, da Clerkenwell e St Luke's. Anche se \"Finsbury\" nel nome di edifici \"Finsbury Tower\", \"Finsbury Estate\" e \"Finsbury Library\" e dal locale quotidiano, \"Clerkenwell &amp; Finsbury Advertiser\".\nStoria.\nIl nome \"Finsbury\" \u00e8 stato dato ad una parrocchia civile della contea di Middlesex e successivamente al Borgo metropolitano di Finsbury, nella Contea di Londra. In relazione a questo vi si trova anche Finsbury Park alcuni chilometri a nord. "}
{"id": "2182417", "revid": "335784", "url": "https://it.wikipedia.org/wiki?curid=2182417", "title": "Verrettoni", "text": ""}
{"id": "2182420", "revid": "767487", "url": "https://it.wikipedia.org/wiki?curid=2182420", "title": "Sam Worthen", "text": ""}
{"id": "2182427", "revid": "1163864", "url": "https://it.wikipedia.org/wiki?curid=2182427", "title": "Giunia Seconda", "text": "Giunia Seconda spos\u00f2 a met\u00e0 degli anni '50 Marco Emilio Lepido, futuro triumviro e pontefice massimo. Prese partead una congiura contro Ottaviano capeggiata dal giovane figlio Marco, ma il complotto venne scoperto. Il figlio venne catturato e giustiziato nello stesso 30 a.C. mentre Giunia venne graziata, forse per rispetto nei confronti dell'ex triumviro Marco Emilio Lepido."}
{"id": "2182429", "revid": "92723", "url": "https://it.wikipedia.org/wiki?curid=2182429", "title": "Antoine Lahad", "text": "Biografia.\nNato in una famiglia maronita, Antoine Lahad () \u00e8 stato il leader dell'Esercito del Libano del Sud (ELS) dal 1984 fino al collasso nel 2000 dell'ELS, a seguito del ritiro di Israele dai territori meridionali che esso occupava in Libano.\nCongedatosi da Tenente Generale dall'esercito libanese fu nominato comandante dell'ELS, si dice su indicazione dell'ex-Presidente della Repubblica libanese Camille Chamoun, andando cos\u00ec a succedere a Sa'd Haddad, morto per un tumore.\nNel 1988, un attentato alla sua vita fu portato a compimento dalla libanese Souha Fawaz Bechara, una militante del Fronte di Resistenza Patriottica Libanese (costituito da Partito Comunista Libanese, dall'Organizzazione dell'Azione Comunista in Libano e del Partito Siriano Patriottico Sociale). Per quanto gravemente ferito, Lahad sopravvisse.\nNel momento del collasso dell'ELS, Lahad si trovava a Parigi con la sua famiglia. Torn\u00f2 in Israele ma giunse solo dopo che i resti di quello che era stato l'Esercito del Libano del Sud aveva lasciato il Libano. Aveva parenti in Francia ma le autorit\u00e0 francesi gli negarono l'autorizzazione a vivere in Francia.\nLahad vive da allora a Tel Aviv dove per numerosi anni ha gestito un ristorante libanese.\nIn Libano Lahad ha ricevuto una condanna a morte per alto tradimento.\nL'autobiografia di Lahad \u00e8 stata pubblicata nel 2004."}
{"id": "2182431", "revid": "226458", "url": "https://it.wikipedia.org/wiki?curid=2182431", "title": "Associazione ludica", "text": "Una associazione ludica \u00e8 un'associazione No profit mirata allo scopo ludico e di aggregazione, molto spesso gestite da enti privati.\nQueste associazioni sono organizzatrici di eventi quali tornei di giochi da tavolo, videogiochi, wargame, giochi di ruolo e campagne di gioco di ruolo \"dal vivo\".\nSolitamente ogni associazione ludica sceglie un tipo di gioco da praticare, solitamente dettati dagli interessi dei fondatori e dei soci: sono tante le piccole associazioni di citt\u00e0 composte da un gruppo di persone che si dedicano a particolari giochi, in particolare i giochi di ruolo e i wargame.\nLa raccolta fondi dell'associazione, solitamente si svolge tramite donazioni dei membri o raccolte tramite eventi (tornei, raduni, dimostrazioni); il ricavato serve a migliorare il materiale in possesso dell'associazione ed espanderla, oltre che garantire i servizi ai soci attuali che solitamente pagano una tassa annuale per il tesseramento.\nBisogna ricordarsi che un'associazione ludica \u00e8 molto diversa da un circolo a pagamento: l'obbiettivo dell'associazione \u00e8 divertirsi e far conoscere i giochi del proprio campo ad altre persone, creando cultura e aggregazione tramite eventi e ritrovi giornalieri in sede (vedi prossimo paragrafo).\nNormativa Italiana.\nNel diritto italiano, un'associazione ludica \u00e8 individuata come associazione non a scopo lucrativo che pu\u00f2 essere \"riconosciuta\" o \"non riconosciuta\". Se mirata o coinvolgente il campo giovanile, pu\u00f2 richiedere l'assegnazione di una sede al Comune di residenza in quanto favorisce l'aggregazione dei giovani o fornirsi di una propria.\nAssociazione non riconosciuta.\nNel caso l'associazione sia priva di personalit\u00e0 giuridica, \u00e8 dichiarata \"associazione non riconosciuta\" (riconosciuta e disciplinata dagli artt. 36 e seguenti del Codice Civile) e per la sua istituzione non \u00e8 necessario nessun atto scritto, anche se la maggior parte di si dotano di \"Atto costitutivo\" e di uno Statuto.\nGli amministratori rispondo dei debiti contratti dall'associazione\nLe caratteristiche strutturali di un'associazione non riconosciuta sono:\nAssociazione Riconosciuta.\nUn'associazione ludica riconosciuta (prevista e disciplinata dagli artt. 14-24 del Codice Civile) \u00e8 di diritto avente Personalit\u00e0 giuridica, quindi con il diritto di acquistare immobili.\nDi norma, gli amministratori non rispondono dei debiti contratti dall'associazione; ne risponde il \"patrimonio associativo\", che pu\u00f2 anche includere immobili.\nUn'associazione, per essere classificata come riconosciuta, necessita la costituzione tramite atto pubblico, la richiesta della personalit\u00e0 giuridica e l'iscrizione presso i registri previsti dalla legge.\nL'associazione riconosciuta va presentata come tale attraverso un attestato da parte di un notaio o attraverso la sempliche depositatura dell'atto costitutivo presso un registro privato delle associazioni.\nA differenza dell'associazione non riconosciuta, le caratteristiche sono descritte nello statuto.\nLe modalit\u00e0 di costituzione di un'associazione riconosciuta sono dettate dalla legge\nAttivit\u00e0 Connesse.\nNonostante un'associazione ludica sia No-Profit, \u00e8 possibile che questa cerchi fondi tramite attivit\u00e0 commerciali come la vendita di prodotti destinati al finanziamento stesso dell'associazione. Queste attivit\u00e0 sono definite \"connesse\" e si dividono in:\nIn ogni caso, il bilancio complessivo delle attivit\u00e0 connesse non deve superare il 66% delle spese e il restante 34% deve essere raccolto con donazioni e/o tasse di iscrizione. In caso si sia dotati di un negozio, questo dovr\u00e0 svolgere un'attivit\u00e0 commerciale marginale in quanto l'associazione ludica \u00e8 No-Profit\nComportamento Fiscale.\nPur essendo associazioni No-Profit, i ricavi delle attivit\u00e0 connesse devono essere dichiarati e contabilizzati in maniera completa o semplificata a differenza degli introiti.\nTra l'altro, l'attivit\u00e0 commerciale va separatamente contabilizzata (vedi prossimo paragrafo, Regimi per attivit\u00e0 connesse).\nIl regime fiscale per un'associazione ludica \u00e8 coerente a quello delle associazioni \"Pro-Loco e senza fine di Lucro\" (L. 66-92).\nRegime speciale di esonero dalla tenuta della contabilit\u00e0\nBisogna esercitare l'opzioni durante la dichiarazione dei redditi\nPer calcolare il reddito dell'associazione, bisogna includere:\nNon vanno incluse le raccolte di fondi pubbliche, purch\u00e9\nRegimi per attivit\u00e0 connesse.\nLe attivit\u00e0 commerciali marginali degli enti in esame vengono tassate come \u201creddito di impresa\u201d e seguono le regole di determinazione dell'imposta previste per le \u201cimprese commerciali\u201d; lo stesso vale per la determinazione delle imposte ai fini IRAP e IVA..\nQui di seguito sono riportati i regimi fiscali a cui \u00e8 sottoposta l'associazione nei diversi casi\nregime semplificato normale"}
{"id": "2182433", "revid": "599013", "url": "https://it.wikipedia.org/wiki?curid=2182433", "title": "Les Jepsen", "text": ""}
{"id": "2182435", "revid": "486946", "url": "https://it.wikipedia.org/wiki?curid=2182435", "title": "RaiSportPi\u00f9", "text": ""}
{"id": "2182437", "revid": "486946", "url": "https://it.wikipedia.org/wiki?curid=2182437", "title": "Raisport+", "text": ""}
{"id": "2182439", "revid": "486946", "url": "https://it.wikipedia.org/wiki?curid=2182439", "title": "RaiSport+", "text": ""}
{"id": "2182440", "revid": "1305772", "url": "https://it.wikipedia.org/wiki?curid=2182440", "title": "Ordine della Corona", "text": ""}
{"id": "2182442", "revid": "43530", "url": "https://it.wikipedia.org/wiki?curid=2182442", "title": "Premio al miglior giocatore del Super Bowl", "text": ""}
{"id": "2182443", "revid": "1447618", "url": "https://it.wikipedia.org/wiki?curid=2182443", "title": "Trimmer (vela)", "text": "Il trimmer, o anche tailer, nello sport della vela \u00e8 l'addetto alla regolazione delle vele. Detto anche Randista, se addetto alla randa, o trimmer di prua se addetto alle vele di prua. Nelle piccole imbarcazioni, il primo compito \u00e8 attribuito al Timoniere, eccetto in alcuni skiff nei quali \u00e8 affidato al Prodiere, insieme a quello del trimmer prua."}
{"id": "2182445", "revid": "110613599", "url": "https://it.wikipedia.org/wiki?curid=2182445", "title": "Super Bowl XLIII", "text": "Il Super Bowl XLIII fu la 43\u00aa edizione annuale del Super Bowl nel football americano.\nLa partita, che faceva seguito alla stagione regolare NFL 2008, fu disputata il 1\u00ba febbraio 2009 al Raymond James Stadium di Tampa tra Pittsburgh Steelers e Arizona Cardinals e vide la vittoria degli Steelers che si aggiudicarono il loro sesto Super Bowl.\nNetwork televisivi.\nNegli Stati Uniti, la partita \u00e8 stata trasmessa dalla NBC ed \u00e8 stata commentata da Al Michaels (play-by-play), John Madden (color), Andrea Kremer, Alex Flanagan (sideline reporters).\nIn Italia, la partita \u00e8 stata trasmessa in diretta da Rai 2, con il commento di Valerio Iafrate e Roberto Gotta, gi\u00e0 commentatori delle partite di stagione regolare e play-off trasmesse in differita su Rai Sport Pi\u00f9; nelle zone coperte dal digitale terrestre sia su Rai 2 sia su Rai Sport Pi\u00f9 \u00e8 stato previsto il formato e in alcune aree di prova anche HD."}
{"id": "2182447", "revid": "599013", "url": "https://it.wikipedia.org/wiki?curid=2182447", "title": "Fernand Bergmann", "text": "Carriera.\nHa disputato con la nazionale di pallacanestro della Svizzera le Olimpiadi di Berlino 1936, giocando la terza partita contro la Germania."}
{"id": "2182448", "revid": "729019", "url": "https://it.wikipedia.org/wiki?curid=2182448", "title": "Battaglia di Reynog\u00fcel\u00e9n", "text": "La battaglia di Reynog\u00fcel\u00e9n (Reinog\u00fcel\u00e9n, Reinohuel\u00e9n o Reynohuel\u00e9n), fu un conflitto combattuto nel 1536 tra impero spagnolo e Mapuche, nel corso della conquista dell'impero Inca.\nStoria.\nLa battaglia si svolse nei pressi della confluenza dei fiumi \u00d1uble ed Itata, in Cile. Questo scontro viene considerato l'inizio della guerra di Arauco.\nDiego de Almagro, dopo aver raggiunto la valle del Mapocho nel 1536, invi\u00f2 G\u00f3mez de Alvarado con una spedizione di 200 spagnoli, 100 cavalieri e 100 fanti, con numerosi ausiliari indiani, verso il Cile meridionale con la missione di esplorare la regione dello stretto di Magellano. Il gruppo avanz\u00f2 senza trovare molta resistenza da parte dei Promaucaes. Dopo aver attraversato l'Itata furono intercettati da un gruppo numeroso di Mapuche, probabilmente 24000, armati di archi e picche.\nI Mapuche portarono molti assalti, respinti con successo dagli spagnoli. Frustrati dalle sconfitte, e confusi dagli sconosciuti cavalli, dalle armi in ferro, e dalle armatture dei conquistadores, i nativi si ritirarono, lasciando sul campo molti morti ed oltre 100 prigionieri. Gli spagnoli persero solo due uomini, ma molti altri furono feriti.\nScoraggiato dalla ferocia dei Mapuche, e dall'apparente mancanza di oro ed argento in quelle terre, G\u00f3mez de Alvarado decise di tornare per informare Almagro dell'accaduto. Questa battaglia ebbe una grossa influenza sull'intera spedizione di Almagro, e caus\u00f2, in parte, la ritirata dell'anno successivo in Per\u00f9."}
{"id": "2182450", "revid": "3831", "url": "https://it.wikipedia.org/wiki?curid=2182450", "title": "Ordine della Corona (W\u00fcrttemberg)", "text": ""}
{"id": "2182451", "revid": "121597442", "url": "https://it.wikipedia.org/wiki?curid=2182451", "title": "Ossigeno liquido", "text": "L'ossigeno liquido (chiamato anche LOx, LOX o Lox nell'industria aerospaziale, sottomarina e del gas) \u00e8 una forma liquida dell'ossigeno.\nCaratteristiche.\nL'ossigeno liquido ha un colore blu pallido ed \u00e8 fortemente paramagnetico, al punto di rimanere sospeso fra i poli di una potente calamita. L'ossigeno liquido ha una densit\u00e0 di ed \u00e8 criogenico. Il suo punto di congelamento \u00e8 , il punto di ebollizione \u00e8 a . Si ottiene dall'ossigeno contenuto nell'aria tramite distillazione frazionata.\nA causa della sua natura criogenica, l'ossigeno liquido pu\u00f2 rendere estremamente fragile qualsiasi materiale con cui venga a contatto. \u00c8 anche un potente agente ossidante: i composti organici immersi in esso bruciano rapidamente producendo molta energia. Inoltre alcuni materiali come il carbone, se imbevuti di ossigeno liquido, possono detonare senza preavviso se esposti a fiamme, scintille o lampi di luce. Anche certe sostanze petrolchimiche, come l'asfalto, si comportano in questa maniera.\nUtilizzo.\nIn commercio l'ossigeno liquido \u00e8 classificato come un gas industriale anche se \u00e8 largamente usato in medicina, solitamente all'interno di cisterne di capacit\u00e0 variabile; utilizzando un semplice riscaldatore, viene fatto gassificare e viene mandato in linea in forma gassosa. In Italia, nel caso di utilizzi in ambito ospedaliero, dal 1\u00ba maggio 2010, \u00e8 un \"farmaco\" a tutti gli effetti e la sua produzione e commercializzazione viene regolata dal D.L.gvo 219/06.\nHa un rapporto di espansione di 860:1 a e per questo \u00e8 usato in alcuni aerei commerciali e militari come riserva di ossigeno respirabile.\nL'ossigeno liquido pu\u00f2 essere utilizzato come ossidante nei razzi spaziali e nell'industria aerospaziale contenendo fino al 25% di ozono liquido e diversi altri additivi che lo rendono pi\u00f9 stabile. \u00c8 inoltre spesso usato in combinazione con idrogeno liquido o cherosene in quanto permettono di ottenere un elevato impulso specifico. Venne impiegato nei primi razzi, come il V2 (con il nome di \"A-Stoff\" o \"Sauerstoff\"), il Redstone, il Semyorka o l'Atlas, nonch\u00e9 nei primi ICBM (sebbene quelli moderni, a causa delle sue caratteristiche criogeniche e della necessit\u00e0 di un rabbocco regolare dei serbatoi per rimpiazzare le perdite per ebollizione, non lo usino pi\u00f9, in quanto non si permette una facile manutenzione ed operazioni veloci di lancio). Molti razzi moderni usano l'ossigeno liquido, compresi i motori principali dello Space Shuttle.\nLa molecola del tetraossigeno (O4) era stata teorizzata nel 1924 da Gilbert N. Lewis, che la propose come una spiegazione al fatto che l'ossigeno liquido non obbedisce alle Legge di Curie. Oggi si \u00e8 scoperto che Lewis si sbagliava, ma non di molto: i modelli computazionali mostrano che bench\u00e9 non vi siano molecole stabili di O4 nell'ossigeno liquido, le molecole di O2 tendono ad associarsi in coppie con spin antiparallelo, formando molecole temporaneamente stabili di O4.\nL'azoto liquido ha un punto di ebollizione pi\u00f9 basso, a , per cui i recipienti che lo contengono possono condensare ossigeno dall'aria: l'ossigeno atmosferico si discioglie nel liquido, mentre l'azoto evapora. Pertanto una volta che la maggior parte dell'azoto \u00e8 evaporata, c'\u00e8 il rischio che l'ossigeno liquido rimanente possa reagire con materiali organici."}
{"id": "2182454", "revid": "984922", "url": "https://it.wikipedia.org/wiki?curid=2182454", "title": "Gustave Crabbe", "text": "Carriera.\nHa disputato con la nazionale di pallacanestro del Belgio le Olimpiadi di Berlino 1936, giocando le partite contro Uruguay e Messico."}
{"id": "2182455", "revid": "599013", "url": "https://it.wikipedia.org/wiki?curid=2182455", "title": "Chris Carr", "text": ""}
{"id": "2182456", "revid": "21475142", "url": "https://it.wikipedia.org/wiki?curid=2182456", "title": "WiiSpeak", "text": ""}
{"id": "2182460", "revid": "599013", "url": "https://it.wikipedia.org/wiki?curid=2182460", "title": "Suore salesiane missionarie di Maria Immacolata", "text": "Le Suore Salesiane Missionarie di Maria Immacolata (in francese \"S\u0153urs Sal\u00e9siennes Missionnaires de Marie Immacul\u00e9e\") sono un istituto religioso femminile di diritto pontificio: i membri di questa congregazione pospongono al loro nome la sigla S.M.M.I.\nStoria.\nLa congregazione \u00e8 sorta all'interno dell'istituto delle Figlie di San Francesco di Sales, fondato a Parigi il 15 ottobre 1872 da Henri Chaumont e Carole-Barbe Colchen Carr\u00e9 de Malberg: un gruppo di suore guidato da F\u00e9licie Gros chiese di potersi dedicare esclusivamente all'apostolato missionario e, nel 1889, raggiunse l'India.\nLe religiose del ramo missionario delle Figlie di San Francesco di Sales presero il nome di Catechiste Missionarie di Maria Immacolata: nel capitolo generale del 1968 si dichiararono totalmente autonome dall'istituto francese e ottennero dalla Santa Sede il riconoscimento di istituzione di diritto pontificio l'11 novembre 1968.\nAttivit\u00e0 e diffusione.\nLe Salesiane Missionarie operano essenzialmente in terra di missione e nei paesi in via di sviluppo, dove svolgono qualsiasi tipo di lavoro, in base alle esigenze della popolazione in mezzo a cui svolgono il loro apostolato.\nSono presenti in Algeria, Bangladesh, Benin, Brasile, Camerun, Cile, Filippine, Francia, Haiti, India, Italia, Madagascar, Mauritius, Papua Nuova Guinea, Riunione: la sede generalizia \u00e8 a Gentilly.\nAl 31 dicembre 2005 l'istituto contava 1.332 religiose in 164 case."}
{"id": "2182464", "revid": "1573940", "url": "https://it.wikipedia.org/wiki?curid=2182464", "title": "Cuculiformes", "text": "I Cuculiformi (Cuculiformes ) sono un ordine della classe degli uccelli. L'ordine \u00e8 composto della sola famiglia Cuculidae.\nDescrizione.\nI Cuculiformi sono uccelli di taglia media, di dimensione compresa tra i 35 e i 65\u00a0cm, \nanatomicamente parenti prossimi dei Psittaciformi. Come loro sono zigodattili, hanno cio\u00e8 un paio di dita rivolto in avanti e un paio rivolto indietro, ma hanno piedi meno prensili e una muscolatura differente. Per quanto riguarda il becco, quello dei cuculi non ha la mandibola superiore mobile, n\u00e9 curva, e sulle narici non c'\u00e8 presenza di cera. La lunga coda invece ha meno piume di quella dei Psittaciformi.\nSistematica.\nLe famiglie che componevano l'ordine erano tradizionalmente 3:\nSecondo recenti studi filogenetici, la classificazione di questo ordine comprende la sola famiglia dei Cuculidi, mentre le altre due famiglie sono state elevate a rango d'ordine (rispettivamente, Musophagiformes e Opisthocomiformes). All'interno dei Cuculidae infine, le sottofamiglie dei Centropodinae e dei Crotophaginae vengono a volte considerate come famiglie separate (Centropodidae e Crotophagidae)."}
{"id": "2182465", "revid": "599013", "url": "https://it.wikipedia.org/wiki?curid=2182465", "title": "Missionarie dell'Immacolata", "text": "Le Missionarie dell'Immacolata sono un istituto religioso femminile di diritto pontificio: le suore di questa congregazione pospongono al loro nome la sigla M.d.I.\nStoria.\nLa decisione di creare un ramo femminile di religiose dedite all'evangelizzazione dei non cristiani nei territori loro affidati dalla Santa Sede, venne presa dai padri del Pontificio Istituto Missioni Estere nel capitolo generale celebrato a Hong Kong nel 1934.\nLa fondazione dell'istituto venne affidata a suor Giuseppina Dones (1880-1967), delle Suore della Riparazione, che aveva gi\u00e0 collaborato con Paolo Manna, superiore generale del PIME, a partire dal 1917: la Dones insieme alla giovane Giuseppina Rodolfi, diede formalmente inizio alla congregazione a Milano l'8 dicembre 1936 e le Missionarie dell'Immacolata vennero approvate come istituto diocesano il 25 marzo 1938.\nLa congregazione ricevette il riconoscimento di istituzione di diritto pontificio il 2 aprile 1962.\nAttivit\u00e0 e diffusione.\nLe Missionarie dell'Immacolata si dedicano a varie opere caritative e sociali. Sono impegnate: nel campo della salute e della prevenzione sanitaria; nell'area dello sviluppo; nella formazione di donne, giovani e bambini; nel lavoro pastorale e catechetico; nell'animazione missionaria e vocazionale.\nSono presenti in Bangladesh, Brasile, Camerun, Guinea-Bissau, Hong Kong, India, Italia, Papua Nuova Guinea; la sede generalizia \u00e8 a Roma.\nAl 31 dicembre 2005 l'istituto contava 912 religiose in 108 case."}
{"id": "2182468", "revid": "599013", "url": "https://it.wikipedia.org/wiki?curid=2182468", "title": "Figlie della Divina Carit\u00e0", "text": "Le Figlie della Divina Carit\u00e0 (in tedesco \"T\u00f6chter der G\u00f6ttlichen Liebe\") sono un istituto religioso femminile di diritto pontificio: le suore di questa congregazione pospongono al loro nome la sigla F.D.C.\nStoria.\nLa congregazione venne fondata in Austria il 21 novembre 1868 da Franziska Lechner (1833-1894), con il sostegno dell'arcivescovo di Vienna.\nEbbe rapida diffusione nei paesi di lingua tedesca e dell'Europa centrale e, nel 1913, inizi\u00f2 a espandersi in Inghilterra e negli Stati Uniti d'America.\nLe sue costituzioni, elaborate da Anton Steiner e dal gesuita Stoger, ottennero l'approvazione diocesana definitiva il 18 maggio 1882; l'istituto ricevette il pontificio decreto di lode il 18 agosto 1897.\nAttivit\u00e0 e diffusione.\nLe Figlie della Divina Carit\u00e0 seguono la regola di sant'Agostino e delle costituzioni proprie: si dedicano all'istruzione ed educazione cristiana della giovent\u00f9, alla cura dei malati a domicilio e negli ospedali e collaborano alle attivit\u00e0 pastorali delle parrocchie in cui operano.\nSono presenti in Albania, Austria, Bolivia, Brasile, Repubblica Ceca, Croazia, Bosnia ed Erzegovina, Kosovo, Polonia, Slovacchia, Stati Uniti d'America, Ucraina, Ungheria: la sede generalizia \u00e8 a Grottaferrata.\nAl 31 dicembre 2008 l'istituto contava 1.194 religiose in 167 case."}
{"id": "2182469", "revid": "767487", "url": "https://it.wikipedia.org/wiki?curid=2182469", "title": "Giunia Terzia", "text": "Si vociferava fosse nata dall'adulterio della madre con Cesare.\nSpos\u00f2 Gaio Cassio Longino e dopo la morte del marito, segu\u00ec i cesaricidi fino alla disfatta di Filippi. Dopo la morte di Bruto e di Cassio Tertulla visse in disparte, morendo in tarda et\u00e0 nel 22 d.C. sotto il principato di Tiberio."}
{"id": "2182470", "revid": "1543377", "url": "https://it.wikipedia.org/wiki?curid=2182470", "title": "Astolfi (cognome)", "text": "Astolfi \u00e8 un cognome italiano.\nOrigine e diffusione.\nAstolfi \u00e8 un cognome italiano di origine germanica. Deriva dal nome Astolfo, a sua volta derivato dal germanico \"Haistulf\" (Lingua latina: \"Astulfus/Aistulfis\"), importato in Italia dai Langobardi (\"haist(i)\" = forza, violenza + \"ulf\" = lupo)."}
{"id": "2182473", "revid": "1543377", "url": "https://it.wikipedia.org/wiki?curid=2182473", "title": "Wii Speak", "text": "Il \"Wii Speak\" era una periferica lanciata da Nintendo nel 2008 assieme al gioco per la sua console Wii. Fu presentata durante l'E3 2008, in cui Shigeru Miyamoto afferm\u00f2 che il microfono fu progettato per \"cogliere chiaramente molte voci differenti che si trovano in una stanza nello stesso momento, e trasmetterle su Internet\".\nIl Wii Speak era venduto separatamente o assieme al gioco a prezzo consigliato di 69,90 euro.\nDopo la chiusura di WiiConnect24, avvenuta il 28 giugno 2013, non \u00e8 pi\u00f9 possibile usare l'accessorio nei canali o giochi Wii.\nFunzione.\nLa funzione del Wii Speak era quella di mettere i giocatori in comunicazione fra loro durante sessioni di gioco online, infatti veniva utilizzato all'interno dei videogiochi che ne richiedevano l'uso oppure nel canale apposito, il \"Canale Wii Speak\", scaricabile solo tramite il codice presente dentro la scatola del Wii Speak dal Canale Wii Shop. \nIl Wii Speak poteva essere posizionato sia sul Wii Sensor Bar sia sulla parte superiore della televisione. Riguardo al rumore di sottofondo dovuto proprio al posizionamento del microfono vicino al televisore, \"Katsuya Eguchi\", produttore di , dichiar\u00f2 che il dispositivo fu progettato per filtrare l'audio del videogioco dagli altoparlanti.\nElenco dei videogiochi.\nDi seguito un elenco dei giochi che supportavano il Wii Speak:"}
{"id": "2182474", "revid": "879070", "url": "https://it.wikipedia.org/wiki?curid=2182474", "title": "Onychogalea", "text": "Il genere Onychogalea comprende tre specie di Macropodidi noti come canguri o wallaby dalla coda unghiuta, diffusi in Australia. Questi si distinguono per la presenza di uno sperone corneo all'estremit\u00e0 della coda e sono attualmente piuttosto rari. Solo una specie (il wallaby dalla coda unghiuta) \u00e8 sopravvissuta all'arrivo dei coloni europei: quello dall'unghia lunata \u00e8 estinto, mentre quello dalle briglie \u00e8 seriamente minacciato. I wallaby dalla coda unghiuta sono pi\u00f9 piccoli di molti altri wallaby.\nTassonomia.\nQuesto genere comprende tre specie:"}
{"id": "2182477", "revid": "729019", "url": "https://it.wikipedia.org/wiki?curid=2182477", "title": "Bentley Mark V", "text": " La Mark V \u00e8 una autovettura costruita dalla Bentley dal 1939 al 1941. \u00c8 stata il secondo modello prodotto dall'acquisizione della Bentley da parte della Rolls-Royce. Esso aveva molto in comune con i modelli di quest'ultima, incluso il nuovo motore in linea a sei cilindri. Il propulsore aveva una cilindrata di 4257 cm\u00b3, con 88,9 mm di alesaggio e 114,3 mm di corsa.\n\u00c8 stato in progetto anche un modello denominato \"Corniche\", alleggerito e con carrozzeria aerodinamica, ma a seguito dello scoppio della seconda guerra mondiale la produzione fu sospesa con solo un singolo esemplare prodotto. Quest'ultimo fu elaborato da Georges Paulin e carrozzato dalla Pourtout di Parigi. \u00c8 stato restaurato ed attualmente fa parte del \"Rolls-Royce Heritage Trust\" di Derby."}
{"id": "2182478", "revid": "155613", "url": "https://it.wikipedia.org/wiki?curid=2182478", "title": "Elizabeth Ann Seton", "text": ""}
{"id": "2182479", "revid": "232134", "url": "https://it.wikipedia.org/wiki?curid=2182479", "title": "I don't wanna grow up", "text": ""}
{"id": "2182481", "revid": "232134", "url": "https://it.wikipedia.org/wiki?curid=2182481", "title": "Hey ho let's go", "text": ""}
{"id": "2182484", "revid": "232134", "url": "https://it.wikipedia.org/wiki?curid=2182484", "title": "Hey ho! let's go!", "text": ""}
{"id": "2182486", "revid": "232134", "url": "https://it.wikipedia.org/wiki?curid=2182486", "title": "Hey Ho! Let's Go!", "text": ""}
{"id": "2182489", "revid": "124249266", "url": "https://it.wikipedia.org/wiki?curid=2182489", "title": "Zona della morte", "text": "Con la locuzione zona della morte si indica, nel gergo alpinistico, la regione che caratterizza le montagne della Terra ad altitudini molto elevate, tipicamente sopra i 7.600 m s.l.m circa (22000 piedi, secondo la EASA - ai limiti della troposfera), oltre le quali, a causa della ridotta presenza di ossigeno nell'aria e del freddo intenso, la vita umana non \u00e8 sostenibile nel lungo periodo.\nDescrizione.\nA tali altitudini la pressione dell'aria \u00e8 notevolmente ridotta, dunque, pur essendo la percentuale di ossigeno come alle altitudini inferiori, la quantit\u00e0 assoluta non \u00e8 sufficiente: la respirazione polmonare non riesce a sostenere le funzioni vitali dell'organismo e le cellule cominciano a morire. A pi\u00f9 basse quote l'organismo pu\u00f2 acclimatarsi e sopravvivere, ma nella zona della morte l'acclimatazione duratura \u00e8 fisiologicamente impossibile e l'organismo inizia a perdere poco a poco le sue funzioni. Il periodo di soggiorno nella zona della morte deve essere dunque ridotto il pi\u00f9 possibile per evitare l'incorrere di danni irreversibili ad alcune delle funzioni vitali, soprattutto quelle cerebrali, e la funzione respiratoria pu\u00f2 essere aiutata da apposito equipaggiamento.\nGli effetti fisiologici sul corpo umano dovuti all'ipossia da alta quota possono presentarsi anche a quote pi\u00f9 basse di quelle della \"zona della morte,\" variando da persona a persona ed indipendentemente dal fatto che tale persona sia un alpinista professionista o un semplice escursionista. Perci\u00f2, posto il fatto che una lunga permanenza oltre gli 8000 metri sia impossibile per chiunque, le conseguenze fisiologiche di tutto ci\u00f2 variano abbastanza da individuo a individuo. \nI problemi correlati si possono infatti presentare, per alcune persone, poco oltre i 5.000 metri; per altre i problemi sono sopra i 6.000 metri; mentre, per altri individui ancora, la quota critica \u00e8 posta a circa 6.500/7.000 metri; ma sono anche capitati casi in cui gli effetti negativi, per certi alpinisti, si sono presentati oltre gli 8.200/8.300 metri. \nAd ogni buon conto, esiste una quota oltre la quale un essere umano, per quanto ben coperto, allenato ed equipaggiato, non pu\u00f2 stare pi\u00f9 di qualche giorno al massimo senza andare incontro a morte certa; e tale quota critica \u00e8 posta convenzionalmente a circa 8.000 metri."}
{"id": "2182496", "revid": "190645", "url": "https://it.wikipedia.org/wiki?curid=2182496", "title": "Gianmauro Borsano", "text": ""}
{"id": "2182497", "revid": "1305772", "url": "https://it.wikipedia.org/wiki?curid=2182497", "title": "Nicola Sgr\u00f2", "text": "Biografia.\nA vent'anni esordisce come direttore d'orchestra (Sala Borromini \u2013 Roma) sotto la guida di Franco Ferrara.\nSi diploma in composizione al Conservatorio Giuseppe Verdi di Torino, frequenta i master del Mozarteum di Salisburgo (docenti: Erich Leinsdorf, Lovro von Mata\u010di\u0107, Herbert von Karajan) dirigendo nei concerti-saggio.\nAssistente del maestro Giorgio Favaretto presso l'Accademia nazionale di Santa Cecilia a Roma e dell'Accademia Musicale Chigiana a Siena.\nEsponente della cultura musicale nella Commissione Centrale per la Musica.\nAvvocato e docente di Storia della Musica nell'Universit\u00e0 per Stranieri Dante Alighieri, \u00e8 stato direttore dell'Istituto Musicale di Teramo e dei conservatori di Reggio Calabria e di Vibo Valentia.\nAssociato alla SIAE dal 1976 come compositore ed autore.\nDirettore ospite principale dei Solisti Fiorentini, e di prestigiose orchestre quali Rai di Milano, A.I.D.E.M. di Firenze, svolge attivit\u00e0 in vari Paesi d'Europa nel settore sinfonico e nel teatro lirico.\nCommissario straordinario (in sostituzione dei disciolti Consigli di Amministrazione) del Teatro comunale di Firenze e Maggio Musicale Fiorentino e dell'E. A. Teatro Lirico P.L. da Palestrina di Cagliari.\nFondatore e direttore artistico del Festival Internazionale dell'opera da camera e della musica vocale da concerto nel castello di Santo Niceto (Motta S. Giovanni, RC)."}
{"id": "2182498", "revid": "3137", "url": "https://it.wikipedia.org/wiki?curid=2182498", "title": "Alfred Bello", "text": ""}
{"id": "2182500", "revid": "13833", "url": "https://it.wikipedia.org/wiki?curid=2182500", "title": "Air Baltic", "text": ""}
{"id": "2182501", "revid": "62004", "url": "https://it.wikipedia.org/wiki?curid=2182501", "title": "Blue is the Colour", "text": ""}
{"id": "2182505", "revid": "1543377", "url": "https://it.wikipedia.org/wiki?curid=2182505", "title": "EmPower", "text": "EmPower \u00e8 uno standard per connettori progettati per fornire energia elettrica ai passeggeri delle compagnie aeree commerciali. Lo standard fornisce corrente continua a 15 volt ed \u00e8 limitato a 75 watt (5 amp).\nIn alcune compagniee aeree il connettore \u00e8 disponibile solo in Business Class o First Class (Prima).\nTrasformatori con connettori emPower, per convertire la corrente continua in corrente alternata (solitamente 110 V CA) sono reperibili sul mercato e sono spesso presenti nei duty free degli aeroporti. Questi trasformatori permettono di utilizzare normalmente gli alimentatori di computer o altri dispositivi portatili, o altri caricabatterie purch\u00e9 progettati per funzionare alla tensione di 110 V (solitamente i trasformatori e caricabatterie sul mercato sono di tipo \"switching\" con tensione di ingresso (INPUT) di 100-240V ~ (CA - corrente alternata)).\nLe compagnie aeree che offrono i connettori emPower su alcuni dei propri voli includono:\nAlcune compagnie aeree (American Airlines, Swiss) utilizzano le prese per accendisigari da auto invece delle prese emPower. Esistono degli adattatori per convertire le prese accendisigari in emPower (solitamente forniti a corredo dei trasformatori emPower).\nAltre compagnie aeree (Emirates, Japan Airlines, KLM, Lufthansa, Swiss, Quantas, Scandinavian Airlines) dotano i propri apparecchi di prese a corrente alternata."}
{"id": "2182511", "revid": "300067", "url": "https://it.wikipedia.org/wiki?curid=2182511", "title": "Anthony Goldwire", "text": ""}
{"id": "2182513", "revid": "767487", "url": "https://it.wikipedia.org/wiki?curid=2182513", "title": "Conte Grande (transatlantico)", "text": "Il Conte Grande \u00e8 stato un transatlantico di linea italiano costruito a Trieste dallo Stabilimento Tecnico Triestino per conto del Lloyd Sabaudo. La nave aveva lo scafo che presentava una prua dritta, due alberi e due fumaioli. Dal 1942 al 1945, come preda bellica prest\u00f2 servizio nella United States Navy, con il nome di USS \"Monticello\" (AP-61).\nPrimi anni di servizio.\nVarato il 29 giugno 1927 effettu\u00f2 il viaggio inaugurale il 13 aprile 1928 sulla linea Genova - Napoli - New York.\nNel 1932 il Lloyd Sabaudo conflu\u00ec nella nuova societ\u00e0 Italia Flotte Riunite apportandovi, oltre ad altre navi, anche il \"Conte Grande\" che venne destinato al servizio di linea con il Sud America.\nDal 1933 al 1935 l'Illustre maestro Marcello Cortopassi fu direttore dell'orchestra sul \"Conte Grande\". Nel 1935, al Comandante Cav. Mauriziano Vittorio Olivieri del \"Conte Grande\" dedic\u00f2 la composizione: Marcia \"Conte Grande\",\nNel 1937 con la riorganizzazione della navigazione civile venne la societ\u00e0 \"Italia Flotte Riunite\" entr\u00f2 a far parte di Italia - Societ\u00e0 di Navigazione, continuando ad essere impiegato sulle rotte dirette in America meridionale.\nUSS Monticello (AP-61).\nAll'entrata in guerra dell'Italia nella seconda guerra mondiale si trovava all'ancora nel porto di Rio de Janeiro.\nLa nave venne posta sotto sequestro e l'equipaggio internato dalle autorit\u00e0 brasiliane che il 16 aprile 1942 rivendettero la nave agli USA. La nave ribattezzata \"Monticello\" e trasformata in trasporto truppe. I lavori di riconversione vennero effettuati nei cantieri di Filadelfia e al termine la nave poteva alloggiare fino a settemila uomini. La nave venne armata con un cannone da 127/38mm e 6 cannoni da 76/50mm antinave e antiaereei. Al termine dei lavori la nave entro in servizio nella US Navy il 10 settembre dello stesso anno.\nSotto la bandiera americana la nave prese parte all'invasione del Nord Africa denominata Operazione Torch con le truppe trasportate che vennero sbarcate a Casablanca. Successivamente al rientr\u00f2 negli Stati Uniti venne destinata agli scenari del Pacifico dove venne utilizzata durante il 1943 e il 1944.\nA partire dal 6 agosto 1945 venne destinato alla US Coast Guard fino al ritiro dal servizio, avvenuto il 22 marzo 1946 a Norfolk in Virginia.\nIl ritorno all'Italia.\nNel 1947 la nave venne restituita all'Italia e ripreso il nome \"Conte Grande\" dopo lavori di riallestimento venne nuovamente destinata alla linea del Sudamerica sino al 1960. Nel dicembre di quell'anno venne ceduta al servizio del Lloyd Triestino.\nNel 1962 la nave venne avviata alla demolizione."}
{"id": "2182517", "revid": "9", "url": "https://it.wikipedia.org/wiki?curid=2182517", "title": "Francisco Fernandez-Ochoa", "text": ""}
{"id": "2182520", "revid": "100738240", "url": "https://it.wikipedia.org/wiki?curid=2182520", "title": "Corpus Christianorum", "text": "Il Corpus Christianorum (CC) \u00e8 un importante progetto editoriale dell'editore belga Brepols, il cui scopo principale \u00e8 la realizzazione di edizioni critiche dei testi dei Padri della Chiesa e di opere cristiane medievali in lingua greca e latina. Per intenzioni, obiettivi e organizzazione, le serie principali del \"CC\" possono essere considerate un aggiornamento e un approfondimento moderno della Patrologia Latina e della Patrologia Greca di Migne.\nOrganizzazione.\nLe tre serie principali sono la \"Series Graeca\", la \"Series Latina\" e la \"Continuatio Mediaevalis\", alle quali si aggiungono numerose serie minori e ramificazioni secondarie della collana.\n\"Continuatio Mediaevalis\" (\"CM\").\nLa \"Continuatio Mediaevalis\" contiene edizioni critiche di testi cristiani scritti in lingua latina, a partire dall'epoca carolingia e fino alla fine del Medioevo. Possiede numerose ramificazioni secondarie dedicate a singoli autori, ma anche una collana di monografie dedicata ai manoscritti autografi medievali, gli \"Autographa Medii Aevi\" (\"AMA\"). Ad essa e alla \"Series Latina\" \u00e8 collegato il \"Thesaurus patrum Latinorum\" (\"TPL\"), un progetto lessicografico che mira a realizzare le concordanze di ciascun autore cristiano latino.\n\"Series Graeca\" (\"SG\").\nLa \"Series Graeca\" contiene edizioni critiche di testi patristici e cristiani scritti in lingua greca. Ha una ramificazione secondaria, il \"Corpus Nazianzenum\" (\"CN\"), dedicato alle opere di Gregorio Nazianzeno e alle loro versioni in altre lingue. Ad essa \u00e8 collegato il \"Thesaurus patrum Graecorum\" (\"TPG\"), identico per scopi e metodi al succitato \"TPL\".\n\"Series Latina\" (\"SL\").\nLa \"Series Latina\" contiene edizioni critiche di testi patristici e cristiani scritti in lingua latina, limitatamente ai primi otto secoli. Ha una ramificazione secondaria, gli \"Scriptores Celtigenae\", dedicata agli scrittori cristiani di scuola irlandese. Al \"CCSL\" \u00e8 collegata inoltre una serie di lavori di riferimento sul latino patristico."}
{"id": "2182521", "revid": "2044650", "url": "https://it.wikipedia.org/wiki?curid=2182521", "title": "Lorenzo Ariaudo", "text": "Caratteristiche tecniche.\nRicopre il ruolo di difensore centrale, \u00e8 un mancino naturale. Caratteristiche che lo contraddistinguono sono l'attenzione e l'anticipo. Nella Nazionale Under-21 veniva spesso impiegato nel ruolo di terzino sinistro.\nCarriera.\nClub.\nJuventus.\nCresce calcisticamente nel settore giovanile Juventus. Fa tutta la trafila nelle squadre giovanili, iniziando dai \"Pulcini\" fino alla \"Primavera\".\nVince un Campionato Allievi nel 2005-2006 ed una Supercoppa Primavera nel 2007.\nNel 2008 viene aggregato alla prima squadra, il suo esordio assoluto arriva il 26 agosto, quando disputa gli ultimi minuti della gara di ritorno del terzo turno preliminare di Champions League contro l'. Il 14 gennaio 2009 gioca la sua prima partita da titolare in Coppa Italia in Juventus-Catania (3-0), valevole per gli ottavi della competizione, ed il 18 gennaio esordisce in Serie A a 19 anni, scendendo in campo, sempre da titolare, allo stadio Olimpico di Roma nella gara Lazio-Juventus (1-1).\nNello stesso mese di febbraio vince, con la formazione Primavera, il Torneo di Viareggio 2009.\nIl 31 agosto la sua cessione in prestito al Cagliari salta in quanto le societ\u00e0 non riescono a depositare in tempo il contratto. Rimasto quindi alla Juventus, nella prima parte della stagione 2009-2010 il tecnico Ciro Ferrara non lo impiega in nessuna partita ufficiale.\nCagliari.\nIl 2 gennaio 2010, alla riapertura del mercato invernale, passa in prestito con diritto di riscatto al Cagliari. Esordisce in maglia rossobl\u00f9 il 21 febbraio 2010 nell'incontro casalingo contro il terminato 2-0 in favore dei sardi. Conclude la stagione totalizzando 9 presenze in campionato. Il 21 giugno 2010 il Cagliari annuncia di avere acquistato la met\u00e0 del suo cartellino.\nIl 31 gennaio 2011 viene riscattato interamente dal Cagliari nell'operazione che porta Alessandro Matri alla .\nRealizza il suo primo gol in Serie A il 2 maggio 2012 nel match a porte chiuse contro il disputatosi al neutro di Brescia terminato 2-1 per i liguri, insaccando con un colpo di testa al 13\u00ba minuto la rete del momentaneo pareggio.\nSassuolo.\nIl 4 gennaio 2014 viene ceduto a titolo definitivo al Sassuolo per 800.000\u20ac, dove sceglie di indossare la maglia numero 6.. Fa il suo esordio con la maglia del Sassuolo il 12 gennaio 2014 nella partita contro il Milan, vinta dalla formazione neroverde per il risultato di 4-3.\nPrestito al Genoa.\nIl 30 gennaio 2015, insieme al compagno Leonardo Pavoletti, si trasferisce al Genoa con la formula del prestito; sceglie la maglia numero 41. Purtroppo nella sua avventura in terra ligure non avr\u00e0 modo di giocare nemmeno una partita con la maglia dei Grifoni a causa di un infortunio rimediato in allenamento.\nSassuolo.\nNella stagione 2015-2016 ritorna al Sassuolo, dove per\u00f2 trova poco spazio nella difesa neroverde. Totalizza fino a gennaio 3 presenze da titolare.\nPrestito all'Empoli.\nIl 1\u00ba febbraio 2016 viene girato in prestito all'Empoli.\nFrosinone.\nil 25 agosto 2016 viene ufficializzato il suo trasferimento a titolo definitivo al Frosinone dove per la prima volta in carriera si ritrova a giocare in Serie B.\nTorna in Serie A con il Frosinone nella stagione 2018-2019, facendo il suo debutto stagionale nella gara esterna contro la Roma terminata 4-0 in favore dei giallorossi. Con i ciociari il calciatore disputer\u00e0 154 presenze mettendo a segno in totale 7 reti, fino al termine del campionato 2020-2021.\nAlessandria.\nDopo essere rimasto svincolato per quasi otto mesi, il 25 febbraio 2022 viene tesserato dall', con cui si lega fino al termine della stagione.\nNazionale.\nIl 25 marzo 2009 esordisce in Nazionale Under-21, con il tecnico Casiraghi, entrando nel secondo tempo della partita Austria-Italia (2-2) e realizzando una rete.\nStatistiche.\nPresenze e reti nei club.\n\"Statistiche aggiornate al 25 febbraio 2022.\""}
{"id": "2182525", "revid": "729019", "url": "https://it.wikipedia.org/wiki?curid=2182525", "title": "Zweih\u00e4nder", "text": "La zweih\u00e4nder (pronuncia tedesca ; \u2018doppia impugnatura\u2019, chiamato anche \"bidenh\u00e4nder\" o \"bih\u00e4nder\"), meglio noto come spadone, \u00e8 un tipo di spada a due mani sviluppatasi nel corso del Rinascimento in Italia e nelle terre gravitanti intorno al Sacro Romano Impero Germanico (fondamentalmente Germania e Svizzera).\nCostruzione.\nStando alla trattatistica italiana di scherma tradizionale, lo spadone doveva essere alto quanto lo schermidore che lo brandiva (dove invece la spada a due mani doveva essere alta quanto l'ascella dello schermidore). L'elsa era di dimensioni prodigiose, con manica nominalmente \"a due mani\" ma, in realt\u00e0, nell'ordine dei quattro palmi (circa 50 cm) e guardia a crociera con bracci diritti di lunghezza complessiva simile a quella della manica. Con una simile impugnatura, lo schermidore riusciva ad imprimere velocit\u00e0 al pesante fendente dello spadone, sfruttando la mano avanzata, contro l'impugnatura, come perno e quella arretrata, presso il pomolo, come leva.L'apparato decorativo del fornimento era, nella \"zweih\u00e4nder\", di solito scarso ma esistevano modelli riccamente decorati con materiale pregiato quale l'avorio. Tipica nell'arma era comunque la presenza di due anelli dipartenti dalla crociera, simili a quelli tipici della guardia di una \"katzbalger\".\nIn alcuni casi, una seconda guardia, costituita da denti di arresto (\"parierhaken\") simili a quelli di uno spiedo da guerra o di una corsesca, lunghi all'incirca 5 cm, proteggeva l'estremit\u00e0 superiore del ricasso, a protezione della mano quando lo schermidore doveva eseguire manovre a \"Mezza Spada\".\nLa lama dello spadone era lunga generalmente un metro, a volte pi\u00f9, ed aveva il ricasso spesso protetto da una manica di cuoio. Parte della lama poteva avere il filo, su ambo i lati, ondulato. L'effettiva utilit\u00e0 di un \"tagliente\" a profilo ondulato \u00e8 ad oggi ancora dibattuta: l'ipotesi che potesse servire per migliorare il colpo di taglio al momento dell'impatto, specialmente contro le aste di picche o alabarde, viene normalmente scartata; pi\u00f9 interessante \u00e8 invece l'ipotesi che il tagliente a serpentina servisse per scaricare maggior peso sulla lama della spada di un avversario al momento della parata, ipotesi questa che trova riscontro nella tipologia di spada da lato \"flambard\" diffusasi concomitantemente allo spadone come arma da duello.\nFatte salve le particolarit\u00e0 della linea e la modalit\u00e0 di utilizzo, le dimensioni degli spadoni europei, durante il XVI secolo erano molto varie. Una cernita degli spadoni conservati presso il museo \"Landeszeughaus\" di Graz rivela una lunghezza media di 170 cm ed un peso medio di 3,5 kg ma l'esemplare pi\u00f9 grosso, pur restando nel campo delle armi pratiche e non cerimoniali, misura 199 cm per un peso di quasi 6 kg. Per quanto riguarda invece le armi dell'areale mediterraneo, come il \"Montante\" spagnolo, si stima una lunghezza media di 150 cm per un peso di 2-2,5 kg.\nEsistevano anche \"zweih\u00e4nder\" con lama interamente a serpentina. Si trattava sempre di armi decorative, caratterizzate da dimensioni e peso addirittura superiori rispetto agli spadoni per uso pratico: oltre 2 metri di lunghezza per pi\u00f9 di 7 kg di peso. Questo tipo di arma era detta flamberga per la similitudine tra la lama ed il profilo della fiamma.\nStoria.\nGiunto alla sua forma definitiva nelle terre gravitanti intorno al Sacro Romano Impero Germanico (fond. Italia, Germania e Svizzera) nel XV secolo, la \"zweih\u00e4nder\" divenne famosa durante il Rinascimento come arma distintiva dei Mercenari svizzeri prima e dei Lanzichenecchi, corpo di fanteria creato dall'imperatore Massimiliano I d'Asburgo in opposizione agli svizzeri, poi. Luogo d'origine dell'arma, variante della normale spada a due mani utilizzata nel Tardo Medioevo per i duelli a piedi tra cavalieri, fu probabilmente la Spagna ove per\u00f2 l'arma, nota come \"Montante\" (anche \"Espadon\" in epoca successiva), non raggiunse mai le dimensioni prodigiose degli esemplari tedeschi.\nL'uso della \"zweih\u00e4nder\", variante della normale spada a due mani utilizzata nel Tardo Medioevo per i duelli a piedi tra cavalieri, sub\u00ec, nel corso del Rinascimento, una radicale evoluzione. Arma pesante e d'ampio raggio, votata a massicci attacchi di taglio, divenne equipaggiamento standard dei fanti pi\u00f9 massicci e degli spadaccini pi\u00f9 abili, disposti nelle linee frontali dello schieramento ed incaricati di sfrondare a furia di fendenti la selva delle picche nemiche per permettere ai compagni di caricare a fondo. Rispetto alla spada a due mani tradizionale, destinata allo scontro spadaccino-vs-spadaccino, lo spadone divenne quindi un \"tranciapicche\". Nel confronto poi con un avversario disarmato o armato di spada, lo spadone, quando non vibrato per mutilare, trovava la sua efficacia quale surrogato di un'arma inastata: lo schermidore, con la presa sull'impugnatura e sul ricasso, avventava lo \"zweih\u00e4nder\" in un affondo pi\u00f9 simile a quello di una lancia che di una spada.\nI \"lanzi\" abili nel maneggio dello spadone, tanto quanto quelli armati di archibugio, erano indicati con il nome di \"Doppels\u00f6ldner\" e remunerati con paga doppia rispetto a quella dei compagni picchieri o alabardieri (\"Doppels\u00f6ldner\" significa appunto \"doppio soldo\", \"doppia paga\" in tedesco).\nL'uso attivo dello spadone sui campi di battaglia decadde gi\u00e0 al volgere del Cinquecento: l'aumentato numero di archibugieri tra le file degli eserciti europei (v. \"Pike and Shot\") rese la carica iniziale dei \"Doppels\u00f6ldner\" verso il quadrato dei picchieri un mero ed inutile suicidio di massa.\nLa \"zweih\u00e4nder\" rest\u00f2 in uso come arma da duello almeno sino alla fine del XVII secolo.\nUtilizzo.\nL'efficacia dello spadone sul campo di battaglia \u00e8 ancora oggetto di dispute serrate tra gli studiosi. Se, da una parte, \u00e8 fuor di dubbio che cagione del problema sia stata l'eccessiva romanticizzazione della figura dello spadaccino armato di spadone nel corso del Romanticismo, \u00e8 per\u00f2 vero che gli eventi bellici dell'Europa rinascimentale e moderna ci hanno tramandato la memoria di mortiferi spadaccini armati di \"zweih\u00e4nder\".\nAltre testimonianze porterebbe per\u00f2 a ritenere pi\u00f9 plausibile l'opinione dello studioso Oakeshott, cio\u00e8 che lo spadone trovasse una sua utilit\u00e0 principalmente nei duelli e nelle postazioni di difesa."}
{"id": "2182526", "revid": "286031", "url": "https://it.wikipedia.org/wiki?curid=2182526", "title": "Luigi Morandi (patriota)", "text": ""}
{"id": "2182527", "revid": "599013", "url": "https://it.wikipedia.org/wiki?curid=2182527", "title": "Travis Hansen", "text": ""}
{"id": "2182529", "revid": "124212279", "url": "https://it.wikipedia.org/wiki?curid=2182529", "title": "Lord Mayor's Show", "text": "Il Lord Mayor's Show \u00e8 uno dei pi\u00f9 antichi e conosciuti eventi annuali che si svolgono a Londra. Esso si svolge dal 1535. il Lord Mayor in questione \u00e8 il Lord sindaco della citt\u00e0 di Londra, il centro storico di Londra che \u00e8 ora sede del distretto finanziario conosciuto anche gergalmente come \"Square Mile\" (miglio quadrato).\nIl nuovo Lord Mayor viene investito ogni anno con una parata pubblica, a significare che questo ruolo \u00e8 fra gli incarichi pi\u00f9 importanti d'Inghilterra. Il \"Lord sindaco di Londra\" ha un ruolo amministrativo nello \"Square Mile\", mentre il \"Mayor of London\" \u00e8 una diversa autorit\u00e0 che \u00e8 a capo della Greater London Authority.\nL'evento \u00e8 una parata stradale che, nella sua forma moderna, \u00e8 una combinazione fra una rievocazione di pompa britannica e alcuni elementi di carnevale. Il giorno successivo a quello dell'insediamento, il Lord Mayor e numerosi altri partecipanti, si recano in corteo all'Alta Corte di Giustizia (\"Royal Courts of Justice\") nella Westminster, dove il Lord Mayor giura fedelt\u00e0 alla Corona.\nL'evento \u00e8 stato annullato due volte: nel 1852 a causa del funerale del primo duca di Wellington, e nel 2020 a causa della pandemia di coronavirus.\nDate del Lord Mayor's Show.\nOriginariamente, la manifestazione si svolgeva tutti gli anni il 29 ottobre. Nel 1751, la Gran Bretagna sostitu\u00ec il calendario Giuliano con quello Gregoriano e da quella data la manifestazione venne spostata al 9 novembre. Nel 1959 venne realizzato un altro cambiamento; esso non si tiene pi\u00f9 in una data fissa ma il secondo sabato di novembre.\nAnticamente il percorso veniva variato tutti gli anni in quanto il corteo, per tradizione, passava davanti all'abitazione del Lord Mayor. Dal 1952, il tragitto \u00e8 fisso e non passa pi\u00f9 per la casa del Lord Mayor. Un tempo egli raggiungeva calvalcando la riva del Tamigi, in base alla strada scelta.\nDopo che il Lord sindaco trov\u00f2 occupato il posto sull'imbarcazione da parte di una ragazza ubriaca, nel 1710, venne deciso di usare una carrozza di stato.\nOra il Lord sindaco viaggia su una carrozza di Stato dipinta da Cipriani, che ha dipinto anche la \u00ab \"Gold State Coach\" \u00bb usata dalla Regina Elisabetta. La carrozza \u00e8 stata costruita nel 1757 ed \u00e8 trainata da sei cavalli, soltanto due in meno di quelli che trainano la carrozza della regina. Ante di 1953, la carrozza non aveva di freni.\nDurante il tragitto, il Lord Mayor sosta alla cattedrale di San Paolo per ricevere la benedizione sui gradini della cattedrale. All'arrivo alle Royal Courts of Justice a Westminster, giura fedelt\u00e0 alla Corona. Al ritorno il corteo si riforma ad Aldwych, all'esterno della London School of Economics scendendo poi verso il fiume prima di raggiungere Temple Place. Al suo ritorno alla Mansion House, i membri della corporazione della Citt\u00e0 di Londra gli danno il benvenuto.\nLa parata ha inizio intorno alle undici del mattino e termina intorno alle due e mezza del pomeriggio. Essa si sviluppa su una distanza di circa cinque chilometri. Nel pomeriggio si svolge uno spettacolo di fuochi pirotecnici."}
{"id": "2182530", "revid": "126257", "url": "https://it.wikipedia.org/wiki?curid=2182530", "title": "Bentley Corniche", "text": ""}
{"id": "2182533", "revid": "1305772", "url": "https://it.wikipedia.org/wiki?curid=2182533", "title": "Ordine di Leopoldo (disambigua)", "text": ""}
{"id": "2182534", "revid": "15756", "url": "https://it.wikipedia.org/wiki?curid=2182534", "title": "James Jones (cestista)", "text": "Jones \u00e8 stato per 4 anni un letterman alla \"American High School\" di Hialeah, Florida. Ha mantenuto una media di 25 punti a partita nel suo anno da senior, guadagnandosi il Class 6A Player of the Year e l'inserimento nel First-team All-State. ha poi continuato a giocare a basket al college per i Miami Hurricanes dell'Universit\u00e0 di Miami, dove \u00e8 stato per tre anni titolare e ha terminato la sua carriera con una media di 11 punti a partita. \u00c8 stato nominato nel Third-team All-Big East nel suo anno da junior e nel Second-team Verizon Academic All-American nell'annata seguente. \u00c8 stato quindi introdotto nella University of Miami Sports Hall of Fame nel 2014.\nJones \u00e8 stato selezionato dagli Indiana Pacers al secondo giro del Draft NBA 2003. nella sua carriera ha quindi giocato per i Pacers, i Phoenix Suns, i Portland Trail Blazers, i Miami Heat e i Cleveland Cavaliers. Nella sua carriera ha vinto tre volte il campionato NBA, due volte con gli Heat e una con i Cavaliers. Lui e il suo compagno di squadra LeBron James hanno raggiunto le NBA Finals per sette volte consecutivamente tra il 2011 e il 2017. Jones non \u00e8 mai stato in una squadra con una record negativo e non ha raggiunto i playoff una sola volta in carriera, nel 2007\u201308 con i Trail Blazers. Ha terminato terzo nella percentuale del tiro da tre unti nella stagione 2007\u201308 e ha vinto l'NBA Three-point Shootout nel 2011. Il suo nickname \u00e8 \"Champ\".\nCarriera.\nHigh school.\nJones \u00e8 stato per 4 anni un letterman alla \"American High School\" di Hialeah, Florida. Ha mantenuto medie di 25,2 punti, 12 rimbalzi, 2,5 assist, 2 palle rubate e 6 stoppate a partita nel suo anno da senior, guadagnandosi l'inserimento nel First-team All-State e nel First-team All-Dade. \u00c8 stato inoltre nominato come Class 6A Player of the Year e come Miami Herald Boys' Basketball Player of the Year. Jones \u00e8 stato l'MVP della squadra nei suoi anni da junior e da senior e una volta ha messo a referto 16 stoppate in una partita.\nCollege.\nJones ha giocato a basket al college per i Miami Hurricanes dell'Universit\u00e0 di Miami dal 1999 al 2003. Durante la sua permanenza a Miami si \u00e8 laureato in finanza, \u00e8 stato membro della National Honor Society, ed ha avuto 3.41 grade point di media. Ha giocato 33 partite, marcando 3,9 punti e 1,9 rimbalzi a partita durante il suo anno come freshman nel 1999. Ha giocato come titolare tutte le 29 partite degli Hurricanes nel suo anno da sophomore, avendo 11,9 punti, 5,9 rimbalzi, 1,2 assist, 1,2 palle rubate e 1,6 stoppate di media a partita. Jones \u00e8 stato il miglior tiratore da tre punti della sua squadra, tirando 41-87 da oltre l'arco, con una media del 47,1%. Ha giocato come titolare tutte le 31 partite degli Hurricanes nel suo anno da junior, avendo 12,8 punti, 6,3 rimbalzi, 1,5 assist, 2,4 stoppate e 1,3 palle rubate per partita, guadagnandosi una selezione nel Third-team All-Big East e il riconoscimento di 2002 Verizon Academic All-District III. Ha giocato come titolare tutte le 28 partite degli Hurricanes nel suo anno da senior, mantenendo 16,9 punti, 6,0 rimbalzi, 1,8 assist, 1,6 palle rubate e 1,8 stoppate a partita, guadagnandosi una Honorable Mention per l'All-Big East e una selezione nel Second-team Verizon Academic All-American. Jones \u00e8 stato il miglior rimbalzista e stoppatore della squadra nel suo anno da senior.\nIn totale ha giocato 122 partite al college, di cui 89 come titolare, ed ha avuto delle medie di 11,1 punti, 5,0 rimbalzi, 1,2 assist, 1,1 palle rubate e 1,6 stoppate a partita. Ha giocato come titolare 89 partite consecutive tra la stagione 2000\u201301 e la 2002\u201303. Ha inoltre guadagnato riconoscimenti come Big East All-Academic in tutte le quattro stagioni al college ed \u00e8 stato il primo Hurricane ad essere selezionato come Verizon Academic All-American. \u00c8 stato introdotto nella University of Miami Sports Hall of Fame nel 2014.\nNBA.\nIndiana Pacers.\nAl Draft NBA 2003 viene selezionato con la 49\u00aa scelta assoluta dagli Indiana Pacers. In totale la sua stagione da rookie, 2003-04, ha giocato solamente 26 minuti divisi su sei partite e ha slatato 66 partite a causa di vari infortuni che lo tormentarono. Per le restanti dieci partite non ha giocato a causa delle decisioni dell'allenatore.\nJones ha giocato in 75 partite, di cui 24 come titolare, per i Pacers durante la stagione 2004-05, segnando 4,9 punti di media a partita mentre si classific\u00f2 25\u00ba nell'intera NBA e primo della sua squadra per percentuale di tiro da tre punti: 39,8%. Durante questa seconda stagione in Indiana i suoi minuti si sono alzati grazie a una rissa tra i giocatori dei Pacers e quelli dei Detroit Pistons, che ha coinvolto anche alcuni tifosi, datata 19 novembre 2004, che ha causato la squalifica dell'ala piccola Ron Artest per il restodella stagione e della guardia tiratrice Stephen Jackson per 30 partite. Jones non ha giocato per decisione dell'allenatore in sette occasioni. Ha segnato un career-high di 27 punti, con 10-14 al tiro e 6-9 nel tiro da tre, il 28 novembre 2004, contro i Seattle SuperSonics.\nPhoenix Suns.\nDopo due stagioni in maglia Pacers passa ai Phoenix Suns, il 25 agosto 2005, in cambio di una scelta al secondo giro del Draft NBA 2008, che si convertir\u00e0 in Mike tayolor. Durante la sua prima stagione, 2005-06, gioca 75 partite, di cui 24 come titolare, riuscendo a chiudere la stagione con una media di 9,3 punti, massimo in carriera per Jones, e 3,4 rimbalzi in 23,6 minuti per partita. nel suo primo anno in Arizona ha saltato 7 partite a causa di infortuni. La percentuale di palle perse di Jones, 5,23 palle perse per 100 possessi, nella stagione 2005\u201306 fu un record per l'NBA come pi\u00f9 bassa percentuale di turnover per una singola stagione. Attualmente \u00e8 scivolata all'ottavo posto, al termine della stagione 2018-19. I di dati certi per i turnover nell'NBA cominciano comunque dalla stagione 1977-78.\nJones ha giocato in 76 partite, di cui 7 dall'inizio, per i Suns durante la stagione 2006-07, mantenendo 6,4 punti e 2,3 rimbalzi in 18,1 di media a partita. Non ha giocato per decisione dell'allenatore 7 volte. Jones ha segnato 45 tiri liberi consecutivi dal 5 gennaio al 29 marzo, la pi\u00f9 lunga strisci a di liberi consecutivi segnati della stagione NBA 2006\u201307.\nPortand Trail Blazers.\nnel giugno 2007, Jones \u00e8 stato scambiato coi Portland Trail Blazers con i diritti per Rudy Fern\u00e1ndez, scelta numero 24 del Draft NBA 2007, in cambio di una somma di denaro. A fine gennaio 2008, Jones era il miglior tiratore da 3 punti della lega per percentuale, leggermente al disopra del 50%. ha dovuto saltare 12 partite per un infortunio al ginocchio fra il 4 e il 27 febbraio. Ha saltato 12 partite anche nel novembre 2007 sempre a causa di problemi al ginocchio, risultando per 5 partite nella lista degli inattivi e lasciato a riposo per 7 volte per decisione dell'allenatore. Jones ha finito la stagione 2007-08 terzo nella lega per percentuale di tiro da 3 punti, con una media del 44.4%. Nonostante le sue buone percentuali non fu selezionato quell'anno per il Three-Point Shootout dell'NBA All-Star Weekend 2008, a causa anche dei fan dei Trail Blazers. ha giocato 58 partite, di cui 3 come titolare, durante la stagione, mettendo a referto 8.0 punti e 2.8 rimbalzi in 22.0 minuti di media a partita. I Trail Blazers hanno finito la stagione 2007\u201308 con un record di 41\u201341. Questa fu l'unica stagione nella carriera in NBA di Jones nella quale fall\u00ec l'accesso ai playoff. Non era inoltre mai stato in una squadra con un record non positivo. Il 26 giugno 2008 ha usato la sua opzione giocatore per liberarsi dal suo contratto con i Trail Blazers, rendendosi un free-agent per la off-season.\nMiami Heat.\nIl 9 luglio 2008, Jones ha firmato un contratto con la squadra della sua citt\u00e0, i Miami Heat. Ha guadagnato 4 milioni di dollari nel suo primo anno di un contratto di 5, valevole fino a 23.2 milioni. I primi due anni erano garantiti, mentre gli altri 3 erano a opzione di Jones o della squadra. ha giocato in 40 partite, di cui una da titolare, per gli Heat durante la stagione 2008-09 ha mantenuto medie di 4.2 punti e 1.6 rimbalzi in 15.8 minuti a partita. Jones ha saltato 36 partite a causa di un infortunio al polso destro e ne ha saltate 6 per decisione del coach. Ha giocato da titolare tutte le sette partite degli Heat ai playoff quella stagione. Ha completato due giocate da 4 punti nel giro di 11 secondi in una sconfitta ai playoff con gli Atlanta Hawks il 29 aprile 2009.\nHa giocato 36 partite, di cui 6 da titolare, per la squadra nella stgione 2009-10, segnando 4,1 punti e 1,3 rimbalzi in 14,0 minuti di media a partita. ha saltato una partita a causa di un virus intestinale e 35 per decisione dello staff. Jones era disponibile ma segnato nella lista inattivi in 10 occasioni.\nIl 29 giugno 2010 \u00e8 stato rilasciato dalla squadra per liberare il salary cap di 400,000 dollari. Il 19 luglio 2010 Jones \u00e8 stato per\u00f2 messo sotto contratto dagli Heat per il minimo salariale. ha giocato 81 partite, di cui 8 come titolare, per gli Heat durante la stagione 2010-11, marcando 5,9 punti e 2,0 rimbalzi in 19,1 minuti di media a partita. Ha saltato una partita per decisione dell'allenatore. Jones fu il giocatore con pi\u00f9 presenze per gli Heat con 81 partite giocate, il giocatore con pi\u00f9 tiri da tre punti realizzati con 123e tentati con 287 e quello con pi\u00f9 sfondamenti ricevuti con 29. Ha finito settimo nella NBA per percentuale di tiro da tre punti con il 42,9%. Ha avuto inoltre la minor percentuale di turnover durante la stagione, commettendo in media 5,27 turnover ogni 100 possessi. Questa fu allora la seconda miglior prestazione per questa statistica nella storia dell'NBA, dietro solo al record dello stesso Jones di 5,23 della stagione 2005-06. Il 19 febbraio 2011 ha vinto il Three-Point Shootout a Los Angeles, allo Staples Center, durante l'All Star Weekend. Jones segno il suo career-high ai playoff con 25 punti, tirando 5-7 dai 3 punti e 10-10 ai tiri liberi, il 1\u00ba maggio 2011, contro i Boston Celtics. Gli Heat riuscirono a raggiungere le Finali NBA 2011 dove vennero sconfitti dai Dallas Mavericks per 4 partite a 2.\nIl 9 dicembre 2011 firma con gli Heat un contratto di tre anni valevole 4.5 milioni di dollari. nella stagione 2011-12 un impressionante peefcorso di successi culminer\u00e0 nel primo titolo NBA per Jones, secondo per la franchigia, siccome sconfissero glio Oklahoma City Thunder nelle Finali NBA 2012, 4 partite a 1. jones gioc\u00f2 51 partite, di cui 10 da titolare, per gli Heat durante quella stgione avendo di media 3,6 punti e 1,0 rimbalzi in 13,1 minuti a partita. Non gioc\u00f2 per decisione dei coach per 15 volte. Nel Three-Point Shootout 2012, a Orlando, fin\u00ec' terzo, dietro a Kevin Love e a Kevin Durant, quest'ultimo battuto poi alle finali per il titolo NBA.\nJones ha giocato 38 partite per gli Heat durante le stagione 2012-13, segnanod 1,6 punti e 0,6 rimbalzi in 5,8 minuti di media a partita. Non ha giocato per decisione dell'allenatore in 43 occasioni e ha saltato un'ulteriore partita per problemi personali. Ha vinto il suo secondo titolo quell'anno, quando gli Heat batterono i San Antonio Spurs in sette partite. Questa serie finale viene spesso ricordata grazie ad uno spettacolare tiro da 3 punti di Ray Allen sul finire di gara 6 che permise agli Heat di allungare la serie ed infine di vincerla in casa in gara 7.\nNella stagione 2013-14, gli Heat raggiunsero ancora le Finali NBA, marcando cos\u00ec la loro presenza nella quarta serie finale consecutiva. Miami si dovette confrontare ancora con gli Spurs ma questa volta persero in 5 partite. Jones gioc\u00f2 20 partite, di cui 6 da titolare, durante la stagione, segnando 4.9 punti e 1.2 rimbalzi in 11.8 minuti di media a partita. \u00c8 stato nella lista degli inattivi per 21 partite.\nCleveland Cavaliers.\nNella stagione 2014-2015 passa ai Cleveland Cavaliers assieme al suo compagno LeBron James. Alla prima stagione in maglia Cavaliers raggiunge le Finals (poi perse contro i Golden State Warriors di Stephen Curry).\nLa stagione successiva si laurea nuovamente campione il 19 giugno 2016 vincendo il suo terzo anello dopo aver battuto in gara 7 i Golden State Warriors.\n\u00c8 uno dei due giocatori, insieme e soprattutto grazie a LeBron James, in grado di raggiungere sette finali consecutive senza far parte dei Boston Celtics che dominarono la Lega a cavallo fra gli anni '50 e '60."}
{"id": "2182541", "revid": "6923", "url": "https://it.wikipedia.org/wiki?curid=2182541", "title": "Franco Coco Trovato", "text": "Si trasferisce nel lecchese dove conosce la futura moglie Eustina Musolino negli anni Sessanta.\nL'arrivo in Lombardia.\nSi trasferisce nella provincia di Lecco nella seconda met\u00e0 degli anni '50 lavorando come muratore e a partire dal 1960 si trasferisce al nord, secondo le rivelazioni del pentito Antonio Zagari e comincia a lavorare in una banda di rapinatori in cui il padre Giacomo Zagari era il basista e tutti erano affiliati all'organizzazione calabrese.\nNegli anni '70 \u00e8 in carcere e nel 1974 si ritrova Antonio Zagari come compagno di cella.\nL'ascesa e le alleanze.\nNel 1981 era detenuto al carcere di San Vittore a Milano per il presunto omicidio di un certo avvocato D'Agostino da cui fu poi assolto per legittima difesa. In carcere fu accusato dell'omicidio di un sudamericano e anche di questo reato venne assolto.\nNel 1983 gli viene conferita la dote di santista. Qualche anno pi\u00f9 tardi era capo della societ\u00e0 Lecchese. Coco agisce da padrone incontrastato in un'ampia zona che va dalla Comasina fino a Lecco, passando per Como.\nEntra in contatto con i catanesi Angelo Epaminonda e Jimmy Miano.\nDal 1982, secondo il pentito Zagari, Trovato inizia a dedicarsi nella zona di Lecco e Como al traffico e allo spaccio di droga insieme ad Antonino Pristeri.\nInizia a costruire il suo impero alleandosi insieme al boss calabrese della Comasina Giuseppe Flachi detto \"Pep\u00e8\", Antonio Papalia di Buccinasco e al clan camorrista dei Batti per gestire il narcotraffico. Diventa proprietario di una catena di ristoranti e pizzerie.\nFa uccidere per questioni di droga tre esponenti degli Arena il 1991 e il 1993: volevano cambiare fornitori e avevano mire espansionistiche.\nNel 1987 in Brianza fa uccidere sei affiliati ai Miriadi, per una disputa sugli appalti di costruzione.\nC'\u00e8 un particolare che unisce Reggio Calabria a Milano: Coco Trovato \u00e8 parente con la famiglia dei De Stefano. Sua figlia Giuseppina, infatti, \u00e8 stata dapprima fidanzata e poi moglie di Carmine De Stefano, primogenito del boss Paolo De Stefano, capocosca reggino ucciso il 13 ottobre 1985. L'alleanza tra i Coco e i De Stefano, aumenta notevolmente la potenza di queste famiglie nell'ambito degli interessi malavitosi. Ma soprattutto vengono lanciate le prime basi per creare quelle alleanze tra 'ndrine del nord con 'ndrine del sud, facendo di Milano il vero centro degli interessi economici della 'ndrangheta.\nGuerra con i Batti.\nLa federazione 'Ndrangheta-Camorra si sfalda nel 1990 quando i \"Batti\" decidono di mettersi in proprio e contrattare direttamente la compravendita di eroina con i turchi. Il pretesto per scatenare la guerra che durer\u00e0 6 mesi \u00e8 un diverbio tra Franco Coco Trovato e Salvatore Batti durante un incontro nel appartamento dove Pep\u00e8 Flachi si nascondeva nella sua latitanza.\nIl 15 settembre 1990 dei sicari dei Batti tentano di uccidere Trovato colpendo invece due innocenti, Pietro Carpita e Luigi Recalcati nel comune di Bresso.\nTrovato insieme al suo vice Antonio Schettini e a Flachi passano al contrattacco uccidendo Francesco Batti in un campo a Trezzano sul Naviglio.\nLuigi Batti tenta una mediazione, ma i calabresi con l'inganno invece di aprire una trattativa lo portano con s\u00e9 e lo uccidono in una pressa.\nVengono trovati 11 morti in 6 mesi, Rosalinda Traditi, affiliata ai Batti \u00e8 l'ultima della serie.\nL'ultimo a rimanere in vita \u00e8 Salvatore Batti che ritorna nel napoletano a cercare nuovi uomini per la guerra.\nI calabresi si accordano mandando Antonio Schettini con i Fabbrocino e con gli Ascione per l'omicidio di Batti e in cambio devono uccidere Roberto Cutolo, figlio del pi\u00f9 famoso Raffaele Cutolo. Il 19 dicembre 1990 Antonio Schettini lo uccide a Tradate.\nL'ultima inchiesta riguardante quella guerra termina il 23 gennaio 2002 con l'operazione \"Atto finale\" vengono eseguiti 46 ordini di cattura.\nL'arresto e la condanna.\nNell'ottobre del 1992 viene arrestato e condannato all'ergastolo. Nell'operazione vengono sequestrati beni del valore di 28 miliardi lire.\nLa figura e l'operato di Franco Coco Trovato (divenuto uno dei boss del narcotraffico e noto anche per la sua ferocia con cui elimina gli avversari) sono descritte nell'operazione \"Wall Street\" condotta ai tempi dal sostituto procuratore Armando Spataro.\nEmiliano Trovato.\nHa un figlio \"Emiliano Trovato\" che viene arrestato durante l'operazione \"Costa dei monaci\", cominciata nel 2002, il 14 ottobre 2003. L'operazione si conclude nel 2005 portando all'arresto di 119 persone. Aveva come luogo d'azione la provincia di Lecco, la Brianza comasca e l'hinterland milanese.\nIl clan di Franco Coco Trovato resta uno dei pi\u00f9 potenti in Lombardia."}
{"id": "2182543", "revid": "287204", "url": "https://it.wikipedia.org/wiki?curid=2182543", "title": "Jean-Noel Augert", "text": ""}
{"id": "2182544", "revid": "123138621", "url": "https://it.wikipedia.org/wiki?curid=2182544", "title": "Donta Smith", "text": ""}
{"id": "2182546", "revid": "307923", "url": "https://it.wikipedia.org/wiki?curid=2182546", "title": "MPD Psycho", "text": "Il titolo MPD Psycho si riferisce a:"}
{"id": "2182549", "revid": "599", "url": "https://it.wikipedia.org/wiki?curid=2182549", "title": "Coefficiente di Clebsch-Gordan", "text": ""}
{"id": "2182551", "revid": "104458", "url": "https://it.wikipedia.org/wiki?curid=2182551", "title": "Circondario di Birkenfeld", "text": "Il circondario di Birkenfeld (targa BIR) \u00e8 un circondario (\"Landkreis\") della Renania-Palatinato, in Germania.\nComprende 3 citt\u00e0 e 93 comuni.\nIl capoluogo \u00e8 Birkenfeld, il centro maggiore Idar-Oberstein.\nStoria.\nFino al 1937 il circondario di Birkenfeld costituiva un'exclave del Libero Stato di Oldenburg ed era denominato \"Landesteil Birkenfeld\" (letteralmente \"suddivisione regionale di Birkenfeld\"). In tale anno, la cosiddetta \"legge sulla Grande Amburgo\" decret\u00f2 la cessione del territorio alla Prussia come circondario della provincia del Reno."}
{"id": "2182553", "revid": "547034", "url": "https://it.wikipedia.org/wiki?curid=2182553", "title": "Ninfide", "text": "Si hanno rare e incerte notizie sulla sua vita e altrettanto delle sue opere. Di alcune di esse si conoscono gli argomenti o i titoli, come le \"Storie\" su Alessandro Magno, il \"Periplo dell'Asia\" o le \"Storie su Eraclea\".\nDelle sue opere si hanno solo scarse notizie indirette, sono andate tutte perdute."}
{"id": "2182555", "revid": "149727", "url": "https://it.wikipedia.org/wiki?curid=2182555", "title": "Landkreis Birkenfeld", "text": ""}
{"id": "2182558", "revid": "287204", "url": "https://it.wikipedia.org/wiki?curid=2182558", "title": "Angelica (Anne e Serge Golon)", "text": "Angelica detta \"la marchesa degli angeli\", \u00e8 un personaggio immaginario creato dai coniugi Anne e Serge Golon, protagonista di 13 romanzi pubblicati dagli anni cinquanta in poi, ambientati nella Francia del XVII secolo, da cui sono stati tratti anche cinque film, e a cui si \u00e8 ispirato il personaggio dei fumetti Isabella.\nBiografia del personaggio.\nAngelica di Sanc\u00e9 de Monteloup, Contessa di Peyrac e Marchesa del Plessis-Belli\u00e8re (\"Ang\u00e9lique de Sanc\u00e9 de Monteloup, comtesse de Peyrac, marquise du Plessis-Belli\u00e8re\") \u00e8 figlia del barone decaduto Armando di Sanc\u00e9 de Monteloup ed \u00e8 la quinta di dieci figli: Giovannino, Raimondo, Gontrano, Ortensia, Angelica, Maddalena, Dionigi, Maria Agnese, Alberto e Gianmaria; vive altres\u00ec con il barone di Ridou\u00e9 suo nonno, la madre e le zie Pulcheria e Giovanna. In giovent\u00f9 scopre una boccetta di veleno destinata al re Luigi XIV e la ruba per poi nasconderla, sventando cos\u00ec l'attentato. Scopre anche l'identit\u00e0 dei congiurati: ci\u00f2 la metter\u00e0 in pericolo per tutta la vita. Sposa controvoglia, costretta dal padre, Joffrey de Peyrac, conte di Tolosa, ricchissimo e dotato di innumerevoli talenti (poeta, cantante dalla voce suadente, scienziato) ma sfigurato e zoppo.\nQuando Angelica viene conquistata dalle virt\u00f9 del marito, il destino li divide: accusato di stregoneria, Joffrey de Peyrac \u00e8 condannato a morte. Lei si ritrova reietta a Parigi e diventa la regina della pitoccheria con il soprannome di \"Marchesa degli Angeli\". L'esclusiva per il commercio del cioccolato le consente di risollevarsi. Ricca, ma considerata borghese, non si accontenta della sua condizione. Costringe quindi il cugino Filippo, maresciallo di Francia, a sposarla e diventa cos\u00ec marchesa del Plessis-Belli\u00e8re. Il marito, inizialmente sgarbato e violento, col tempo si innamora di lei (cos\u00ec come il re Luigi XIV). Filippo del Plessis si lascia morire durante una battaglia, dopo aver dato ad Angelica il suo terzo figlio.\nIl re, vinto dal suo amore, capisce che lei non ceder\u00e0 mai e le confessa che Peyrac non \u00e8 morto sul rogo. Angelica fugge da Versailles e parte in cerca del marito. Finita nelle mani dei pirati viene venduta al mercato di Candia. Il suo compratore \u00e8 un pirata famoso (il Rescator). Angelica fugge e finisce alla corte del sultano del Marocco. Indomabile, riesce di nuovo a fuggire grazie all'aiuto del capo degli schiavi, Colin Paturel.\nViene ricondotta in Francia dove il re le ordina sottomissione. Lei solleva tutta la provincia del Poitou contro Luigi XIV, diventando \"la ribelle di Francia\". Perde ma non si sottomette e scappa a La Rochelle, dove diventa cameriera di un ricco ugonotto. Ma gli ugonotti devono scappare dalla cittadina fortificata perch\u00e9 il Re li perseguita. Angelica reincontra il Rescator nella rada di La Rochelles e lo convince a far fuggire lei e alcuni Ugonotti verso l'America. Si scopre ben presto che il Rescator non \u00e8 altro che Joffrey de Peyrac. La vita dei coloni francesi in America non \u00e8 facile, ma lei \u00e8 sorretta dall'amore di Joffrey e dalla tenacia nel voler riconquistare il posto che spetta alla sua famiglia presso il re.\nStoria editoriale.\nIn Francia.\nNel 1952 Anne Golon, residente col marito a Versailles, inizi\u00f2 a lavorare su un romanzo storico ambientato nella Francia del XVII secolo con protagonista una eroina femminile. Serge assistette la moglie nelle ricerche storiche. La compagnia Opera Mundi acquist\u00f2 i diritti esclusivi dell'intera opera di Anne Golon ed il diritto della prima edizione francese fu condiviso dagli editori Colbert e Tr\u00e9vise.\nIl primo romanzo, intitolato \"Ang\u00e9lique\" e composto da oltre 900 pagine, venne pubblicato per la prima volta nel 1956 in Germania ed in Francia nel 1957. Il romanzo venne diviso in due parti che uscirono come due libri separati intitolati \"Ang\u00e9lique, Marquise des Anges\" (1957) e \"Ang\u00e9lique, le Chemin de Versailles\" (1958). Il libro si rivel\u00f2 un successo e la serie, tradotta in 45 paesi, vendette oltre 150 milioni di copie nel mondo.\nDal 1959 fino alla fine degli anni '80, la serie \u00e8 stata pubblicata pi\u00f9 volte dalla casa editrice Tr\u00e9vise e, a partire dal 1975, diversi editori iniziarono a pubblicare i romanzi della serie ma quasi tutti non pubblicarono la serie completa. La serie completa \u00e8 stata pubblicata dalla Hachette in collaborazione con l'editore JC Latt\u00e8s nella sua seconda edizione a met\u00e0 degli anni '90. Negli anni '80 e '90 la casa editrice J'ai lu ha pubblicato per due volte la seria completa. \nNel 1991 Anne Golon intent\u00f2 una causa contro l'Hachette per vedersi riconosciuti i diritti dei suoi romanzi. La lunga battaglia legale termin\u00f2 solamente nel 2006 quando la donna accett\u00f2 un risarcimento di 150.000 euro. Successivamente l'autrice decise di riscrivere tutta la serie in una versione integrale.\nIn Italia.\nIn Italia la serie di romanzi \u00e8 stata pubblicata diverse volte, ma solo una volta \u00e8 stata pubblicata nella sua completezza. Tra il 1957 e il 1978 la casa editrice Garzanti pubblic\u00f2 parzialmente la serie di libri all'interno di diverse collane. Alla fine degli anni '50 solamente tre libri della serie erano stati pubblicati all'interno della collana \"Il Millione\". Nella prima met\u00e0 degli anni '60 i romanzi della serie vennero ripubblicati all'interno di due differenti collane. Nella prima, chiamata \"Romanzi Moderni\", furono pubblicati i primi nove romanzi della serie, tutti utilizzando come titolo la traduzione italiana dei titoli originali francesi. Nella seconda, chiamata \"Romanzi e Realt\u00e0\", i romanzi furono pubblicati in formato paperback e ognuno di essi fu diviso in due libri con titoli propri e differenti da quelli originali francesi. Durante gli anni '70, i romanzi della serie vennero nuovamente pubblicati dalla Garzanti nelle collane \"Eroi e Eroine\" e \"I Romanzi Verdi\". Tuttavia, tutte queste pubblicazioni si interruppero prima di aver pubblicato tutti i libri della serie. Negli anni '90 la Garzanti pubblicher\u00e0 nuovamente i primi due romanzi della serie, sempre divisi in due libri.\nLa casa editrice Eurocub fu la seconda a iniziare a pubblicare in Italia i libri della serie negli anni '70 e '80, ma questa serie si interruppe dopo la pubblicazione del quinto libro.\nNegli anni ottanta i romanzi furono pubblicati dalla Vallardi, l'unica casa editrice che pubblic\u00f2 la serie completa.\nSulla fine degli anni novanta la casa editrice Tea Due ha acquistato i diritti dei romanzi e ha iniziato a pubblicarli in una nuova edizione. Anche questa serie \u00e8 per\u00f2 rimasta incompleta.\nCronologia.\nQuella che segue \u00e8 la cronologia degli eventi narrati nella serie di \"Angelica\", romanzi storici scritti da Anne e Serge Golon.\nAltri media.\nCinema.\nDal 1964 al 1968 dai romanzi \u00e8 stata tratta una serie di cinque film, tutti diretti da Bernard Borderie e interpretati da Mich\u00e8le Mercier nella parte di Angelica e da Robert Hossein in quella di Joffrey de Peyrac.\nNel 1985, Mediaset, allora detentore dei diritti del film, produsse uno sceneggiato in quattro episodi dal titolo \"Angelica femmina ribelle\" unendo i cinque film.\nNel 2013 \u00e8 stato realizzato un remake del primo film della serie con Nora Arnezeder nella parte di Angelica e G\u00e9rard Lanvin in quella di Joffrey.\nTeatro.\nNel 1995 Robert Hossein ha realizzato uno spettacolo teatrale su Angelica, intitolato \"Ang\u00e9lique Marquise des Anges\" e interpretato da C\u00e9cile Bois e dallo stesso Hossein. Lo spettacolo \u00e8 stato recitato dal settembre 1995 al febbraio 1996 al Palais des Sports di Parigi.\nInfluenza culturale.\nIn Italia la serie a fumetti Isabella si ispirava al personaggio di Angelica.\nNegli anni settanta in Giappone \u00e8 stato realizzato un manga ispirato alle storie di Angelica e intitolato \"Angelique\" (\u30a2\u30f3\u30b8\u30a7\u30ea\u30af) \u00e8 stato realizzato da Toshie Kihara tra il 1977 e il 1979."}
{"id": "2182559", "revid": "125705244", "url": "https://it.wikipedia.org/wiki?curid=2182559", "title": "La vera storia di Jack lo squartatore - From Hell", "text": "La vera storia di Jack lo squartatore - From Hell (\"From Hell\") \u00e8 un film del 2001 diretto dai fratelli Hughes, liberamente tratto dal romanzo a fumetti \"From Hell\" di Alan Moore ed Eddie Campbell, incentrato sulla misteriosa quanto celeberrima vicenda dell'assassino seriale passato alle cronache come Jack lo squartatore, di cui tuttora non si conosce l'identit\u00e0.\nIl film, costato trentacinque milioni di dollari, ebbe un buon riscontro commerciale, incassandone perlappunto ben settantacinque nel mondo, pur avendo ricevuto un'accoglienza abbastanza tiepida da parte della critica, che di fatto mostr\u00f2 di non aver apprezzato particolarmente i cambiamenti di stile e trama apportati rispetto all'opera di riferimento (lo stesso Moore, notoriamente critico se non addirittura ostile nei confronti degli adattamenti cinematografici delle sue opere, ebbe parole di biasimo per il film, specie per la caratterizzazione del suo Abberline)\nTrama.\nLondra, 1888. Nel degradato e malfamato quartiere di Whitechapel, un gruppo di prostitute che hanno stretto amicizia lotta per la sopravvivenza contro le angherie di un esoso e violento protettore di nome McQueen. Ann Crook, una del gruppo, \u00e8 riuscita ad affrancarsi dal giro sposando un ricco pittore di nome Albert che \u00e8 sempre in viaggio per l\u2019Europa a vendere i suoi quadri. La loro unione \u00e8 stata benedetta dalla nascita di una bambina, Alice. In previsione dell\u2019arrivo di Albert dalla Francia nel pomeriggio, Ann si reca dalle sue amiche chiedendo loro se possano tenerle la piccola Alice. Due del gruppo accettano con piacere e, quando vanno a riportare la neonata ai due coniugi, assistono ad una scena raccapricciante: Albert e Ann, mentre consumano un rapporto sessuale, sono sorpresi da un manipolo di misteriosi uomini dall\u2019aria aristocratica. I due vengono presi di peso e violentemente caricati su due carrozze separate che partono alla svelta per le strade della citt\u00e0, poi Ann viene sottoposta ad un interrogatorio dall\u2019argomento sconosciuto e minacciata. \u00c8 sera e mentre una delle prostitute riporta la bambina ai genitori di Ann, l\u2019altra viene attirata in un vicolo buio e brutalmente assassinata a colpi di coltellate.\nDelle indagini si occupa il giovane ispettore Frederick Abberline, un uomo sagace ed elegante dalle straordinarie capacit\u00e0 premonitive, rifugiatosi nelle droghe e nell\u2019alcool dopo la morte della moglie nel dare alla luce un bambino gi\u00e0 deceduto. Lo affianca il sergente Godley, sempre impegnato nel tentativo di salvare l\u2019amico ispettore dalla sua sindrome autodistruttiva. I due agenti si recano presso l\u2019obitorio per consultare il medico legale e dall\u2019autopsia vengono a sapere che la vittima \u00e8 stata sgozzata\u00a0e le sono state inflitte orrende mutilazioni genitali. \nIl giorno dopo, presso l\u2019ospedale reale londinese, il professor William Gull conduce un gruppo di studiosi ad un seminario tenuto dal dottor Ferral, trattante una nuova tecnica per curare la demenza. Durante il seminario viene praticata una lobotomia su una giovane paziente affetta da isteria. Le prostitute, ancora scioccate dagli eventi riguardanti la loro amica, pensano che l\u2019omicidio sia tutta opera della banda di McQueen visto che vengono minacciate continuamente se non pagano per la \u201cprotezione\u201d da parte sua. \nAlla prima vittima se ne somma subito una seconda, Mary Ann Nichols, chiamata anche \u201cPolly\u201d. La giovane prostituta viene assassinata da un uomo misterioso fintosi un cliente: l\u2019omicidio ha luogo all\u2019interno della carrozza mentre lei \u00e8 distratta nell\u2019ammirare l\u2019Ago di Cleopatra. Il corpo di Polly viene in seguito rinvenuto di notte da un poliziotto di turno. Il mattino seguente, si forma una folla attorno al cadavere e gli abitanti del quartiere cominciano a preoccuparsi. Abberline, giunto sul posto, analizzando il cadavere trova un graspo d\u2019uva e nota che, nonostante la notte precedente abbia piovuto, il corpo \u00e8 completamente asciutto: l\u2019ispettore giunge cos\u00ec alla conclusione che la donna non sia stata assassinata nel luogo in cui \u00e8 stata trovata; inoltre, come per la prima vittima, anche Polly \u00e8 stata sgozzata, sventrata e privata dei suoi organi genitali.\nL\u2019ispettore Abberline riporta al capo della polizia, Charles Warren, che l\u2019assassino \u00e8 presumibilmente un uomo ricco considerando che pu\u00f2 permettersi di offrire l\u2019uva alle sue vittime. Warren sostiene che l\u2019assassino non sia inglese e ordina all\u2019ispettore di indagare sugli ebrei del quartiere e di interrogare ogni macellaio, pellicciaio e sarto. Abberline e Godley si recano al funerale di Polly per interrogare le sue amiche, ed \u00e8 qui che avviene la conoscenza tra l\u2019ispettore e Mary Jane Kelly, affascinante prostituta dai capelli rossi. Dopo Polly, viene rinvenuto il cadavere di un\u2019altra delle prostitute del gruppo, Annie Chapman detta \u201cla bruna\u201d, anche lei assassinata con l\u2019inganno di consumare un rapporto sessuale. Vicino al corpo mutilato, l\u2019assassino ha disposto delle monete che formano un pentacolo: inoltre, Abberline sostiene di aver visto la vittima in sogno la notte in cui \u00e8 stata brutalmente uccisa. Abberline, presentando il rapporto al capo della polizia, chiede il permesso di poter consultare un chirurgo esperto considerando il \"modus operandi\" del killer, permesso che gli viene immediatamente negato. L\u2019ispettore per\u00f2, non ha nessuna voglia di attenersi agli ordini e fa cos\u00ec la conoscenza del dottor William Gull, medico onorario della famiglia reale; riuscendo cos\u00ec ad ottenere una consulenza riguardo al caso dello squartatore. Successivamente, Abberline fa prelevare con la forza Mary Jane da Godley, visto che quest\u2019ultima era riluttante all\u2019idea di collaborare con le indagini. Mary Jane viene a sapere dall\u2019ispettore che sono tutte sorvegliate vista l\u2019impossibilit\u00e0 della polizia di arrestare la banda di Nicol street senza prove.\nCon il tempo l\u2019ispettore riesce a guadagnarsi la fiducia di Mary Jane e, dalla descrizione di lei degli uomini cha ha visto rapire Ann e Albert, Abberline riconosce il capo della sezione speciale della polizia, Ben Kidley. Quella stessa notte, l\u2019ispettore Abberline si intrufola di soppiatto nella sede della sezione speciale con la complicit\u00e0 del sergente Godley e scopre in archivio dei documenti che riguardano Ann Crook e la piccola Alice. Da tali carte, l\u2019ispettore viene a sapere la sfortunata Ann \u00e8 stata ricoverata in un istituto per malattie mentali mentre la bambina \u00e8 stata affidata ad un orfanotrofio. A questo punto Abberline e Mary Jane decidono di andare a trovare Ann per farsi dire cosa le \u00e8 successo. Quando per\u00f2 i due si trovano davanti alla ragazza, tutte le loro speranze svaniscono: Ann \u00e8 infatti in uno stato semi-catatonico per colpa della lobotomia praticatale dal dottor Ferral. Interrogata dall\u2019accorata Mary Kelly, Ann non fa altro che farfugliare frasi incoerenti in cui afferma di essere una regina e che Albert \u00e8 il suo principe. Colto da un sospetto, Abberline conduce Mary Kelly ad una galleria per mostrarle i quadri della famiglia reale. La ragazza riconosce, con sua enorme sorpresa, la vera identit\u00e0 del marito di Ann: il principe Edward Albert Victor, nipote della regina Vittoria e legittimo erede al trono d\u2019Inghilterra in linea di successione dopo il padre, Edoardo VII. Cominciando a capire l'entit\u00e0 del complotto che si cela dietro la figura di Jack lo squartatore, l'ispettore chiede consiglio al dottor William. Abberline confida al medico tutti i suoi sospetti e le sue deduzioni: il fatto che Edward, anglicano, avesse contratto un regolare matrimonio con la prostituta Ann in una chiesa cattolica; il fatto che a quel matrimonio fossero presenti Mary Kelly e tutte le sue amiche, comprese le donne uccise; e il fatto che la bambina, Alice, sia a tutti gli effetti la legittima erede al trono d\u2019Inghilterra. Gull non smentisce i suoi sospetti ma gli rivela che il principe Edward ha contratto la sifilide e che, a causa di un tremito violento alle mani, sarebbe stato per lui impossibile compiere omicidi cos\u00ec efferati. Trovandosi nell'impossibilit\u00e0 di proteggere le ragazze da un assassino che non sa ancora identificare, Abberline ordina a Mary Kelly di nascondersi per qualche giorno assieme alle uniche amiche superstiti. Le prostitute si chiudono allora in una stanzetta assieme a Ada (un'altra prostituta, una donna belga dai capelli bruni) adescata da Liz, per tenerle compagnia. Tuttavia, un litigio fra le due spinge Liz a fuggire dalla stanza. Essendo la donna in preda all'ira e per strada, \u00e8 fin troppo facile per Jack lo squartatore attirarla in un angolo e ucciderla. La medesima fine attende Caterine Eddowes, uscita dal rifugio per cercare l\u2019amica Liz. La sera stessa, visto che Abberline si stava avvicinando a risolvere il caso, viene minacciato dagli agenti speciali di Ben Kidney. Riprende conoscenza e si reca sulla scena del crimine dove giace il corpo di Caterine. Jack questa volta lascia scritta su un muro la frase: \"I giudei non sono persone da essere accusate per niente\".\nGiunge sul posto il capo della polizia che la fa cancellare immediatamente e sospende dal caso Abberline. Il temerario ispettore continua l\u2019indagine per conto proprio; consapevole di riuscire a scoprire l\u2019identit\u00e0 dell\u2019assassino. Abberline, dopo avere avuto una visione causata fumando oppio, consulta un libro riguardante la storia della massoneria, collegando gli omicidi ad atti rituali della stessa. L\u2019ispettore si reca presso l\u2019abitazione di William e scopre infine la terrificante verit\u00e0: Jack lo squartatore non \u00e8 altri che lo stesso dottore, al quale la lealt\u00e0 alla Corona e l'appartenenza alla massoneria hanno preso la mano, portandolo alla psicopatia e alla follia. Jack riesce a scamparla grazie all\u2019aiuto di Kidney e, avendo scoperto il nascondiglio dove si trova Mary Kelly, vi si reca. L\u2019ispettore viene portato su una carrozza e imbavagliato dai complici di Jack, oramai decisi ad assassinarlo per la sua clamorosa scoperta. Dopo una colluttazione con il dottor Ferral e Kidney, l\u2019ispettore riesce a salvarsi. A Jack, invece, non resta che commettere l'ultimo, il pi\u00f9 atroce e spaventoso dei suoi delitti, equivocando per\u00f2 l'identit\u00e0 della ragazza che (almeno nella finzione cinematografica) si scopre essere in realt\u00e0 Ada. Mary Kelly invece riesce a salvarsi, portando via con s\u00e9 la piccola Alice. William, nel drammatico confronto finale, suggerisce all'ispettore un'acquiescenza della regina Vittoria stessa nei confronti degli omicidi ma al poliziotto viene impedito di rivelare la verit\u00e0: poco dopo, gli sgherri dei servizi segreti inglesi avrebbero infatti preso in consegna William per rinchiuderlo in un manicomio criminale, non prima di avergli praticato una lobotomia per mano del suo allievo e complice dottor Ferral.\nNel finale, Abberline muore a causa di un'overdose di oppio nella fumeria, dopo aver immaginato la vita di Mary e della piccola Alice in attesa di un suo arrivo che non ci sarebbe mai stato: difatti Abberline sarebbe rimasto a Londra per proteggerle. Se fosse partito, sarebbe stato seguito dai complici nascosti di Jack che avrebbero portato a compimento la sua opera. Il sergente Godley trova il corpo senza vita del suo amico. Dispiaciuto e quasi scoppiando in lacrime, gli pone sugli occhi due monete che teneva in mano lo stesso ispettore per il viaggio nell\u2019aldil\u00e0, tradizione nella quale credeva fortemente."}
{"id": "2182564", "revid": "1442080", "url": "https://it.wikipedia.org/wiki?curid=2182564", "title": "Tiberio Coruncanio", "text": "Biografia.\nDa console, nel 280 a.C., sconfisse le citt\u00e0 etrusche di Vulci e Volsinii, e per questo ottenne il trionfo.\nNel 254 a.C. fu il primo plebeo ad essere eletto pontefice massimo a Roma.\nStabil\u00ec che le riunioni dei \"pont\u00ecfices\" fossero aperte al pubblico e successivamente sanc\u00ec l\"'Editto di Tiberio Coruncanio\", con il quale stabiliva che l'onere dei cerimoniali dei \"sacra familiari\" incombeva su coloro che avessero acquisito il patrimonio del \"pater familias\".\nDivent\u00f2 famoso per essere stato il primo \"Pontifex Maximus a publice profiteri\" (cio\u00e8 dava insegnamenti e pareri in pubblico). Un'altra novit\u00e0 fu la rivelazione pubblica di alcuni atti religiosi, tenuti nascosti dai pontefici precedenti: esempi sono la rivelazione del calendario, oltre alla metodologia processuale e all'interpretatio delle XII tavole, sino a quel momento tenuta segreta, affinch\u00e9 anche i giuristi laici a poco a poco poterono interpretare il diritto delle tavole."}
{"id": "2182570", "revid": "1929898", "url": "https://it.wikipedia.org/wiki?curid=2182570", "title": "Lincoln's Inn Fields", "text": "Lincoln's Inn Fields \u00e8 la pi\u00f9 grande piazza pubblica di Londra. Si dice che abbia ispirato la progettazione di Central Park a New York. Venne parzialmente progettata da Inigo Jones verso i primi anni del XVII secolo ed aperta al pubblico nel 1895 dopo la sua acquisizione da parte del London County Council. Oggi \u00e8 amministrata dal London Borough of Camden, di cui costituisce la propaggine meridionale, al confine con la City of Westminster.\nIl suo nome deriva dalla vicina Lincoln's Inn, ma non deve essere confusa con i giardini privati di \"Lincoln's Inn\". \"Lincoln's Inn\" \u00e8 separato da \"Lincoln's Inn Fields\" da un muro perimetrale con una grande porta."}
{"id": "2182571", "revid": "156281", "url": "https://it.wikipedia.org/wiki?curid=2182571", "title": "Universiade 2001", "text": ""}
{"id": "2182572", "revid": "287204", "url": "https://it.wikipedia.org/wiki?curid=2182572", "title": "Idar-Oberstein", "text": "Idar-Oberstein \u00e8 una citt\u00e0 di 30.759 abitanti della Renania-Palatinato, in Germania. \u00c8 il centro maggiore, ma non il capoluogo, del circondario (\"Landkreis\") di Birkenfeld.\nIdar-Oberstein si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nGeografia fisica.\nIl territorio comunale \u00e8 bagnato dalle acque del fiume Nahe, affluente diretto del Reno."}
{"id": "2182575", "revid": "2077903", "url": "https://it.wikipedia.org/wiki?curid=2182575", "title": "Giuseppe Flachi", "text": "\u00c8 stato uno dei capi di un'alleanza di 'ndrine del milanese tra gli anni ottanta e novanta. Soprannominato il \"Boss della Comasina\". Amico di Renato Vallanzasca e alleato di Franco Coco Trovato, 'ndranghetista del lecchese e della Brianza.\nFu ricercato per l'omicidio di Felice Valente, narcotrafficante, ucciso il 15 ottobre 1989 dai suoi sicari.\nGuerra con i Batti.\nLa federazione 'Ndrangheta-Camorra si sfalda nel 1990 quando i Batti decidono di mettersi in proprio e contrattare direttamente la compravendita di eroina con la criminalit\u00e0 turca. Il pretesto per scatenare la guerra che durer\u00e0 4 anni \u00e8 un diverbio tra Franco Coco Trovato e Salvatore Batti durante il matrimonio di Pep\u00e8 Flachi.\nIl 15 settembre 1990 dei sicari dei Batti tentano di uccidere Trovato colpendo invece due innocenti, Pietro Carpita e Luigi Recalcati nel comune di Bresso. Trovato insieme al suo vice Antonio Schettini e a Flachi passano al contrattacco uccidendo Francesco Batti in un campo a Trezzano sul Naviglio.\nLuigi Batti tenta una mediazione, ma i calabresi con l'inganno invece di aprire una trattativa lo portano con s\u00e9 e lo uccidono in una pressa.\nL'ultimo a rimanere in vita \u00e8 Salvatore Batti che ritorna nel napoletano, nello specifico a San Giuseppe Vesuviano dal quale era originario, a cercare nuovi uomini per la guerra. I calabresi si accordano con i Fabbrocino per l'omicidio di Batti e in cambio devono uccidere Roberto Cutolo, figlio del pi\u00f9 famoso Raffaele Cutolo, acerrimo nemico del boss Mario Fabbrocino, al quale Cutolo, dieci anni prima, aveva fatto ammazzare il fratello. Il 19 dicembre 1990 Antonio Schettini lo uccide a Tradate. Tra il 1990 e il 1993 vengono compiuti 11 omicidi.\nL'ultima inchiesta riguardante quella guerra termina il 23 gennaio 2002 con l'operazione \"Atto finale\" vengono eseguiti 46 ordini di cattura.\nL'arresto e le condanne.\nFlachi viene arrestato il 30 novembre 1991 a Tien sur la mer, in Costa Azzurra. A maggio del 1995 viene estradato in Italia.\nEstingue la sua pena il 14 marzo 2011.\nIl 26 febbraio 2012 viene nuovamente condannato a 20 anni e 4 mesi di carcere con l'accusa di associazione a delinquere di stampo mafioso, smaltimento illegale di rifiuti tossici ed estorsione.\nLa sua cosca ha subito altre 16 condanne: erano coinvolti nelle estorsioni ai paninari milanesi, si sono infiltrati nella gestione della sicurezza dei locali notturni e nel settore del movimento terra. Alle elezioni regionali lombarde del 2010 avrebbero anche redirezionato dei voti verso una candidata."}
{"id": "2182579", "revid": "729019", "url": "https://it.wikipedia.org/wiki?curid=2182579", "title": "Jagna", "text": "Jagna \u00e8 una municipalit\u00e0 di Quarta classe delle Filippine, situata nella Provincia di Bohol, nella Regione del Visayas Centrale.\nJagna \u00e8 formata da 33 baranggay:"}
{"id": "2182584", "revid": "1821847", "url": "https://it.wikipedia.org/wiki?curid=2182584", "title": "Paul Mattick", "text": "Nel corso della sua vita ha sempre criticato aspramente il bolscevismo, Lenin ed i metodi organizzativi rispettivamente suoi e dei suoi seguaci, descrivendo in estrema sintesi il loro pensiero politico come \u00ab... una mera ideologia per giustificare l'ascesa dei sistemi di un capitalismo modificato (il capitalismo di stato), non pi\u00f9 determinati dalla competizione di mercato ma controllati per mezzo di uno stato autoritario\u00bb.\nPrimi anni.\nNato a S\u0142upsk (oggi nella Pomerania polacca e allora appartenente all'Impero tedesco), crebbe a Berlino in una famiglia operaia (il padre, alcolizzato, era anche sindacalista e membro della Lega Spartachista). All'et\u00e0 di 10 anni conobbe gli stenti e la malnutrizione della prima guerra mondiale, conseguenti al blocco navale imposto alla Germania dalla Gran Bretagna. Nel 1918, a 14 anni, entr\u00f2 a far parte di un gruppo giovanile dell'estrema sinistra tedesca a Charlottenburg, la \"Spartacists' Freie Sozialistiche Jugend\" costituita dagli Spartachisti; in quello stesso anno inizi\u00f2 a lavorare come apprendista attrezzista alla Siemens, dove fu anche eletto delegato aziendale degli apprendisti nel consiglio operaio durante la cosiddetta rivoluzione tedesca.\nRivoluzione tedesca.\nCoinvolto in molte azioni durante la rivoluzione, arrestato diverse volte e minacciato di morte, Mattick si radicalizz\u00f2 nell'ultra-sinistra, ma in netta opposizione alla linea dei comunisti tedeschi concentrati sulle direttive dell'Unione Sovietica. Mattick fu influenzato notevolmente dalle idee, dagli scritti e dall'opera di Rosa Luxemburg che, insieme a Karl Liebknecht, guidava all'epoca il Partito Comunista di Germania (\"Kommunistische Partei Deutschlands\", o KPD). Al congresso di Heidelberg (20-23 ottobre 1919), dal KPD si stacc\u00f2 la minoranza di sinistra che, nell'aprile del 1920, costitu\u00ec una nuova formazione politica: il Partito Comunista Operaio di Germania (\"Kommunistische Arbeiterpartei Deutschlands\", o KAPD), di cui Mattick, sfuggito per un soffio alla morte durante il putsch di Kapp, entr\u00f2 a far parte lavorando per l'organizzazione giovanile \"Rote Jugend\" e scrivendo per il suo giornale.\nNel 1921, all'et\u00e0 di 17 anni, si trasfer\u00ec a Colonia dove trov\u00f2 lavoro per qualche tempo presso la Kl\u00f6ckner-Humboldt-Deutz, finch\u00e9 scioperi, insurrezioni e un nuovo arresto gli annullarono ogni prospettiva di occupazione. Mattick era attivo sia come organizzatore che come agitatore nel KAPD e nel sindacato AAU (\"Allgemeine Arbeiter-Union\") nella regione di Colonia, dove tra gli altri conobbe Jan Appel. Aveva anche stabilito contatti con intellettuali, scrittori e artisti che lavoravano nell'AAUE (\"Allgemeine Arbeiter-Union \u2013 Einheitsorganisation\"), l'organizzazione \"unitaria\" fondata da Otto Ruhle.\nCon il generale e costante affievolirsi della lotta di classe radicale e delle speranze rivoluzionarie, specialmente dopo il 1923 con il relativo stabilizzarsi della Repubblica di Weimar, ed essendo rimasto personalmente disoccupato per un certo numero di anni, Mattick scelse infine di emigrare negli Stati Uniti nel 1926, pur mantenendo sempre contatti con il KAPD e la AAUE in Germania.\nStati Uniti.\nNegli USA Mattick, dopo aver trovato lavoro prima come meccanico e poi come attrezzista, si dedic\u00f2 a studi teorici pi\u00f9 sistematici, soprattutto sul pensiero di Karl Marx. Inoltre, la pubblicazione dell'opera principale di Henryk Grossmann, \"Das Akkumulations- und Zusammenbruchsgesetz des kapitalistischen Systems. (Zugleich eine Krisentheorie)\" (1929), gioc\u00f2 un ruolo fondamentale in quanto riproponeva al centro del dibattito del movimento operaio la teoria dell'accumulazione di Marx, che era stata completamente dimenticata. Per Mattick, infatti, la \"critica dell'economia politica\" di Marx si trasform\u00f2 da questione puramente teorica in un fattore direttamente connesso alla sua pratica rivoluzionaria personale e da quel momento si concentr\u00f2 sulla teoria marxista dello sviluppo capitalista - con la sua logica interna di contraddizioni e relative, inevitabili crisi - come base di ogni riflessione politica all'interno del movimento operaio.\nSul finire degli anni venti Mattick si era trasferito a Chicago e qui, per primo, prov\u00f2 ad unire le diverse organizzazioni di lavoratori tedeschi. Nel 1931 cerc\u00f2 di far rivivere il \"Chicagoer Arbeiter-Zeitung\", un giornale carico di tradizione e un tempo edito da August Spies e Joseph Dietzgen, ma senza successo. Per un certo periodo, allo scopo di preparare uno sciopero generale per far crollare il capitalismo, si un\u00ec agli Industrial Workers of the World (noti come IWW o Wobblies), che erano l'unica organizzazione sindacale rivoluzionaria esistente in America la quale, nonostante le differenze di settore o di nazionalit\u00e0, riuniva tutti i lavoratori in un solo grande sindacato. All'inizio degli anni trenta, per\u00f2, dopo la Grande depressione del 1929, l'et\u00e0 d'oro degli scioperi dei militanti Wobblies era ormai passata e solo l'emergente movimento dei disoccupati diede ancora agli IWW un momentaneo sviluppo regionale. Anche se nel 1933 Mattick redasse per loro un programma pi\u00f9 in sintonia con i principi marxisti, fondato sulla teoria di Grossmann, l'organizzazione non ne trasse particolari benefici.\nComunisti dei consigli (marxismo consiliarista).\nNel 1934 Mattick, con alcuni amici provenienti dagli IWW e alcuni membri espulsi dal Proletarian Party of America (PPA, \"Partito Proletario d'America\"), di ispirazione leninista, fond\u00f2 lo United Workers Party (UWP, \"Partito dei Lavoratori Uniti\"), poi ribattezzato Council Communists Group (CCG, \"Gruppo dei Comunisti dei consigli\"). L'organizzazione rimase in stretto contatto con i gruppuscoli della sinistra comunista sopravvissuti in Germania e nei Paesi Bassi e pubblic\u00f2 l\"'International Council Correspondence\", giornale che negli anni trenta divent\u00f2 l'equivalente statunitense della \"R\u00e4tekorrespondenz\" olandese, edita dal GIC (\"Gruppo dei comunisti internazionali\"). Articoli e dibattiti dall'Europa vi erano tradotti accanto alle analisi economiche ed i commenti politici critici di temi d'attualit\u00e0 negli USA e in altre parti del mondo.\nA parte il suo stesso lavoro in fabbrica, Mattick non solo sostenne la maggior parte del lavoro tecnico della rivista, ma fu anche l'autore della gran parte dei contributi che apparivano sul giornale. Tra i pochi volonterosi nell'offrire regolari contributi c'era Karl Korsch, con il quale Mattick venne in contatto nel 1935 e che rimase un suo amico personale sino alla fine del 1936.\nPoich\u00e9 nella seconda met\u00e0 degli anni trenta il comunismo dei consigli europeo si diede alla clandestinit\u00e0 per poi scomparire formalmente, dal 1938 Mattick cambi\u00f2 il nome della rivista da \"International Council Correspondence\" a \"Living Marxism\" e, dal 1942, in \"New Essays\".\nCome Karl Korsch ed Henryk Grossman, anche Mattick ebbe alcuni contatti con l'Istituto di ricerche sociali di Max Horkheimer, uno dei pi\u00f9 celebri membri della Scuola di Francoforte, e per tale Istituto nel 1936 scrisse un importante studio sociologico sul movimento dei disoccupati statunitensi. Lo studio per\u00f2 rimase negli archivi dell'ente e fu pubblicato soltanto nel 1969 da Neue Kritik, l'editore della SDS (\"Sozialistischer Deutscher Studentenbund\", la \"Lega tedesca degli studenti socialisti\").\nSeconda Guerra Mondiale.\nCon la seconda guerra mondiale prima e la campagna maccartista poi, nel dopoguerra, la sinistra negli USA si trov\u00f2 a sperimentare la repressione. Agli inizi degli anni cinquanta Mattick si ritir\u00f2 in campagna, dove riusc\u00ec a sopravvivere grazie a lavori saltuari e alla sua attivit\u00e0 di scrittore. Durante gli anni del progresso postbellico svolse solo modeste e occasionali attivit\u00e0 politiche, scrivendo brevi articoli per vari periodici di tanto in tanto.\nDagli anni quaranta fino agli anni cinquanta Mattick si dedic\u00f2 allo studio di John Maynard Keynes e redasse una serie di note critiche e articoli contro la teoria e la pratica keynesiane. In questo lavoro egli svilupp\u00f2 ulteriormente la teoria dello sviluppo capitalista di Marx e Grossmann al fine di rispondere criticamente ai nuovi fenomeni e forme del capitalismo moderno.\nRiconoscimento mondiale.\nCon i cambi generali della scena politica e il riemergere di un pensiero pi\u00f9 radicale, negli anni sessanta Mattick diede alcuni contributi politici pi\u00f9 elaborati e importanti. Un lavoro di rilievo fu \"Marx and Keynes. The Limits of Mixed Economy\" del 1969, che venne tradotto in diverse lingue ed ebbe una certa influenza nei movimenti studenteschi di contestazione posteriori al 68. Un altro lavoro apprezzabile fu la \"Critique of Herbert Marcuse: The one-dimensional man in class society\", saggio critico sulla celebre opera di Herbert Marcuse \"L'uomo a una dimensione\" (\"The one-dimensional man in class society\", appunto), in cui Mattick respinse con forza la tesi di Marcuse secondo la quale il \"proletariato\", cos\u00ec come Marx lo aveva inteso, era diventato un \"concetto mitologico\" nella societ\u00e0 capitalista avanzata. Pur essendo d'accordo con l'analisi critica di Marcuse sull'ideologia dominante, Mattick dimostr\u00f2 che la stessa teoria dell'unica dimensione esisteva solo come ideologia. Marcuse successivamente afferm\u00f2 che la critica di Mattick era stata la migliore a cui il suo libro fosse stato sottoposto.\nNegli anni settanta molti vecchi e nuovi articoli di Mattick uscirono in diverse lingue per varie pubblicazioni. Nell'anno accademico 1974-1975 fu assunto come \"visiting professor\" all'Universit\u00e0 \"rossa\" di Roskilde in Danimarca. Qui tenne lezioni sulla critica dell'economia politica di Marx, sulla storia del movimento operaio e fece da coreferente critico a seminari con ospiti del calibro di Maximilien Rubel, Ernest Mandel, Joan Robinson e altri. Nel 1977 complet\u00f2 il suo ultimo importante ciclo di lezioni all'Universit\u00e0 di Citt\u00e0 del Messico. Nella Germania Ovest parl\u00f2 solo due volte: nel 1971 a Berlino e nel 1975 a Hannover.\nNegli ultimi anni Paul Mattick riusc\u00ec cos\u00ec ad ottenere una piccola audience fra le giovani generazioni per le proprie idee. Nel 1978 un'interessante raccolta di articoli, scritti in pi\u00f9 di quarant'anni di attivit\u00e0, apparve a Londra sotto il titolo \"Anti-Bolshevik Communism\".\nUltimi anni.\nPaul Mattick mor\u00ec nel febbraio del 1981 lasciando un manoscritto quasi completo per un altro libro, che fu successivamente rivisto da suo figlio Paul Mattick Jr. e pubblicato nel 1983 con il titolo \"Marxism \u2013 Last refuge of the bourgeoisie?\"."}
{"id": "2182598", "revid": "224230", "url": "https://it.wikipedia.org/wiki?curid=2182598", "title": "Birkenfeld (Renania-Palatinato)", "text": "Birkenfeld \u00e8 una citt\u00e0 di abitanti della Renania-Palatinato, in Germania.\n\u00c8 capoluogo del circondario (\"Landkreis\") omonimo (targa BIR) e della comunit\u00e0 amministrativa (\"Verbandsgemeinde\") omonima."}
{"id": "2182602", "revid": "44297563", "url": "https://it.wikipedia.org/wiki?curid=2182602", "title": "Italia Dei Valori", "text": ""}
{"id": "2182606", "revid": "1509801", "url": "https://it.wikipedia.org/wiki?curid=2182606", "title": "Atomo", "text": "Latomo (dal greco \"\u00e0tomos\": \"indivisibile\") \u00e8 la struttura nella quale la materia \u00e8 organizzata in unit\u00e0 fondamentali che costituiscono gli elementi chimici. Questi si aggregano normalmente in unit\u00e0 stabili dette molecole che caratterizzano le sostanze chimiche.\nConcepito come l'unit\u00e0 pi\u00f9 piccola e indivisibile della materia secondo la dottrina atomistica dei filosofi greci Leucippo, Democrito ed Epicuro, e teorizzato su base scientifica all'inizio del XIX secolo, verso la fine dell'Ottocento, con la scoperta dell'elettrone, fu dimostrato che l'atomo \u00e8 composto da particelle subatomiche (oltre all'elettrone, il protone e il neutrone).\nSe nel mondo fisico abituale la materia, nei suoi stati solido, liquido e gassoso, \u00e8 costituita dalle unit\u00e0 elementari degli atomi, a valori di pressione e temperatura sufficientemente elevati la loro esistenza non \u00e8 possibile, determinandosi lo stato di plasma.\nStoria.\nIl modello atomico oggi riconosciuto \u00e8 l'ultima tappa di una serie di ipotesi che sono state avanzate nel tempo.\nIn et\u00e0 antica alcuni filosofi greci, quali Leucippo (V secolo a.C.), Democrito (V-IV secolo a.C.) ed Epicuro (IV-III secolo a.C.), e romani, quali Tito Lucrezio Caro (I secolo a.C.), ipotizzarono che la materia non fosse continua, ma costituita da particelle minuscole e indivisibili, fondando cos\u00ec la \"teoria atomica\". Questa corrente filosofica, fondata da Leucippo, venne chiamata \"atomismo\". Si supponeva che i diversi \"atomi\" fossero differenti per forma e dimensioni.\nDemocrito propose la \"teoria atomica\", secondo cui la materia \u00e8 costituita da minuscole particelle, diverse tra loro, chiamate atomi, la cui unione d\u00e0 origine a tutte le sostanze conosciute. Queste particelle erano la pi\u00f9 piccola entit\u00e0 esistente e non potevano essere ulteriormente divise: per questo erano chiamate atomi.\nIn contrasto con questa teoria Aristotele (IV secolo a.C.), nella teoria della continuit\u00e0 della materia, sostenne che una sostanza pu\u00f2 essere suddivisa all'infinito in particelle sempre pi\u00f9 piccole e uguali tra loro. Queste ipotesi rimasero tali in quanto non verificate con metodologie basate sull'osservazione e sull'esperimento.\nIl corpuscolarismo \u00e8 il postulato del XIII secolo dell'alchimista Geber, secondo il quale tutti i corpi fisici posseggono uno strato interno e uno esterno di particelle minuscole. La differenza con l'atomismo \u00e8 che i corpuscoli possono essere divisi, veniva per questo teorizzato che il mercurio potesse penetrare nei metalli modificandone la struttura interna. Il corpuscolarismo rimase la teoria dominante per i secoli successivi. Tale teoria serv\u00ec come base a Isaac Newton per sviluppare la teoria corpuscolare della luce.\nTra gli atomisti dell'et\u00e0 moderna ci fu Pierre Gassendi, per via del suo recupero dell'epicureismo.\nOrigine del modello scientifico.\nSolo all'inizio del XIX secolo John Dalton rielabor\u00f2 e ripropose la teoria di Democrito fondando la teoria atomica moderna, con la quale diede una spiegazione ai fenomeni chimici. Propose una legge secondo la quale le diverse quantit\u00e0 in peso di un elemento che si combinano con la stessa quantit\u00e0 di un altro elemento per formare composti diversi stanno tra loro in rapporti esprimibili mediante numeri interi piccoli (legge delle proporzioni multiple), ipotizzando quindi che la materia fosse costituita da atomi. Nel corso dei suoi studi Dalton si avvalse delle conoscenze chimiche e fisiche del tempo (la legge della conservazione della massa, formulata da Antoine Lavoisier, e la legge delle proporzioni definite, formulata da Joseph Louis Proust) ed espose la sua teoria nel libro \"A New System of Chemical Philosophy\", pubblicato nel 1808. La teoria atomica di Dalton si fondava su cinque punti:\nIn definitiva questa \u00e8 la definizione di atomo per Dalton: \"Un atomo \u00e8 la pi\u00f9 piccola parte di un elemento che mantiene le caratteristiche chimiche di quell'elemento\".\nQuesta viene considerata la prima teoria atomica della materia perch\u00e9 per primo Dalton ricav\u00f2 le sue ipotesi per via empirica.\nI modelli atomici.\nCon la scoperta della radioattivit\u00e0 naturale si intu\u00ec successivamente che gli atomi non erano particelle indivisibili, bens\u00ec erano oggetti composti da parti pi\u00f9 piccole. Nel 1902 Joseph John Thomson propose il primo modello fisico dell'atomo, successivamente alle sue ricerche sul rapporto tra la massa e la carica dell'elettrone. Egli immagin\u00f2 che un atomo fosse costituito da una sfera fluida di materia caricata positivamente (protoni e neutroni non erano stati ancora scoperti) in cui gli elettroni (negativi) erano immersi (modello a panettone, in inglese \"plum pudding model\" o modello ad atomo pieno), rendendo neutro l'atomo nel suo complesso.\nQuesto modello fu superato quando Ernest Rutherford scopr\u00ec la presenza di un nucleo atomico caricato positivamente. Nel 1910, due allievi di Rutherford (Geiger e Marsden) svolsero un esperimento cruciale, con lo scopo di convalidare il modello di Thomson. Essi bombardarono un sottilissimo foglio di oro, posto fra una sorgente di particelle alfa e uno schermo. Le particelle, attraversando la lamina, lasciarono una traccia del loro passaggio sullo schermo. L'esperimento port\u00f2 alla constatazione che i raggi alfa non venivano quasi mai deviati; solo l'1% dei raggi incidenti era deviato considerevolmente dal foglio di oro (alcuni venivano completamente respinti).\nAttraverso questo esperimento Rutherford propose un modello di atomo in cui quasi tutta la massa dell'atomo fosse concentrata in una porzione molto piccola, il nucleo (caricato positivamente) e gli elettroni gli ruotassero attorno cos\u00ec come i pianeti ruotano attorno al Sole (modello planetario). L'atomo era comunque largamente composto da spazio vuoto, e questo spiegava il perch\u00e9 del passaggio della maggior parte delle particelle alfa attraverso la lamina. Il nucleo \u00e8 cos\u00ec concentrato che gli elettroni gli ruotano attorno a distanze relativamente enormi, con orbite aventi un diametro da 10.000 a 100.000 volte maggiore di quello del nucleo. Rutherford intu\u00ec che i protoni (particelle cariche nel nucleo) da soli non bastavano a giustificare tutta la massa del nucleo e formul\u00f2 l'ipotesi dell'esistenza di altre particelle, che contribuissero a formare l'intera massa del nucleo.\nIl modello di Rutherford aveva incontrato una palese contraddizione con le leggi della fisica classica: secondo la teoria elettromagnetica, una carica che subisce una accelerazione emette energia sotto forma di radiazione elettromagnetica. Per questo motivo gli elettroni dell'atomo di Rutherford, che si muovono di moto circolare intorno al nucleo, avrebbero dovuto emettere onde elettromagnetiche e quindi, perdendo energia, annichilire nel nucleo stesso (teoria del collasso), cosa che evidentemente non accade. Inoltre un elettrone, nel perdere energia, potrebbe emettere onde elettromagnetiche di qualsiasi lunghezza d'onda, operazione preclusa nella teoria e nella pratica dagli studi sul corpo nero di Max Planck (e successivamente di Albert Einstein). Solo la presenza di livelli di energia quantizzati per quanto riguarda gli stati degli elettroni poteva spiegare i risultati sperimentali: la stabilit\u00e0 degli atomi rientra nelle propriet\u00e0 spiegabili mediante la meccanica quantistica, crescenti con il numero atomico degli elementi secondo incrementi dei tempi di stabilit\u00e0 via via decrescenti (regola dell'ottetto e regola dei 18 elettroni).\nNel 1913 Niels Bohr propose una modifica concettuale al modello di Rutherford. Pur accettandone l'idea di \"modello planetario\" postul\u00f2 che gli elettroni avessero a disposizione orbite fisse, dette anche \"orbite quantizzate\", queste orbite possedevano un'energia quantizzata (ossia un'energia gi\u00e0 prestabilita identificata da un numero detto numero quantico principale N) nelle quali gli elettroni non emettevano n\u00e9 assorbivano energia (questa infatti rimaneva costante): in particolare, un elettrone emetteva o assorbiva energia sotto forma di onde elettromagnetiche solo se effettuava una transizione da un'orbita all'altra, e quindi passava a uno stato a energia minore o maggiore. In seguito, Sommerfeld propose una correzione al modello di Bohr, secondo cui si aveva una buona corrispondenza fra la teoria e le osservazioni degli spettri della radiazione emessa o assorbita degli atomi.\nMolti elementi del modello non erano compatibili con le leggi della fisica classica di Newton, poich\u00e9 era fondato sulle idee dell'allora nascente meccanica quantistica. Ci\u00f2 nonostante, il modello di Bohr-Sommerfeld si basava ancora su postulati e soprattutto funzionava molto bene per l'atomo di idrogeno, ma non con quelli pi\u00f9 complessi.\nLa meccanica ondulatoria e il modello atomico contemporaneo.\nI punti deboli del modello di Bohr-Sommerfeld vennero riesaminati alla luce anche del principio di indeterminazione introdotto da Werner Karl Heisenberg nel 1927, il quale convinse la comunit\u00e0 scientifica che fosse impossibile descrivere esattamente il moto degli elettroni attorno al nucleo, motivo per cui ai modelli deterministici fino ad allora proposti si prefer\u00ec ricercare un modello probabilistico, che fosse in grado di descrivere qualsiasi atomo con una buona approssimazione. Ci\u00f2 fu reso possibile grazie ai successivi risultati della meccanica ondulatoria.\nFu abbandonato il concetto di orbita e fu introdotto il concetto di orbitale. Secondo la meccanica quantistica non ha pi\u00f9 senso infatti parlare di traiettoria di una particella: da ci\u00f2 discende che non si pu\u00f2 neanche definire con certezza dove un elettrone si trova in un dato momento. Ci\u00f2 che \u00e8 possibile conoscere \u00e8 la probabilit\u00e0 di trovare l'elettrone in un certo punto dello spazio in un dato istante di tempo. Un orbitale quindi non \u00e8 una traiettoria su cui un elettrone (secondo le idee della fisica classica) pu\u00f2 muoversi, bens\u00ec una porzione di spazio intorno al nucleo definita da una \"superficie di equiprobabilit\u00e0\", ossia entro la quale c'\u00e8 il 95% della probabilit\u00e0 che un elettrone vi si trovi.\nIn termini pi\u00f9 rigorosi un orbitale \u00e8 definito da una particolare funzione d'onda, soluzione dell'equazione di Schr\u00f6dinger, caratterizzata da tre numeri quantici associati rispettivamente all'energia, alla forma e all'orientamento nello spazio dell'orbitale.\nNel 1932 Chadwick scopr\u00ec il neutrone, per cui si pervenne presto a un modello dell'atomo pressoch\u00e9 completo, in cui al centro vi \u00e8 il nucleo, composto di protoni (elettricamente positivi) e neutroni (elettricamente neutri) e attorno ruotano gli elettroni (elettricamente negativi).\nLo studio del nucleo atomico e dei suoi componenti \u00e8 legato allo sviluppo della fisica delle particelle; \u00e8 stato possibile determinare in modo pi\u00f9 completo la struttura del nucleo, per esempio tramite esperimenti con acceleratori di particelle. Secondo il modello standard delle particelle i protoni e i neutroni sono a loro volta formati da quark. La composizione del nucleo e l'interazione di protoni e neutroni all'interno di esso sono descritti da diversi modelli nucleari.\nComponenti.\nL'atomo \u00e8 composto principalmente da tre tipologie di particelle subatomiche (cio\u00e8 di dimensioni minori dell'atomo): i protoni, i neutroni e gli elettroni.\nIn particolare:\nEsistono in realt\u00e0 anche atomi costituiti da particelle differenti, detti \"atomi esotici\". Tali atomi hanno comunque una vita molto breve.\nIn proporzione, se il nucleo atomico fosse grande quanto una mela, gli elettroni gli ruoterebbero attorno a una distanza pari a circa un chilometro; un nucleone ha massa quasi 1800 volte superiore a quella di un elettrone.\nAvendo la stessa carica positiva i protoni si dovrebbero respingere tra loro; ci\u00f2 non avviene perch\u00e9 sono tenuti insieme dalla cosiddetta forza nucleare forte.\nLa tabella seguente riassume alcune caratteristiche delle tre particelle subatomiche anzidette:\nSi definiscono due quantit\u00e0 per identificare ogni atomo:\nPer ricavare il numero dei neutroni si sottrae al numero di massa il numero atomico.\nEsiste una grandezza che ne quantifica la massa, definita massa atomica, espressa in unit\u00e0 di massa atomica (o \"u\"), dove una unit\u00e0 di massa atomica equivale alla dodicesima parte della massa di un atomo di carbonio-12 (12C).\nIl numero degli elettroni che ruotano attorno al nucleo \u00e8 uguale al numero dei protoni nel nucleo: essendo le predette cariche di valore assoluto uguale, un atomo \u00e8 normalmente elettricamente neutro e pertanto la materia \u00e8 normalmente elettricamente neutra. Tuttavia esistono atomi o aggregati di atomi elettricamente carichi, chiamati ioni, che possono essere generati per esempio da una dissociazione di entit\u00e0 molecolari inizialmente neutre; gli ioni possono essere quindi di carica positiva o negativa.\nGli atomi aventi lo stesso numero atomico hanno le stesse propriet\u00e0 chimiche: si \u00e8 dunque convenuto a definirli appartenenti allo stesso elemento.\nDue atomi possono differire anche nell'avere numero atomico uguale ma diverso numero di massa (cio\u00e8 uguale numero di protoni ma differente numero di neutroni): simili atomi sono detti isotopi e hanno medesime propriet\u00e0 chimiche. Per esempio l'atomo di idrogeno ha pi\u00f9 isotopi: in natura infatti esso \u00e8 presente in grande maggioranza come 1H (o Prozio, formato da un protone e un elettrone) e in minore quantit\u00e0 da 2H (o deuterio, che \u00e8 formato da un protone, un neutrone e un elettrone) e 3H (o trizio, estremamente raro, formato da un protone, due neutroni e un elettrone). Dal punto di vista chimico, idrogeno, deuterio e trizio presentano identiche propriet\u00e0.\nPropriet\u00e0.\nMassa.\nPoich\u00e9 la massa di un atomo deriva essenzialmente dai protoni e neutroni la massa totale di tali particelle in un atomo \u00e8 chiamato massa atomica. Come unit\u00e0 di massa atomica si usa la dodicesima parte della massa di un atomo di carbonio-12 (12C); tale unit\u00e0 corrisponde a un dalton (Da) e vale approssimativamente kg.\nDimensione atomica.\nGli atomi non hanno un contorno ben definito, in quanto la distanza degli elettroni rispetto al nucleo varia in ogni istante ed \u00e8 influenzata dalle condizioni energetiche dell'atomo, in particolare aumenta all'aumentare della temperatura e diminuisce in seguito alla formazione di un legame chimico.\nPer tale ragione le dimensioni degli atomi possono essere definite in diversi modi; in particolare si utilizzano le seguenti grandezze (che sono caratteristiche per ciascun elemento chimico):\nNella tavola periodica degli elementi il raggio atomico tende ad aumentare quando ci si muove dall'alto verso il basso lungo le colonne, mentre diminuisce andando da sinistra a destra (poich\u00e9 l'aumento dei protoni nel nucleo aumenta la sua capacit\u00e0 di attrazione degli elettroni orbitanti); di conseguenza l'atomo con il raggio atomico pi\u00f9 piccolo \u00e8 l'atomo di elio (posizionato in alto a destra e avente raggio atomico di 49 pm), mentre uno degli atomi pi\u00f9 grandi \u00e8 l'atomo di cesio (posizionato in basso a sinistra e avente raggio atomico di 334 pm). Queste dimensioni sono migliaia di volte pi\u00f9 piccole della lunghezza d'onda della luce (400\u2013700\u00a0nm) e per tale ragione gli atomi non possono essere rilevati attraverso un microscopio ottico, mentre possono essere rilevati attraverso microscopi elettronici a trasmissione (TEM) o microscopi a scansione per effetto tunnel (STM).\nPer avere un'idea della dimensione di un atomo pu\u00f2 essere utile confrontare tale dimensione con la dimensione di oggetti pi\u00f9 grandi, per esempio:\nPropriet\u00e0 chimiche.\nLe propriet\u00e0 chimiche di un atomo, cio\u00e8 la sua capacit\u00e0 a formare legami con altri atomi, dipendono principalmente dalla sua struttura elettronica (e quindi indirettamente dal numero di protoni, essendo uguale il numero di elettroni e protoni di un atomo), mentre non \u00e8 influenzata dal numero di neutroni. Da ci\u00f2 deriva l'utilit\u00e0 di classificare gli atomi nella tavola periodica degli elementi, dove a ciascun elemento corrispondono gli isotopi aventi la stessa struttura elettronica, a prescindere dal numero di neutroni."}
{"id": "2182608", "revid": "599013", "url": "https://it.wikipedia.org/wiki?curid=2182608", "title": "Pdl", "text": ""}
{"id": "2182609", "revid": "599013", "url": "https://it.wikipedia.org/wiki?curid=2182609", "title": "Berschweiler", "text": ""}
{"id": "2182616", "revid": "1543377", "url": "https://it.wikipedia.org/wiki?curid=2182616", "title": "Nicola del Montenegro", "text": "Biografia.\nIl principe Nicola \u00e8 figlio del re Michele e dell'allora sua moglie Genevi\u00e8ve Prigent. Dal 1986, in seguito alla morte del padre, \u00e8 il capo della famiglia reale di Petrovi\u0107-Njego\u0161 di Montenegro e Gran Maestro dell'Ordine di Petrovi\u0107-Njego\u0161, dell'Ordine del Principe Danilo I e dell'Ordine di San Pietro di Cettigne. Se fosse re porterebbe il nome di Nicola II.\nIl 27 novembre 1976 ha sposato Francine Navarro (1950-2008), dalla quale ha avuto due figli, la principessa Altina\u00ef, nata nel 1977, e il principe Boris, nato nel 1980 ed erede al trono designato."}
{"id": "2182617", "revid": "124123", "url": "https://it.wikipedia.org/wiki?curid=2182617", "title": "Cinea", "text": "Biografia.\nFu discepolo dell'oratore Demostene e un carissimo amico del re Pirro d'Epiro, nonch\u00e9 il suo pi\u00f9 fidato ambasciatore. Proprio il re epirota disse che Cinea aveva conquistato pi\u00f9 citt\u00e0 con la sua eloquenza che lui stesso con le armi.\nNel 281 a.C. fu inviato da Pirro a Taranto con 3.000 fanti e, dopo la vittoria del re epirota, ottenuta nella battaglia di Eraclea (280 a.C.), quest'ultimo lo invi\u00f2 a Roma per dettare le condizioni di pace e restituire i prigionieri catturati al termine della battaglia.\nA Roma riusc\u00ec a sbalordire il Senato romano: Plutarco racconta che Cinea ricordava perfettamente tutti i nomi dei senatori (che erano davvero tanti) e che il mattino seguente al suo arrivo a Roma li salut\u00f2 nuovamente uno per uno.\nRimase per\u00f2 deluso dall'intervento di Appio Claudio Cieco, che si concluse con queste parole:\nA queste parole segu\u00ec l'arruolamento di due nuove legioni affidate a Publio Valerio Levino, al fine di rimpiazzare i caduti in battaglia, alla presenza dello stesso Cinea. Quest'ultimo, sconvolto nel vedere quanti fossero i volontari per questa nuova chiamata alle armi, tornato da Pirro esclam\u00f2:\nNel 278 a.C. fu inviato in Sicilia per trattare con i Cartaginesi. Tre anni dopo, nel 275 a.C., dopo la definitiva sconfitta subita da Pirro a Benevento, fece ritorno assieme a quest'ultimo in Epiro."}
{"id": "2182619", "revid": "599013", "url": "https://it.wikipedia.org/wiki?curid=2182619", "title": "Herborn", "text": ""}
{"id": "2182622", "revid": "574302", "url": "https://it.wikipedia.org/wiki?curid=2182622", "title": "Matze Knop", "text": "Biografia.\nHa lavorato come conduttore radiofonico per Radio NRW-Lokalradio presentando lo show \"Richie\". Durante i mondiali di calcio del 2006 \u00e8 diventato famoso con le imitazioni di Franz Beckenbauer e di J\u00fcrgen Klinsmann nel \"Pocher Show\" di Oliver Pocher. In seguito ha aggiunto alla sua galleria di personaggi anche l'imitazione di Luca Toni.\nDurante la sua carriera ha anche pubblicato diversi singoli musicali, raggiungendo la posizione numero 34 delle hit parade tedesche ad inizio 2009, e rimanendo in classifica per ben 9 settimane, con la canzone \"Numero Uno\" dedicata a Luca Toni, che in realt\u00e0 \u00e8 una cover della canzone del 1983 \"Zuppa Romana\" degli Schrott nach 8 (gi\u00e0 ripresa e reinterpretata anche da Lino Toffolo nel 1984, col titolo di \"Pasta e fagioli)\". \"Numero Uno\" \u00e8 stata anche inserita nella versione tedesca del videogioco \"SingStar\" delle canzoni del calcio. Nel 2010 ha inciso un nuovo singolo dedicato alla Nazionale di calcio della Germania e intitolato \"Pokal Again\", che \u00e8 una cover di \"Hello Again\" di Howard Carpendale.\nNel giugno 2011 Knop ha realizzato \"Kommentator\", una App per sistemi Apple a scopo di intrattenimento, nella quale l'autore mette a disposizione una vasta gamma di frasi divertenti di commento alle partite da parte dei maggiori allenatori imitati dallo stesso Knop, come J\u00fcrgen Klopp o Louis van Gaal. Nello stesso mese pubblica un nuovo singolo, \"I wanna be like J\u00fcrgen Klopp\". Dal 2010 pubblica un singolo dedicato alla nazionale tedesca in occasione di ogni campionato internazionale.\nMatze Knop, inoltre, \u00e8 dotato di una discreta abilit\u00e0 calcistica avendo avuto un paio di esperienze nelle serie minori tedesche, le quali gli hanno permesso di interpretare al meglio Luca Toni nel video ufficiale di \"Numero Uno\", sebbene utilizzasse il piede sinistro (Luca Toni \u00e8 destro)."}
{"id": "2182623", "revid": "709565", "url": "https://it.wikipedia.org/wiki?curid=2182623", "title": "Pensatore Pazzo", "text": "Il Pensatore Pazzo (\"Mad Thinker\") \u00e8 un personaggio dei fumetti creato da Stan Lee (testi) e Jack Kirby (disegni), pubblicato dalla casa editrice statunitense Marvel Comics. La sua prima apparizione avviene in \"The Fantastic Four\" (prima serie) n. 15 (giugno 1963).\nBiografia.\nLe origini.\nIl \"Pensatore Pazzo\" \u00e8 un supercriminale la cui vera identit\u00e0 \u00e8 sconosciuta. Stando a quanto lui stesso ha rivelato, prima di sfruttare le sue capacit\u00e0 intellettuali a favore del crimine lavorava come scienziato e ricercatore nel settore privato. Sentendosi poco gratificato ha deciso di darsi al crimine e per diversi anni ha agito nell'ombra senza che la polizia sapesse nulla su di lui. Durante questo periodo arriva a creare un superconduttore che provoca accidentalmente un mutamento in suo nipote David di appena dieci anni. La sua pelle comincia a bruciare ogni cosa che tocca e uccide senza volere la sua stessa madre, cio\u00e8 la figlia dello stesso scienziato. Queste erano le uniche due persone che il Pensatore considerava come una famiglia. Non \u00e8 certo che ci\u00f2 sia accaduto o sia stato inventato da lui ma probabilmente un evento luttuoso ha contribuito a far emergere il suo lato pi\u00f9 oscuro e megalomane.\nBattesimo del fuoco.\nLa sua notoriet\u00e0 come supercriminale viene raggiunta con il suo attacco ai Fantastici Quattro e all'intera citt\u00e0 di New York.\nIl suo piano \u00e8 di prendere il potere a New York, con l'appoggio di altri criminali, e proclamare la citt\u00e0 una nazione indipendente. Per sbarazzarsi temporaneamente dei Fantastici Quattro, il Pensatore offre loro dei lavori molto appetibili e, durante la loro assenza, si impadronisce del Baxter Building e di tutte le dotazioni di cui dispone. Reed Richards riesce comunque a bloccare il Terribile Androide, le armi elettroniche del Pensatore e ad arrestarlo.\nImprese varie.\nIl Pensatore, sempre alla ricerca di nuove conoscenze e immense ricchezze, in seguito si scontr\u00f2 pi\u00f9 volte con i Fantastici Quattro, ma anche con Iron Man, Capitan America, i Vendicatori, l'Uomo Ragno, il Sub-Mariner e gli X-Men. Cerc\u00f2 anche di riportare in vita l'androide Torcia Umana, ma alla fine questi gli si rivolt\u00f2 contro. Anche il tentativo di operare un lavaggio del cervello su Toro, la spalla della Torcia, non port\u00f2 i risultati sperati.\nPoteri e abilit\u00e0.\nLa mente del \"Pensatore Pazzo\" \u00e8 un computer vivente in grado di immagazzinare una quantit\u00e0 vastissima di dati e saper calcolare tutte le possibili variabili di una situazione e i suoi possibili effetti sugli eventi futuri.\nCome scienziato \u00e8 il pi\u00f9 grande esperto mondiale in informatica, robotica e forme di vita sintetiche. Grazie a queste conoscenze ha inserito nella sua corteccia cerebrale un micro-dispositivo che gli permette di trasferire la sua coscienza in una forma di vita sintetica come gli androidi da lui stesso creati."}
{"id": "2182627", "revid": "35804", "url": "https://it.wikipedia.org/wiki?curid=2182627", "title": "Consiglio Sudamericano delle Nuove Federazioni", "text": "Il Consiglio Sudamericano delle Nuove Federazioni (in spagnolo: \"Consejo Sudamericano de Nuevas Federaciones\"; in portoghese: \"Conselho Sul-Americano de Novas Federa\u00e7\u00f5es\"; COSANFF) \u00e8 una federazione internazionale di calcio fondata nel 2007, alla quale sono affiliate le rappresentative di nazioni, dipendenze e minoranze etniche dell'America meridionale non affiliate alla FIFA.\nIl COSANFF \u00e8 affiliato anche alla Confederation of Independent Football Associations e alla World Unity Football Alliance.\nMembri.\nAl 18 gennaio 2022, il COSANFF conta 11 membri."}
{"id": "2182635", "revid": "287204", "url": "https://it.wikipedia.org/wiki?curid=2182635", "title": "Sega Mega Drive Ultimate Collection", "text": "Sega Mega Drive Ultimate Collection (conosciuto in Nord America con il nome di Sonic's Ultimate Genesis Collection) \u00e8 una compilation di videogiochi del Sega Mega Drive pubblicata nel febbraio 2009 su Xbox 360 e PlayStation 3 sviluppata da Backbone Entertainment. Si tratta di una sorta di sequel del videogioco \"Sega Mega Drive Collection\", uscito nel 2007 per PlayStation Portable e PlayStation 2.\nCaratteristiche.\nLa compilation ha una serie di titoli selezionabili appartenenti alla storia del Sega Mega Drive pi\u00f9 alcuni altri titoli sbloccabili appartenenti al Sega Master System o pubblicati come arcade come bonus per un totale di oltre 40 titoli e lo sbloccaggio di questi ultimi coincide con lo sbloccaggio degli \"obiettivi\" per la versione per Xbox 360 del gioco e dei \"trofei\" per la versione PlayStation 3. Oltre a nuovi giochi, \u00e8 inoltre possibile sbloccare video di interviste con gli sviluppatori, pubblicit\u00e0 dell'epoca e altro materiale extra di vario tipo.\n\u00c8 presente una modalit\u00e0 multiplayer ma solo offline e non \u00e8 stata implementata la Lock-on Technology che permetteva di collegare tra loro i tre capitoli della serie di Sonic con \"Sonic &amp; Knuckles\".\nLista dei giochi presenti.\nQua di seguito sono elencati i titoli che sono inizialmente disponibili:\nQua di seguito invece i titoli sbloccabili:\nSequel.\nSempre nello stesso anno di distribuzione del gioco, \u00e8 stato pubblicato un sequel chiamato \"Sega Mega Drive Classic Collection Gold Edition\" (\"Sega Genesis Classic Collection Gold Edition\" in Nord America) disponibile esclusivamente per Microsoft Windows.\nEdizione speciale.\nPer il solo mercato australiano \u00e8 stata commercializzata un'edizione limitata del gioco contenente, oltre al gioco stesso, un vinile blu contenente 6 brani tratti dalle colonne sonore di alcuni dei giochi della raccolta.\nAccoglienza.\nLa rivista \"Play Generation\" diede alla versione per PlayStation 3 un punteggio di 80/100, considerandola \"una raccolta ricca di tesori, molti dei quali ancora divertentissimi nonostante i \"pixelloni\". Furono trovati come pregi la presenza di quaranta classici ancora molto divertenti nonostante l'et\u00e0, il supporto ai trofei e la presenza di tanti extra ma come contro il fatto che i giochi non rendessero bene in alta definizione ed il filtro grafico che non si rivelava molto efficace. La stessa testata la classific\u00f2 come una delle quattro migliori raccolte di classici in alta definizione."}
{"id": "2182637", "revid": "1305772", "url": "https://it.wikipedia.org/wiki?curid=2182637", "title": "Simboli 3j", "text": "I simboli 3j, noti anche come simboli 3j di Wigner e come simboli 3-jm, sono funzioni aventi dominio contenuto nell'insieme delle sestuple di numeri seminteri ed a valori razionali, definibili come varianti dotate di maggiore simmetria dei coefficienti di Clebsch-Gordan: \nQuesti simboli sono stati introdotti da Eugene Wigner e riguardano i collegamenti tra rappresentazioni del gruppo delle rotazioni. \nRegole di selezione.\nIl simbolo 3\"j\" \u00e8 diverso da 0 se e solo se sono soddisfatte tutte le condizioni che seguono:\nRelazione inversa.\nL'espressione dei coefficienti di Clebsch-Gordan nei simboli 3\"j\" si ottiene osservando che \"j\"1 - \"j\"2 - \"m\"3 \u00e8 un numero intero ed effettuando la sostituzione\nformula_7\nPropriet\u00e0 di simmetria.\nLe relazioni di simmetria sono sensibilmente pi\u00f9 semplici di quelle dei \ncoefficienti di Clebsch-Gordan. Un simbolo 3\"j\" \u00e8 invariante per ogni permutazione pari delle sue colonne:\nUna permutazione dispari delle colonne comporta invece una moltiplicazione per un fattore di fase uguale a formula_10:\nAnche il cambiamento di segno dei numeri quantici \"m\" comporta la moltiplicazione per un fattore formula_10:\nInvariante scalare.\nLa contrazione del prodotto di tre stati rotazionali con un simbolo 3\"j\"\n\u00e8 invariante per le rotazioni.\nRelazioni di ortogonalit\u00e0.\nformula_15\nformula_16\nEspressione di integrali di armoniche sferiche pesate con spin.\nformula_17\nPer utilizzare questa uguaglianza occorre verificare le convenzioni sui fattori di fase per le armoniche sferiche."}
{"id": "2182640", "revid": "1543377", "url": "https://it.wikipedia.org/wiki?curid=2182640", "title": "Gene Robinson", "text": "\u00c8 il nono vescovo della Diocesi episcopale del New Hampshire nella Chiesa episcopale degli Stati Uniti d'America. Robinson \u00e8 stato nominato vescovo nel 2003 ed \u00e8 rimasto in carica dal 7 marzo 2004 al 5 gennaio 2013. Prima di diventare vescovo \u00e8 stato assistente del precedente vescovo del New Hampshire.\nRobinson \u00e8 meglio conosciuto per essere il primo prete non-celibe dichiaratamente gay ad essere nominato vescovo in una denominazione Cristiana credente nell'episcopato storico. La sua omosessualit\u00e0 \u00e8 stata riconosciuta privatamente negli anni settanta, quando era seminarista, all'epoca in cui \u00e8 stato ordinato, sposato, e ha messo su famiglia. Ha reso pubblico il suo orientamento sessuale negli anni ottanta, periodo a cui risale il suo divorzio. Era una figura alquanto controversa all'epoca in cui i delegati del convegno episcopale dovevano esprimere il voto sulla ratifica della sua elezione a vescovo. La sua elezione fu ratificata con 62 voti a favore e 45 contrari. Dopo la sua elezione, alcune parrocchie conservatrici hanno scelto di allinearsi a vescovi fuori dalla Chiesa episcopale degli Stati Uniti, un processo chiamato Riallineamento Anglicano. La sua storia \u00e8 apparsa anche su giornali e film.\nBiografia.\nRobinson \u00e8 nato nella Contea di Fayette, in Kentucky, che \u00e8 stata in seguito unita alla citt\u00e0 principale, Lexington.\nI suoi familiari erano poveri agricoltori che lavoravano i campi di tabacco. La sua famiglia prendeva l'acqua da una cisterna e lavava il bucato in contenitori di ghisa riscaldati su fiamma viva. Non ha avuto acqua corrente almeno fino ai suoi 10 anni.\nRobinson \u00e8 nato temporaneamente paralizzato, e la sua testa era deforme. Le sue condizioni erano tanto gravi che il medico chiese al padre Charles di dargli un nome da scrivere sui certificati nascita e morte del bambino. I genitori di Robinson erano giovani, la madre - Imogene - aveva 20 anni e speravano nell'arrivo di una bambina. Cos\u00ec l'hanno chiamato Vicki Gene Robinson in onore del padre di Charles, Victor, e della madre del bambino, Imogene.\nI genitori di Robinson credettero per lungo tempo che il bambino sarebbe morto presto. Qualche anno dopo il padre gli disse che non riusciva a gioire dello sviluppo del ragazzo, perch\u00e9 pensava in continuazione che ogni passo avanti avrebbe potuto essere l'ultimo. I genitori di Robinson erano e sono ancora membri di una piccola congregazione chiamata \"Discepoli di Cristo\". Robinson descrive la sua come un'infanzia molto religiosa. Ha studiato all'Universit\u00e0 del Sud (Sewanee: The University of the South), un college privato in Tennessee sostenuto dalla Chiesa Anglicana statunitense.\nGenealogia episcopale.\nLa genealogia episcopale \u00e8:"}
{"id": "2182642", "revid": "54354", "url": "https://it.wikipedia.org/wiki?curid=2182642", "title": "Pep\u00e8 Flachi", "text": ""}
{"id": "2182645", "revid": "154326", "url": "https://it.wikipedia.org/wiki?curid=2182645", "title": "Nicola II del Montenegro", "text": ""}
{"id": "2182646", "revid": "197807", "url": "https://it.wikipedia.org/wiki?curid=2182646", "title": "Sonic's Ultimate Genesis Collection", "text": ""}
{"id": "2182651", "revid": "3831", "url": "https://it.wikipedia.org/wiki?curid=2182651", "title": "Nikola Petrovi\u0107-Njego\u0161", "text": ""}
{"id": "2182653", "revid": "287204", "url": "https://it.wikipedia.org/wiki?curid=2182653", "title": "Campionato asiatico maschile di pallacanestro 1960", "text": "Il 1\u00ba Campionato Asiatico Maschile di Pallacanestro FIBA si \u00e8 svolto dal 16 al 28 gennaio 1960 a Manila nelle Filippine. Il torneo \u00e8 stato vinto dalla nazionale filippina.\nI Campionati asiatici maschili di pallacanestro sono una manifestazione contesa dalle squadre nazionali del continente, organizzata dalla FIBA Asia."}
{"id": "2182659", "revid": "115727507", "url": "https://it.wikipedia.org/wiki?curid=2182659", "title": "Sheridan, squadra omicidi", "text": "Sheridan, squadra omicidi \u00e8 una serie televisiva di genere poliziesco basata sulle avventure dell'investigatore della sezione omicidi della polizia di San Francisco tenente Sheridan, interpretato dall'attore Ubaldo Lay. And\u00f2 in onda nel 1967 come naturale prosecuzione delle precedenti serie trasmesse ad inizio anni sessanta, \"Giallo club. Invito al poliziesco\" e \"Ritorna il tenente Sheridan\".\nProgrammazione.\nLa serie, comprensiva di cinque puntate di circa un'ora, and\u00f2 in onda sul Secondo programma fra il 13 ottobre e il 10 novembre 1967.\nLa regia era di Leonardo Cortese mentre i soggetti di ciascuna puntata erano firmati dal classico terzetto di autori di questi telefilm polizieschi, Mario Casacci, Alberto Ciambricco e Giuseppe Aldo Rossi. Delegato RAI alla produzione era Andrea Camilleri.\nCome nelle altre serie riguardanti il tenente Sheridan, agli attori fissi - Ubaldo Lay, nel ruolo del protagonista, con i comprimari Carlo Alighiero e Sandro Moretti - si affiancavano diversi artisti di estrazione teatrale o con esperienze televisive prettamente funzionali agli sceneggiati televisivi in voga a quell'epoca.\nEpisodi.\nQuesti i titoli dei cinque telefilm che componevano la miniserie:"}
{"id": "2182660", "revid": "61051", "url": "https://it.wikipedia.org/wiki?curid=2182660", "title": "Compagnie Aerienne Gabonaise", "text": ""}
{"id": "2182665", "revid": "124123", "url": "https://it.wikipedia.org/wiki?curid=2182665", "title": "Tony Soper", "text": "Biografia.\nTony Soper \u00e8 il cofondatore della Natural History Unit della BBC, di cui \u00e8 stato anche il primo produttore. Ha presentato programmi televisivi dal vivo, tra cui \"Birdwatch\", \"Discovering Birds\", \"Beside the Sea\", \"Wildtrack\", \"Nature\".\nCon Desmond Hawkins, fu il primo a portare Peter Scott in televisione.\nNegli anni '60, Soper, insieme a Johnny Morris, ha presentato il programma televisivo per bambini della BBC, \"Animal Magic\"; ora \u00e8 conduttore di programmi per National Geographic.\n\u00c8 titolare di una licenza di Yachtmaster britannica, ed \u00e8 un esperto subacqueo, qualificato per immersioni ad aria compressa, a ossigeno e da palombaro.\n\u00c8 sposato con Hilary, geografa e pittrice, con cui ha avuto due figli.\nPubblicazioni.\nUn episodio singolo di \"Wildtrack\" \u00e8 disponibile come contenuto aggiuntivo sul DVD di \"Life on Earth\".\n\u00c8 autore di varie pubblicazioni naturalistiche, alcune delle quali tradotte in altre lingue. \nIn italiano \u00e8 disponibile \"La gabbia senza sbarre. Come diventare amici degli uccelli selvatici\" (prefazione di Fulco Pratesi), pubblicato nel 1990 nella collana Biblioteca Universale Rizzoli, traduzione di \"The Bird Table Book\" del 1966. Il libro \u00e8 dedicato al rapporto con gli animali selvatici (soprattutto uccelli e pipistrelli, ma anche piccoli mammiferi terricoli come il riccio), e sui modi di aiutarli, proteggerli e osservarli lasciandoli in libert\u00e0, offrendo loro ricovero e nutrimento attraverso mangiatoie, tane e nidi artificiali e bat-box da realizzare e collocare nel giardino o sul balcone di casa.\nAgli stessi argomenti \u00e8 dedicata la giuda \"Come nutrire gli uccelli selvatici intorno a voi e proteggerli dalle intemperie\", uscito per Zanichelli nel 1996."}
{"id": "2182674", "revid": "72396", "url": "https://it.wikipedia.org/wiki?curid=2182674", "title": "Progresso tecnico editoriale", "text": "Progresso tecnico editoriale \u00e8 stata una casa editrice italiana attiva negli anni Sessanta e agli inizi dei Settanta, specializzata nella pubblicazione di monografie scientifiche in formato paperback nei settori della matematica, della fisica e della chimica, classificabili nel genere della divulgazione: per il contenuto e il formalismo utilizzato erano infatti destinate a studenti di livello universitario, anche se ambivano ad essere accessibili a un pi\u00f9 vasto pubblico di fruitori, proponendosi, almeno nelle intenzioni dell'editore, come \u00abstrumento per qualunque lettore interessato che voglia approfondire le proprie conoscenze scolastiche [...]\u00bb.\nLa casa editrice era un'appendice della Aldo Martello Editore di Milano. La direzione delle collane matematiche nei primi anni Sessanta fu affidata al logico Corrado Mangione.\nCollane.\nI titoli della casa editrice erano delle compatte monografie, in formato paperback e copertina bicolore, provenienti dal mondo dell'editoria scientifica statunitense o sovietica. Le loro dimensioni erano molto contenute, in genere inferiori, o di poco superiori, alle 100 pagine. Per quanto riguarda i testi di pubblicazione sovietica, la traduzione non avveniva sul testo originale ma veniva effettuata sull'edizione in lingua inglese. L'offerta editoriale era suddivisa in collane, curate da specialisti della materia, ciascuna contraddistinta dal diverso colore di copertina: \nUsciti fuori catalogo, ed esaurite le attivit\u00e0 della casa editrice, i libri risultano di difficile reperibilit\u00e0 sul mercato dell'usato e dei remainder.\nCessazione delle pubblicazioni ed estinzione della societ\u00e0.\nLa sede legale, inizialmente in Corso di Porta Nuova n. 48, fu successivamente spostata presso la Aldo Martello editore, in via Pisacane, 14. La societ\u00e0, costituita nella forma a responsabilit\u00e0 limitata, \u00e8 risultata a lungo ancora iscritta alla Camera di commercio di Milano, anche se solo nominalmente, essendo cessata da decenni ogni attivit\u00e0 editoriale e commerciale senza che fosse stata posta in essere alcuna procedura di liquidazione societaria.\nLa prolungata inattivit\u00e0, testimoniata dal mancato deposito dei bilanci d'esercizio, reiterato per moltissimi anni, ha fatto s\u00ec che sia stato avviato, nei confronti dell'azienda, un procedimento amministrativo per la cancellazione dal registro delle imprese, ai sensi dall'art. 2490 codice civile."}
{"id": "2182675", "revid": "21444761", "url": "https://it.wikipedia.org/wiki?curid=2182675", "title": "Progresso Tecnico Editoriale", "text": ""}
{"id": "2182686", "revid": "486946", "url": "https://it.wikipedia.org/wiki?curid=2182686", "title": "Mezei-Vill FC", "text": ""}
{"id": "2182690", "revid": "785863", "url": "https://it.wikipedia.org/wiki?curid=2182690", "title": "Emy Eco", "text": "Biografia.\nCome doppiatrice ha doppiato Patricia Bueno nella telenovela \"Dona Beija\" e nei cartoni animati \u00e8 stata la voce di \"Linda\" in \"Sesamo apriti\", di \"Belle\" nell'anime giapponese \"Charlotte\" e di Choppy ne \"La principessa Zaffiro\"\nIn teatro debutta nel 1960 da protagonista nella commedia \"Una rosa per Patrizia\" al Teatro Pirandello di Roma, dove nel 1969 sar\u00e0 protagonista di \"Cassandra 2000\" per la regia di Enzo Trapani, con Tony Cucchiara e i Pooh. Lavora al Piccolo Eliseo per quattro anni in una serie di gialli di Agatha Christie con Paola Quattrini, Laura Carli e Adriano Micantoni. Partecipa inoltre alla commedia \"Re Cervo\" per la regia di Andrea Camilleri insieme ad artisti come Gigi Proietti e Arnoldo Fo\u00e0.\nContemporaneamente partecipa a trasmissioni radiofoniche delle quali \u00e8 anche a volte autrice, come \"Dama di Cuori\" e i \"Monologhi\" con Maurizio Costanzo. In una delle prime edizioni del programma \"Gran variet\u00e0\" era la curatrice della rubrica \"Piccola posta\", accanto al conduttore Johnny Dorelli.\nPer il cinema \u00e8 stata interprete soltanto di due pellicole, \"I fuorilegge del matrimonio\" e \"Metempsyco\", entrambi del 1963. Sul piccolo schermo \u00e8 apparsa in qualche sceneggiato tra il 1966 e il 1968, quindi nel 1971 \u00e8 coautrice insieme a Marcello Marchesi e Guido Clericetti di \"Ti piace la mia faccia\", e in seguito \u00e8 autrice e attrice di numerose ospitate fra le quali quattro puntate con \"I Gufi\" (Nanni Svampa e Lino Patruno) e una commedia per i \"Culturali Tv\" con Macario dove anche qui \u00e8 la protagonista femminile.\nPer la rivista fa ditta con le Gemelle Kessler, Paolo Villaggio e Sandro Massimini; in \"Nude look\", di cui \u00e8 anche protagonista femminile, \u00e8 in scena con Walter Chiari e Gianni Cajafa.\nPer il cabaret partecipa come protagonista femminile per quattro anni al \"Puff\" con Enrico Montesano prima, poi Lino Banfi e infine con Gianfranco D'Angelo; altri spettacoli con Leo Valeriano in via del Mattonato. Altri vari spettacoli da autrice e protagonista quali \"Di vita si muore\", \"Lass\u00f9 qualcuno ci chiama\" e \"Al cabaret \"La Chanson\"\""}
{"id": "2182701", "revid": "122781380", "url": "https://it.wikipedia.org/wiki?curid=2182701", "title": "Noleggio con conducente", "text": "Il servizio di noleggio con conducente (N.C.C.) \u00e8 un sistema di trasporto pubblico non di linea.\nCaratteristiche principali.\nIl servizio di N.C.C. si rivolge a un'utenza specifica, che avanza, presso la sede del vettore, apposita richiesta per un determinato trasporto senza limite temporale, con possibilit\u00e0 di variazione e/o integrazione durante il viaggio. L'inizio del servizio deve avvenire all'interno del territorio comunale, mentre il prelevamento dell'utente pu\u00f2 avvenire in qualunque parte del territorio italiano o europeo e pu\u00f2 dirigersi verso qualunque destinazione nazionale o internazionale. Lo stazionamento delle autovetture avviene all'interno di rimesse ubicate nel territorio comunale. L'amministrazione pu\u00f2 tuttavia, con apposito atto, concedere ai titolari di autorizzazione di N.C.C. lo stazionamento dei veicoli su suolo pubblico, in aree appositamente individuate, a seguito di apposita richiesta, ferme restando la disponibilit\u00e0 degli spazi e la sicurezza del traffico.\nNel servizio di noleggio con conducente eseguito a mezzo di autovetture (fino a 9 posti) \u00e8 spesso vietata la sosta in posteggio di stazionamento su suolo pubblico.\nDifferenza con i taxi.\nA differenza dei taxi, che sostano su aree pubbliche specificatamente segnalate, il servizio N.C.C. \u00e8 rivolto a un'utenza indifferenziata e non \u00e8 obbligato a svolgere la corsa all'interno del solo territorio comunale, bens\u00ec pu\u00f2 svolgere il servizio su tutto il territorio nazionale e internazionale. Il servizio pubblico non di linea, denominato \"N.C.C.\", si basa propriamente su un accordo cliente-fornitore con cui vengono pattuiti le modalit\u00e0 di svolgimento del servizio, la data e l'orario, l'importo ecc. La prestazione del servizio, pertanto, non \u00e8 obbligatoria, ma si basa sul raggiungimento o meno di un accordo in forma privata, mediante comunicazione a mezzo telefonico, cartaceo, postale o elettronico (internet, email, website, etc) senza l'uso del tassametro."}
{"id": "2182704", "revid": "37401", "url": "https://it.wikipedia.org/wiki?curid=2182704", "title": "Stewart Granger", "text": "Biografia.\nNato da James Stewart Sr., un funzionario londinese, e da Frederica Lablache, i suoi nonni paterni erano scozzesi (il suo cognome d'arte, Granger, \u00e8 quello della nonna), mentre, per parte materna, era pronipote in linea diretta del grande basso italiano della prima met\u00e0 dell'Ottocento, Luigi Lablache (il quale a sua volta era nato a Napoli nel 1794 da padre francese e da madre irlandese). Dopo gli studi compiuti presso l'Epsom College nel Surrey, fece il suo debutto nel mondo del cinema inglese nel 1933 con il film \"A Southern Maid\". Adott\u00f2 il nome d'arte di Stewart Granger per evitare di essere confuso con il quasi omonimo collega americano James Stewart e ottenne il suo primo ruolo importante con il film \"L'uomo in grigio\" (1943), pellicola con la quale si impose come uno dei pi\u00f9 interessanti giovani attori del panorama cinematografico inglese.Nei primi anni cinquanta Granger si trasfer\u00ec a Hollywood, dove divent\u00f2 il protagonista di una serie di pellicole di avventura e di cappa e spada, favorito dalla sua voce teatrale, dalla sua statura (191\u00a0cm) e dal suo portamento solenne ed elegante. Tra i film da lui interpretati sono da ricordare \"Le miniere di re Salomone\" (1950), \"Scaramouche\" (1952), \"Il prigioniero di Zenda\" (1952), \"La regina vergine\" (1953), \"Lord Brummell\" (1954).\nOttenuta nel 1956 la cittadinanza statunitense, Granger continu\u00f2 ad essere interprete di film d'avventura, drammatici e sentimentali, dimostrando il suo talento di attore anche in ruoli leggeri. Oltre al gi\u00e0 citato \"Scaramouche\", interpret\u00f2 infatti le commedie \"La capannina\" (1957), al fianco di Ava Gardner e David Niven, e \"Pugni, pupe e pepite\" (1960), accanto a John Wayne e Capucine.\nDurante gli anni sessanta, Granger prosegu\u00ec la propria carriera dapprima in Italia, dove recit\u00f2 da protagonista nel kolossal \"Sodoma e Gomorra\" (1962), e quindi in Germania, dove interpret\u00f2 il ruolo di Old Surehand in tre film western tratti dalle novelle dell'autore tedesco Karl May, \"L\u00e0 dove scende il sole\" (1964), \"Danza di guerra per Ringo\" e \"Surehand - Mano veloce\" (1965), a fianco dell'attore francese Pierre Brice, nella parte del capo indiano Winnetou.\nLavor\u00f2 con Pierre Brice e con Lex Barker, un altro protagonista dei film di Karl May, in \"Spie contro il mondo\" (1966). Partecip\u00f2 inoltre a \"La grande sfida a Scotland Yard\" (1966), uno dei film della serie basata sui racconti di Edgar Wallace, molto popolare in Germania negli anni sessanta. Verso la fine della carriera, Granger recit\u00f2 anche in una soap opera tedesca dal titolo \"L'eredit\u00e0 dei Guldenburg\" (1987).\nVita privata.\nGranger \u00e8 morto all'et\u00e0 di 80 anni a causa di un tumore.\nL'attore \u00e8 stato sposato tre volte:\nDoppiatori italiani.\nNelle versioni in italiano delle opere in cui ha recitato, Stewart Granger \u00e8 stato doppiato da:"}
{"id": "2182706", "revid": "290948", "url": "https://it.wikipedia.org/wiki?curid=2182706", "title": "Gradiente termico", "text": ""}
{"id": "2182707", "revid": "1573940", "url": "https://it.wikipedia.org/wiki?curid=2182707", "title": "Pachycoccyx audeberti", "text": "Il cuculo di Audebert (Pachycoccyx audeberti ), \u00e8 un uccello della famiglia Cuculidae e unico rappresentante del genere Pachycoccyx.\nDistribuzione e habitat.\nQuesto uccello vive in Africa centro-meridionale, dal Sudafrica al Golfo di Guinea a ovest e il Kenya a est. \u00c8 di passo in Botswana, in Burkina Faso, in Camerun, in Ghana e in Sudan.\nSistematica.\n\"Pachycoccyx audeberti\" ha tre sottospecie \u00e8 un uccello della famiglia Cuculidae:"}
{"id": "2182708", "revid": "46291", "url": "https://it.wikipedia.org/wiki?curid=2182708", "title": "Pachycoccyx", "text": ""}
{"id": "2182711", "revid": "466539", "url": "https://it.wikipedia.org/wiki?curid=2182711", "title": "Tremors 3 - Ritorno a Perfection", "text": "Tremors 3 - Ritorno a Perfection (\"Tremors 3: Back to Perfection\") \u00e8 un film del 2001, diretto dal regista Brent Maddock e pubblicato direttamente per il mercato home video. \u00c8 il terzo film della serie.\nTrama.\nSono passati 11 anni dalla comparsa dei Tremors e il cacciatore di Graboid Burt Gummer scopre, grazie ad un paleontologo, la presenza nella valle di Perfection di uova fossili che si schiudono circa ogni trecento anni, riconducibili ai Graboid. Insieme a Jack e Jodi, scopre che i Graboid-bipedi, gli Shrieker, sono mutati in un terzo stadio pi\u00f9 grande e alato, ribattezzati \"Ass-Blaster\" (nella versione italiana, \"culi volanti\"). Anche questa forma \u00e8 capace di individuare le prede grazie ad un sensore termico posto sul muso. Dopo averne ucciso uno, i tre scoprono che questa evoluzione, che conserva all'interno del proprio organismo due liquidi la cui miscela, in presenza di aria, \u00e8 altamente infiammabile e permette alla creatura di volare, trasporta delle uova.\nLe larve in esse contenute possono crescere fino a diventare Graboid, i quali possono dare inizio ad un nuovo ciclo della specie. Gli Ass-Blaster, come gli Shrieker, sono in grado di riprodursi in modo ermafrodito, ma tramite la deposizione di dette uova. Grazie alla reazione chimica dei due liquidi degli Ass-Blaster, durante la battaglia finale i tre protagonisti si servono di una rudimentale arma, incrocio tra un mortaio ed una balestra, capace di scagliare dardi incendiari che, trafiggendo i mostri, li fanno esplodere. Conclusa la battaglia con gli Ass-Blaster, i tre, stremati, vengono attaccati da un ultimo mostro volante che per\u00f2 viene divorato da un Graboid albino, che Burt soprannomina \"El Blanco\". Alla fine Burt decide di risparmiare El Blanco, sia per la sua singolarit\u00e0, sia per il fatto che questo Graboid risulta sterile."}
{"id": "2182712", "revid": "55935", "url": "https://it.wikipedia.org/wiki?curid=2182712", "title": "Amarinto", "text": ""}
{"id": "2182716", "revid": "1833487", "url": "https://it.wikipedia.org/wiki?curid=2182716", "title": "Daria Nicolodi", "text": "Biografia.\nFiorentina di Bellosguardo, nacque da un avvocato che aveva partecipato alla Resistenza, a sua volta figlio di Aurelio Nicolodi, il fondatore dell'Unione Italiana Ciechi. La madre, Fulvia Casella, era la figlia del compositore Alfredo Casella. Si trasfer\u00ec a Roma alla fine degli anni sessanta. Nei primi anni settanta ebbe una relazione con lo scultore Mario Ceroli, da cui nacque il 9 giugno 1972 la sua figlia primogenita, Anna, deceduta in un incidente stradale il 29 settembre 1994.\nNel 1970 partecip\u00f2 al variet\u00e0 televisivo in quattro puntate \"Babau\", scritto da Paolo Poli e Ida Omboni e diretto da Vito Molinari, programma che a causa dei contenuti all'epoca ritenuti oltraggiosi venne \"archiviato\" dalla RAI e trasmesso solo sei anni dopo. Nei primi anni settanta ebbe alcune significative esperienze cinematografiche e teatrali sotto la guida di Elio Petri, come \"La propriet\u00e0 non \u00e8 pi\u00f9 un furto\" (1973) e di Carmelo Bene, come \"Salom\u00e8\" (1972). Di quel periodo anche un vinile in formato 45 giri. Sempre negli stessi anni, partecip\u00f2 ad alcune produzioni televisive, quali i film a puntate \"I Nicotera\", \"Senza lasciare traccia\" con Rossano Brazzi, \"Ritratto di donna velata\", con Nino Castelnuovo (1975), lo sceneggiato \"Saturnino Farandola\", con Mariano Rigillo (1978), \"Rosaura alle 10\" (1981) e il film \"La Venere d'Ille\", ultima opera di Mario Bava (1978).\nAspetto decisivo della vita e della carriera di Daria Nicolodi \u00e8 rappresentato dalla relazione sentimentale e professionale con il regista Dario Argento, che l'attrice conobbe nel 1974 durante il casting per il film \"Profondo rosso\". Dalla loro relazione nacque, nel 1975, la figlia secondogenita Asia, che la rese nonna di due nipoti nati rispettivamente nel 2001 e nel 2008.\nLa Nicolodi partecip\u00f2, come attrice o sceneggiatrice, a tutti i film diretti dal regista romano dal 1975 al 1987: \"Profondo rosso\" (1975), \"Suspiria\" (1977), \"Inferno\" (1980), \"Tenebre\" (1982), \"Phenomena\" (1985), \"Opera\" (1987). Particolarmente efficace la sua interpretazione della giornalista Gianna Brezzi nel capolavoro di Argento \"Profondo rosso\", in cui la Nicolodi tratteggia con originalit\u00e0 un personaggio femminile del tutto atipico per il cinema italiano dell'epoca.\nNel 1978 fu attrice teatrale assieme a Gigi Proietti per \"La commedia di Gaetanaccio\". Lo spettacolo debutt\u00f2 al Teatro Sistina ma venne soppresso poco dopo a causa dei contenuti troppo espliciti e scandalosi che riguardavano l'epoca religiosa e papalina del XV secolo. Con l'occasione, per la colonna sonora dello spettacolo, incise il brano \"Tango della morte\" in duetto con lo stesso Proietti, del quale uscir\u00e0 il 45 giri edito per la RCA (lato B de \"Me vi\u00e8 da piagne\", interpretato dal solo Proietti) e inserito al tempo stesso nell'LP dello spettacolo omonimo. Co-sceneggiatrice di \"Suspiria\" e, a quanto lei stessa dichiar\u00f2, di \"Inferno\", nei successivi film di Argento la Nicolodi recit\u00f2 in \"Opera\", distinguendosi maggiormente in \"Tenebre\" e, soprattutto, \"Phenomena\", in un ruolo che non am\u00f2 tuttavia particolarmente, criticando il carattere, per certi versi \"reazionario\", della parte assegnatale da Argento.\nTerminata la sua relazione con Argento nel 1985, partecip\u00f2 saltuariamente a qualche film thriller/horror (\"Le foto di Gioia\", \"Paganini Horror\", \"Il gioko\"), sfruttando la sua aura di dark lady del cinema di genere, nonch\u00e9 ad alcuni film d'autore (\"Maccheroni\", \"La fine \u00e8 nota\", \"La parola amore esiste\"), e, soprattutto negli ultimi anni, a film interpretati e diretti dalla figlia Asia (autoironico il cameo in \"Viola bacia tutti\"). \nNel 1994 venne colpita da un grave lutto, la perdita della primogenita Anna in seguito a un incidente stradale. Le sue apparizioni diventeranno sempre pi\u00f9 sporadiche.\nNel 2007 torn\u00f2 al cinema, lavorando con il suo ex compagno Argento e la figlia Asia al film del regista romano, \"La terza madre\", sequel di \"Suspiria\" e \"Inferno\". Nel 2009 partecip\u00f2 a un episodio alla serie televisiva \"Il mostro di Firenze\" prodotto da Sky Italia e trasmesso su Fox Crime, in cui interpret\u00f2 il ruolo di una medium. Apparve nella puntata del 29 giugno 2010 di \"Stracult\", dedicata interamente a \"Profondo rosso\". In questo breve documentario, espresse le sue opinioni e raccont\u00f2 la sua esperienza riguardo al film.\nMorte.\nColpita da una grave ischemia il 12 agosto 2020, ed operata d'urgenza, non si riprende pi\u00f9 e muore a Roma il successivo 26 novembre, all'et\u00e0 di 70 anni.\nProcedimenti giudiziari.\nIl 19 giugno 1985, insieme all'allora compagno Dario Argento, venne arrestata per il possesso di 23 grammi di hashish, lei venne incarcerata a Rebibbia, lui a Regina Coeli, accusati di detenzione di stupefacenti, coinvolti nelle indagini che la Guardia di Finanza stava compiendo nel mondo dello spettacolo. Furono poi assolti in quanto si trattava di consumo personale e non di spaccio."}
{"id": "2182718", "revid": "1573940", "url": "https://it.wikipedia.org/wiki?curid=2182718", "title": "Chrysococcyx megarhynchus", "text": "Il cuculo beccolungo (Chrysococcyx megarhynchus ) \u00e8 un uccello della famiglia Cuculidae.\nDistribuzione e habitat.\nQuesto uccello vive nelle foreste tropicali e subtropicali di Indonesia e Papua Nuova Guinea.\nTassonomia.\n\"Chrysococcyx megarhynchus\" non ha sottospecie, \u00e8 monotipico. Talvolta viene segregato nel genere \"Rhamphomantis\"."}
{"id": "2182720", "revid": "1573940", "url": "https://it.wikipedia.org/wiki?curid=2182720", "title": "Amarisie", "text": "Le Amarisie o Amarinzie () erano feste dell'antica Grecia in onore di Artemide, celebrate prevalentemente in Eubea.\nCelebrazione.\nInizialmente la festa veniva celebrata con splendore straordinario nel santuario di \"Artemide Amarisia\" ad Amarinto, un villaggio dell'isola di Eubea corrispondente all'odierna localit\u00e0 di Amarynthos.\nSuccessivamente le celebrazioni in onore di Artemide Amarisia si estesero anche ad altre localit\u00e0 dell'Attica, come Athamania e nella stessa Atene; queste feste, tuttavia, non erano in nessun modo paragonabili per splendore alle Amarisie che si svolgevano nell'Eubea.\nLa festa dell'Eubea si distingueva infatti per gli splendidi cortei; Strabone riferisce di aver visto, nel tempio di Artemide Amarisia, una colonna posta dagli abitanti di Eretria a ricordo di uno splendido corteo celebrativo a cui avevano preso parte 3000 opliti, 600 cavalieri e 60 carri."}
{"id": "2182721", "revid": "125218720", "url": "https://it.wikipedia.org/wiki?curid=2182721", "title": "Charlotte Rampling", "text": "Biografia.\nPrimi anni.\n\u00c8 figlia di Godfrey Rampling, ex-atleta (premiato alle olimpiadi 1932 e 1936), colonnello dell'esercito (poi comandante NATO) e di Anne Gurteen, pittrice. Trascorre l'infanzia tra la Francia e l'Inghilterra e completa a Londra le scuole superiori. Gi\u00e0 a 13 anni si esibisce nei pub con la sorella Sarah in piccoli show canori. Va a vivere per qualche mese a Madrid frequentando l'universit\u00e0, che presto abbandona per unirsi a una band canadese, in cui canta e suona la chitarra. Nel 1963 inizia la professione di indossatrice e modella.\nI primi lavori al cinema.\nDebutta nel cinema con un piccolissimo ruolo in \"Non tutti ce l'hanno\" (1965), film di Richard Lester vincitore della Palma d'oro al festival di Cannes. Viene notata da Roman Polanski che ne intuisce le qualit\u00e0 e la vorrebbe in \"Cul-de-sac\", ma lei ha gi\u00e0 firmato un contratto per \"Otto facce di bronzo\" e deve rinunciare; il ruolo verr\u00e0 assegnato a Jacqueline Bisset.\nNel 1966 inizia un periodo non particolarmente felice della sua vita: la sorella Sarah, dopo aver dato alla luce un bambino prematuro, si suicida. Charlotte e suo padre decidono di tenere la madre all'oscuro di questo particolare e dichiareranno sempre che la morte di Sarah era dovuta a un'emorragia cerebrale. Solo nel 2001, alla morte della madre, Charlotte rivela alla stampa questa verit\u00e0.\nIl cinema italiano.\nAll'epoca, la giovane attrice decide di dedicarsi per circa un anno alla meditazione e allo studio delle religioni orientali, ritirandosi in un monastero in Scozia. Nel 1968, appena ventiduenne, viene chiamata in Italia per un ruolo secondario ne \"La caduta degli dei\" (1969). Il regista Luchino Visconti, pur consapevole della differenza tra l'et\u00e0 dell'attrice e il ruolo da interpretare, le affida la parte di una madre trentasettenne, che viene deportata, assieme ai suoi due bambini, in un campo di concentramento.\nLa consacrazione a livello internazionale arriva per\u00f2 con un altro film italiano, \"Il portiere di notte\" (1974) di Liliana Cavani, in cui veste i panni di una ebrea perseguitata durante il nazismo. La sua immagine con il berretto lucido da ufficiale delle Schutzstaffel, lunghi guanti di pelle nera e le bretelle sopra il seno nudo fa il giro del mondo, ma la Rampling rifugge dall'improvvisa popolarit\u00e0 di quel ruolo, temendo di essere imprigionata sotto un'etichetta di \"regina della perversione\".\n\u00c8 di questi anni il suo \"m\u00e9nage a trois\" con il fotografo Randall Lawrence e il suo migliore amico, l'agente pubblicitario Brian Southcombe, che nel 1972 sposa e da cui ha un figlio, Barnaby, oggi regista televisivo. Il matrimonio finisce quattro anni dopo. Nel 1977 al Festival di Cannes incontra il compositore francese Jean-Michel Jarre, che sposa l'anno successivo; dal matrimonio nascono altri due figli.\nGli ultimi anni.\nNegli anni novanta, se si eccettua qualche rara apparizione cinematografica, si dedica soprattutto alla televisione per tornare sul grande schermo nel nuovo decennio. Tra i suoi ultimi film si segnalano i due diretti da Fran\u00e7ois Ozon: \"Sotto la sabbia\" (2000) e \"Swimming Pool\" (2003) che le valgono varie candidature a premi come il C\u00e8sar e l'European Film Award e, nel 2003, la vittoria di quest'ultimo. Nel 2013 interpreta il ruolo della neuropsichiatra Evelyn Vogel nella nota serie americana \"Dexter\", dal nome dell'omonimo serial killer di cui sar\u00e0 la coprotagonista.\nNel 2015 vince l'Orso d'argento per la migliore attrice al Festival di Berlino con \"45 anni\" di Andrew Haigh, al fianco di Tom Courtenay (anch'egli premiato come migliore attore). Il film, che tratta di una crisi coniugale dopo quarantacinque anni di matrimonio, \u00e8 un successo di critica che permette all'attrice di venire candidata ad altri premi importanti: agli European Film Awards 2015 vince il secondo premio come migliore attrice europea oltre a quello alla carriera e viene candidata ai premi Oscar 2016 come migliore attrice protagonista. Ha inoltre vinto la Coppa Volpi per la migliore interpretazione femminile al Festival di Venezia 2017 per il film \"Hannah\".\nDoppiatrici italiane.\nNelle versioni in italiano dei suoi lavori, Charlotte Rampling \u00e8 stata doppiata da:"}
{"id": "2182722", "revid": "46291", "url": "https://it.wikipedia.org/wiki?curid=2182722", "title": "Rhamphomantis", "text": ""}
{"id": "2182724", "revid": "1573940", "url": "https://it.wikipedia.org/wiki?curid=2182724", "title": "Cacomantis leucolophus", "text": "Il koel corona bianca (Cacomantis leucolophus ) \u00e8 un uccello della famiglia Cuculidae.\nDistribuzione e habitat.\nQuesto uccello \u00e8 endemico della Nuova Guinea.\nSistematica.\n\"Cacomantis leucolophus\" non ha sottospecie, \u00e8 monotipico. Talvolta viene segregato nel genere \"Caliechthrus\"."}
{"id": "2182725", "revid": "39224", "url": "https://it.wikipedia.org/wiki?curid=2182725", "title": "Cuculo beccolungo", "text": ""}
{"id": "2182726", "revid": "46291", "url": "https://it.wikipedia.org/wiki?curid=2182726", "title": "Caliechthrus", "text": ""}
{"id": "2182727", "revid": "1573940", "url": "https://it.wikipedia.org/wiki?curid=2182727", "title": "Microdynamis parva", "text": "Il koel minore testanera (Microdynamis parva ) \u00e8 un uccello della famiglia Cuculidae e unico rappresentante del genere Microdynamis.\nDistribuzione e habitat.\nQuesto uccello vive in Nuova Guinea.\nSistematica.\nSono note due sottospecie:"}
{"id": "2182728", "revid": "46291", "url": "https://it.wikipedia.org/wiki?curid=2182728", "title": "Microdynamis", "text": ""}
{"id": "2182730", "revid": "135491", "url": "https://it.wikipedia.org/wiki?curid=2182730", "title": "I giardini in autunno", "text": ""}
{"id": "2182731", "revid": "1573940", "url": "https://it.wikipedia.org/wiki?curid=2182731", "title": "Scythrops novaehollandiae", "text": "Il cuculo becco scanalato (Scythrops novaehollandiae ) \u00e8 un uccello della famiglia Cuculidae e unico rappresentante del genere Scythrops.\nSistematica.\n\"Scythrops novaehollandiae\" ha tre sottospecie:\nDistribuzione e habitat.\nQuesto uccello vive in Indonesia e Papua Nuova Guinea."}
{"id": "2182732", "revid": "46291", "url": "https://it.wikipedia.org/wiki?curid=2182732", "title": "Scythrops", "text": ""}
{"id": "2182733", "revid": "287204", "url": "https://it.wikipedia.org/wiki?curid=2182733", "title": "Mammillaria carretii", "text": "Mammillaria carretii \u00e8 una piccola pianta succulenta delle famiglia delle Cactaceae (sottofamiglia Cactoideae) originaria del Messico.\nDescrizione.\n\"M. carretii\", a differenza della maggior parte delle \"Mammillaria\" appartenenti al sottogenere \"Dolichothele\" ha un fusto solitario, di solito depresso-globoso in alcuni casi brevemente cilindrico, largo 5\u00a0cm circa, di colore verde scuro.\nI tubercoli che ricoprono l'intera pianta sono cilindrici, morbidi, privi di lattice, lunghi poco meno di 1\u00a0cm. Le ascelle alla loro base sono provviste inizialmente di lanuggine che col tempo per\u00f2 scompare lasciandole completamente nude. Dalle ascelle partono 1-4 setole molto sottili.\nOgni tubercolo porta in cima un'areola provvista di 12-14 spine radiali giallastre leggermente curve, aghiformi lunghe fino a 13mm, e una spina centrale leggermente pi\u00f9 robusta lunga 14-18mm di colore marroncino, uncinata. Tutte le spine sono finemente pubescenti.\nIl fiore nasce all'ascella dei tubercoli, \u00e8 allungato-imbutiforme, di colore bianco crema con venature rosa su ogni petalo, altro carattere questo che ben la fa distinguere dalle altre \"Dolichothele\" i cui fiori sono generalmente gialli. Le dimensioni del fiore si aggirano sui 24\u201325\u00a0mm in lunghezza e 13\u201315\u00a0mm in diametro.\nIl frutto \u00e8 una bacca allungata di colore verde, piena di piccoli semi di colore marrone.\nDistribuzione e habitat.\n\"M.carretii\" \u00e8 diffusa in natura negli stati Messicani di Coahuila e Nuevo Le\u00f3n su sterili pendii argillosi ad altitudini comprese tra i 700 e i 1400 m.\nColtivazione.\nQuesta pianta non \u00e8 di facilissima coltivazione, in quanto le delicate radici sono soggette a marciumi e facilmente portano alla perdita dell'intera pianta. Come in molte altre piante grasse si pu\u00f2 evitare ci\u00f2 cercando di annaffiare con parsimonia e regolarmente. Di grande aiuto \u00e8 anche mantenere in inverno la pianta al riparo dal freddo, in una posizione quanto pi\u00f9 calda e soleggiata."}
{"id": "2182735", "revid": "22475", "url": "https://it.wikipedia.org/wiki?curid=2182735", "title": "Encyclopaedia of Islam", "text": "La Encyclopaedia of Islam (EI), come pure la sua consorella in lingua francese, Encyclop\u00e9die de l'Islam, \u00e8 un'enciclopedia tematica su un ampio spettro di aspetti della cultura islamica e della storia dell'Islam.\n\u00c8 considerata nel mondo accademico universitario, non solo arabistico e islamistico, come l'opera di riferimento nel campo degli studi islamistici.\nEdizioni.\n\"EI\" ha conosciuto tre edizioni. La prima (EI1) \u00e8 stata pubblicata in quattro volumi, pi\u00f9 un supplemento, fra il 1913 e il 1938 in inglese, tedesco e francese, alle quali si \u00e8 poi affiancata un'edizione in turco, specializzata prevalentemente su cultura e storia turca, ottomana e contemporanea.\nUna versione ridotta \u00e8 stata pubblicata nel 1953 sotto il titolo \"Shorter Encyclopaedia of Islam\" (SEI), e copre i settori in particolare della Legge e della religione islamica.\nLa seconda edizione della \"The Encyclopaedia of Islam\" (EI2), articolata in 11 tomi e un supplemento, \u00e8 stata avviata nel 1954 e completata nel 2005. \u00c8 stata pubblicata dalla prestigiosa e antica casa editrice olandese Brill Academic Publishers e per l'edizione francese da G.-P. Maisonneuve &amp; Larose di Parigi, rispettivamente in inglese e in francese.\nLa terza edizione (EI3), disponibile online, \u00e8 partita nel 2002.\nOltre all'importante aumento dei contenuti, la seconda edizione dell\u2019\"EI\" differisce dalla prima per aver accolto i lavori dei ricercatori musulmani originari del Vicino e del Medio Oriente."}
{"id": "2182743", "revid": "15756", "url": "https://it.wikipedia.org/wiki?curid=2182743", "title": "Lygistorrhinidae", "text": "Lygistorrhinidae , \u00e8 una piccola famiglia di insetti dell'ordine dei Ditteri (Nematocera: Bibionomorpha).\nDescrizione.\nGli adulti sono piccoli moscerini con corpo lungo 4-5 mm; si distinguono dagli altri Sciaroidei per la particolare conformazione dell'apparato boccale e per la notevole semplificazione della nervatura alare. Il capo \u00e8 caratterizzato dal particolare sviluppo in lunghezza dell'apparato boccale con appendici lunghe almeno il triplo rispetto alle dimensioni del capo. Il torace ha la tipica conformazione degli Sciaroidei, dorsalmente gibboso, con zampe lunghe provviste di coxe allungate e tibie medie e posteriori speronate. L'addome \u00e8 stretto e allungato.\nLe ali hanno una nervatura marcatamente ridotta. La costa si estende lungo tutto il margine anteriore e apicale fino ad oltrepassare la confluenza del ramo posteriore della radio. La subcosta \u00e8 molto breve e confluisce sulla costa. La radio presenta una singolare conformazione per l'assenza del settore radiale: si riduce, infatti, ai due soli rami R1 e R4+5 che decorrono separatamente fin dalla base dell'ala, confluendo entrambi sulla costa. La media \u00e8 ridotta ai due soli frammenti distali di M1 e M2, mancando non solo il tratto basale, ma anche il ramo comune M1+2. La cubito \u00e8 composta dal tratto basale e dal ramo CuA2 ben sviluppati, mentre il tratto basale del ramo CuA1 (o M4 secondo un'altra interpretazione) \u00e8 assente. Mancano le nervature trasverse radio-mediale e medio-cubitale e le nervature anali sono assenti o rudimentali. \u00c8 invece evidente la piega CuP, parallela a CuA e interpretata dagli Autori come residuo del ramo posteriore della cubito.\nBiologia e diffusione.\nLa famiglia ha un ampio areale che comprende le regioni tropicali e subtropicali di tutte le ecozone della Terra. La biologia di questi ditteri \u00e8 poco conosciuta.\nSistematica.\nMalgrado la specificit\u00e0 morfologica nell'ambito degli Sciaroidea, i Lygistorrhinidae sono strettamente correlati ai Mycetophilidae, con i quali formano un clade monofiletico. Fino a pochi anni fa, la maggior parte delle specie di questa famiglia era sconosciuta e l'unico genere descritto era \"Lygistorrhina\". Attualmente sono descritte 32 specie esistenti, ripartite fra sette generi, a cui si aggiungono altri sei generi comprendenti specie fossili. I generi esistenti sono i seguenti:"}
{"id": "2182748", "revid": "1993636", "url": "https://it.wikipedia.org/wiki?curid=2182748", "title": "Bosnia ottomana", "text": "La provincia della Bosnia o pascialato di Bosnia fu una provincia-chiave ottomana, la pi\u00f9 occidentale, in massima parte basata sul territorio dell'attuale Stato della Bosnia ed Erzegovina.\nStoria.\nDurante l'epoca ottomana fu dapprima un Sangiaccato (\"sanjak\" ) e, dopo il 1580, un Pascialato (\"pashaluk\") diviso in diversi sanjak.\nA met\u00e0 del XVII secolo, al suo apogeo, il pascialato di Bosnia copriva tutto il territorio dell'attuale Bosnia ed Erzegovina come pure gran parte della Slavonia, Lika e Dalmazia, oggi nella Croazia. Comprendeva otto sangiaccati e 29 capitanerie (avamposti militari):\nTuttavia le continue guerre ottomane in Europa provocarono il significativo decremento territoriale della provincia durante quello stesso secolo. Dopo il trattato di Karlowitz, la provincia fu ridotta a quattro Sangiaccati (tre dei quali ridotti inoltre di dimensione) e dodici capitanerie. Prima del trattato di Passarowitz, furono formate altre 28 capitanerie militari, pi\u00f9 di met\u00e0 delle quali lungo la frontiera. Questo tipo di amministrazione militare intensiva corrispondeva alla Frontiera militare absburgica dall'altra parte della medesima linea di confine.\nNel 1833, il territorio della regione dell'Erzegovina fu separata dal pascialato di Bosnia e costituita nel separato pascialato di Erzegovina, il cui vizir fu Ali Pasci\u00e0 Rizvanbegovi\u0107. Dopo la sua morte nel 1851, i Pascialati di Bosnia ed Erzegovina furono assorbiti in una nuova entit\u00e0, chiamata Bosnia ed Erzegovina.\nCapitali.\nIl primo centro della provincia di Bosnia fu Sarajevo (Saraybosna) tra il 1463 e il 1583 e, ancora, tra il 1851 e il 1878. Altri centri furono Banja Luka (Banjaluka, Banyaluka o Banaluka) tra il 1583 e il 1686, e Travnik tra il 1686 e il 1851."}
{"id": "2182753", "revid": "123015779", "url": "https://it.wikipedia.org/wiki?curid=2182753", "title": "Digitigradi", "text": "I digitigradi sono animali che usano come unico punto d'appoggio le loro falangi. I digitigradi includono uccelli che camminano (in cui molti confondono per ginocchia quelle che in realt\u00e0 sono caviglie), gatti, cani, e molti altri mammiferi, esclusi umani, orsi, e altri (come i plantigradi, ungulati). I digitigradi sono in genere pi\u00f9 veloci degli altri animali.\nMentre gli umani (ad esempio) camminano appoggiando tutto il piede a terra, gli animali digitigradi camminano appoggiando solo le falangine e le falangette. La locomozione digitigrada \u00e8 responsabile per la distintiva forma adunca delle zampe dei cani.\nVi sono differenze anatomiche fra gli arti dei plantigradi e dei digitigradi. Gli animali digitigradi hanno un carpo e un tarso relativamente lunghi e l'osso che corrisponde alla caviglia degli umani, \u00e8 situato pi\u00f9 in alto nelle gambe. Ci\u00f2 effettivamente allunga il piede, tanto che si pensa spesso che le \"mani\" e i \"piedi\" dei digitigradi corrispondano solo alle dita degli umani."}
{"id": "2182755", "revid": "466539", "url": "https://it.wikipedia.org/wiki?curid=2182755", "title": "Tremors 4 - Agli inizi della leggenda", "text": "Tremors 4 - Agli inizi della leggenda (\"Tremors 4: The Legend Begins\" in lingua originale) \u00e8 un film del 2004, scritto e diretto dal regista Steven Seth Wilson e pubblicato direttamente per il mercato home video. \u00c8 il quarto della serie di film di \"Tremors\" e costituisce un antefatto dei primi tre capitoli della serie.\nTrama.\nRejection, Nevada, anno 1889. Una miniera di argento \u00e8 costretta a chiudere in seguito alla morte di alcuni minatori che, secondo l'unico testimone Juan Pedilla, \u00e8 opera di misteriose creature. I cittadini dunque evacuano in pochi giorni, tranne i Chang, una famiglia di orientali appena trasferitasi, e Juan insieme ai suoi cari. Si presenta allora un ricco uomo d'affari, Hiram Gummer (l'avo di Burt Gummer), che \u00e8 deciso a riaprire la miniera per risolvere il problema. Con un gruppo di volontari e Juan, Hiram si inoltra nella miniera per capire che cosa ha causato la carneficina dei minatori, senza per\u00f2 trovare alcun indizio. Di notte tuttavia dei mostri simili a vermi, lunghi circa un metro, uccidono tutti i presenti, tranne Hiram e Juan. I due, intuendo che i vermi sono attirati dalle vibrazioni terrene, riescono a fuggire sani e salvi su una collina rocciosa, che i mostri non possono perforare.\nIl giorno dopo, Hiram richiede un abile pistolero per sterminare i vermi mostruosi, che i Chang chiamano \"Dragoni delle viscere\". Si presenta dunque mister Black Hand Kelly, un vecchio pistolero che, partendo insieme a Hiram e Juan, inizia la caccia ai mostri. Per strada il trio trova degli strani gusci, ipotizzando che possa trattarsi delle uova dei mostri, e pi\u00f9 avanti una lunga pelle simile a quella della muta dei serpenti. Di notte i protagonisti si rifugiano in un capannone, ma un verme, pi\u00f9 grande di quanto se lo ricordino Hiram e Juan, attacca il gruppo e Kelly viene divorato vivo. I due superstiti, usando un telegrafo, riescono a chiedere soccorso da Rejection e riescono a fuggire dal mostro.\nHiram Gummer, segretamente terrorizzato dalle creature, lascia Juan e i pochi rimasti senza speranze. Si rende per\u00f2 conto che tutti i Graboid si dirigevano verso la citt\u00e0. Raccogliendo coraggio, torna quindi dai suoi amici di Rejection pesantemente armato, addirittura con un piccolo cannone da guerra. Dopo una lunga e dura battaglia, i pochi cittadini riescono a sconfiggere tutti i mostri, e possono finalmente riaprire la miniera. Per festeggiare l'accaduto, Gummer - deciso a restare - ribattezza la citt\u00e0 con il nome di Perfection e di mantenere il segreto sulla vicenda in modo che in futuro la citt\u00e0 non venga abbandonata.\nIl film termina con Hiram Gummer che sposa la locandiera Christine Lord con la quale scopre la passione per le armi, tradizione che verr\u00e0 portata avanti fino a Burt Gummer."}
{"id": "2182763", "revid": "599013", "url": "https://it.wikipedia.org/wiki?curid=2182763", "title": "Cappella di San Lorenzo (Celle Ligure)", "text": "La cappella di San Lorenzo \u00e8 un luogo di culto cattolico situato nella zona di Ferrari, in via Ferrari, nel comune di Celle Ligure in provincia di Savona.\nStoria e descrizione.\nSul sagrato in ciottoli bianchi e neri \u00e8 riportata la data del 1902. Non \u00e8 certo che sia la data di costruzione, ma dallo stile architettonico si deduce comunque che l'edificio sia stato realizzato tra la fine dell'Ottocento e gli inizi del Novecento.\nLa cappella \u00e8 a navata unica con volta a botte, presbiterio quadrato e piccolo campanile a cavaliere.\nL'interno \u00e8 decorato con pitture e stucchi. Sopra l'altare in pietra e calce spicca una tela raffigurante la \"Vergine con san Lorenzo e sant'Antonio Abate\"."}
{"id": "2182765", "revid": "767487", "url": "https://it.wikipedia.org/wiki?curid=2182765", "title": "Verso le coste di Tripoli", "text": "Verso le coste di Tripoli \u00e8 una pellicola bellica di produzione statunitense del 1942, diretta dal regista H. Bruce Humberstone. \u00c8 una delle ultime pellicole di propaganda bellica prima dell'assalto giapponese a Pearl Harbor, quando il film era in post-produzione. Il titolo si ispira ad un verso dell'inno dei Marines che fa riferimento alla Battaglia di Derna, combattuta da una spedizione di marines statunitensi nel 1805.\nSi tratta del debutto in Technicolor dell'attrice Maureen O'Hara, che verr\u00e0 soprannominata dopo questo suo successo \"la regina del Technicolor\".\nTrama.\nChris Winters, giovane, ricco e avvenente studente universitario decide di arruolarsi nel corpo dei Marines dove dovr\u00e0 fare presto i conti con il rude ed esigente sergente Dixie Smith. La nuova recluta avr\u00e0 un bel da fare per sopravvivere al duro addestramento, e nel frattempo dovr\u00e0 barcamenarsi tra due relazioni sentimentali, una con la bella infermiera Helene Hunt e l'altra proprio con la nipote del suo integerrimo sergente.\nDurante una esercitazione militare la giovane recluta ha la possibilit\u00e0 di manifestare il suo valore salvando proprio la vita del suo sergente, ma, dopo di ci\u00f2, decide di lasciare il corpo dei Marines per tornare alla vita civile. Mentre \u00e8 sull'auto, tuttavia, sente l'annuncio dell'attacco a Pearl Harbor e torna bruscamente indietro per prendere il comando di un plotone di Marines."}
{"id": "2182777", "revid": "767487", "url": "https://it.wikipedia.org/wiki?curid=2182777", "title": "Amityville Horror (film 1979)", "text": " Amityville Horror \u00e8 un film del 1979 diretto da Stuart Rosenberg, tratto dal libro \"Orrore ad Amityville\" di Jay Anson del 1977, a sua volta ispirato da presunti eventi accaduti presso la casa di 112 Ocean Avenue nel 1974, a Long Island, Stati Uniti.\n\u00c8 il primo film della saga di Amityville\nTrama.\nLa storia \u00e8 ambientata a Long Island nel 1974. La 112 Ocean Avenue \u00e8 luogo di una strage: Ronald DeFeo Jr. uccide l'intera famiglia nel cuore della notte. Un anno dopo la famiglia Lutz si trasferisce nella stessa casa essendo comunque consapevoli dei tragici eventi avvenuti in quel luogo. Alcuni giorni dopo Padre Delaney, sacerdote amico di Kathy, la moglie di George, avverte una presenza maligna nella casa e a nulla varranno i suoi avvertimenti poich\u00e9 viene contrastato continuamente da alcuni strani sintomi simili all'influenza e da uno strano incidente in macchina dovuto al blocco del volante. Nel frattempo Amy, la figlia, inizia ad avere un contatto con un'amica immaginaria che provocher\u00e1 un incidente alla babysitter. Intanto George sembra essere lentamente divorato dalla paranoia. Le sue condizioni peggiorano giorno dopo giorno arrivando persino a trascurare se stesso mentre viene continuamente paragonato dai cittadini all'omicida che stermin\u00f2 l'intera famiglia un anno prima.\nPassano i giorni e gli strani fenomeni continuano: porte che si aprono, strani rumori, i loro soldi per il rinfresco del matrimonio del fratello che spariscono nel nulla, e tubature guastate da un insolito liquido nero. Una notte Kathy scopre che la figlia continua a parlare con la sua amica immaginaria. Tuttavia, riesce ad intravedere due occhi rossi di fuoco osservarli fuori dalla finestra. Ogni suo tentativo di chiedere aiuto a Padre Delaney risulta vano cos\u00ec come le investigazioni del sergente Gionfriddo.\nOgni persona, religiosa o sensitiva, non osa avvicinarsi alla casa. Una di queste \u00e8 Caroline, la moglie di Jeff, grande amico di George che scopre, nella loro cantina, una stanza rossa murata dove anni prima, ai tempi delle colonie, vi venivano rinchiusi i pazzi. Caroline intuisce che si possa trattare del passaggio verso l'inferno, dove gli spiriti sono riusciti a passare per infestare la casa. Anche Padre Delaney avverte questo pericolo e inizia a pregare perch\u00e9 la famiglia venga protetta da questa forza maligna ma viene colpito dalla cecit\u00e0. Arriva l'ultima notte: George in preda alla follia cerca di fare a pezzi i figli ma viene fermato in tempo da Kathy, che era accorsa dopo aver visto la faccia del marito sul giornale. L'intera famiglia lascia spaventata la casa che nel frattempo si era animata sotto i loro occhi. Tuttavia George \u00e8 costretto a rientrare per recuperare il cane che lo salva dopo che il padrone \u00e8 rimasto quasi ucciso nella stanza rossa, rischiando di annegare nella stessa melma che aveva guastato le tubature. Dopo una disperata fuga, la famiglia si trasferisce in un altro stato, senza mai reclamare i loro oggetti personali.\nAccoglienza.\n\"Amityville Horror\" fu un successo commerciale, ma venne inizialmente bocciato dalla critica, valutato da Roger Ebert 1, 4 stelline su 4..&lt;br&gt;\nCol tempo, il film fu rivalutato, ma permangono recensioni contrastanti, con l'82% di commenti positivi su \"Cinematographe\" e altrettanti al 34% su Rotten Tomatoes. Pur nei suoi limiti, dovuti in gran parte ad una sceneggiatura carente e a difetti nella trama, fu riconosciuta l'importanza del film nel suo genere. Molti critici ritennero che le scene di George, minaccioso e con l'ascia in mano, ispirarono Kubrick nel film Shining del 1980, pellicola arricchita di molte pi\u00f9 scene horror rispetto al romanzo originale di King.\nProduzione.\nLe riprese del film durarono sette settimane.\nIl finale fu considerato esagerato, con tanto di pareti grondanti di sangue e liquidi melmosi, per rendere la pellicola pi\u00f9 commerciale. Le differenze tra il film e i fatti di 112 Ocean Avenue sono molti: i nomi dei figli dei Lutz vennero cambiati, poich\u00e9 all'epoca i veri bambini erano minorenni. I nomi delle persone uccise e dell'assassino non vengono mai nominati, e neppure la dinamica degli omicidi viene mai spiegata con chiarezza. Tuttavia, il film risulta interessante in merito ad alcuni riferimenti di carattere demoniaco o di possessione diabolica, come, ad esempio, quando George vede un quadro in biblioteca, con una mosca raffigurata sopra, chiaro simbolo di Beelzeb\u00f9.\nIl vero George Lutz ha sempre negato di essere stato violento nei confronti di moglie e figli. Nel film la bambina fantasma \u00e8 rappresentata come un maiale dall'aspetto mostruoso. Nel film la stanza rossa in cantina \u00e8 rappresentata come la fonte del male che risiede nella casa e anche come un portale sugli inferi, mentre nella realt\u00e0 era una normale stanza dei giochi colorata di rosso.\nSeguiti.\nIl film ha avuto sette sequel:\nDel film fu fatta una parodia in \"Bloodbath at the House of Death\" (1984), film diretto da Ray Cameron ed interpretato da Kenny Everett e Vincent Price."}
{"id": "2182781", "revid": "599013", "url": "https://it.wikipedia.org/wiki?curid=2182781", "title": "Cappella di San Giovanni Battista (Celle Ligure)", "text": "La cappella di San Giovanni Battista \u00e8 un luogo di culto cattolico situato nella zona di Costa nel comune di Celle Ligure, in provincia di Savona.\nStoria e descrizione.\nLo stile sembrerebbe fare risalire la chiesa agli anni intorno al 1900. A navata unica con volta a botte e presbiterio quadrato, la cappella ha l'interno decorato da pitture e conserva una tela della \"Vergine\" dietro l'altare."}
{"id": "2182783", "revid": "729019", "url": "https://it.wikipedia.org/wiki?curid=2182783", "title": "K\u00e1ny", "text": "K\u00e1ny \u00e8 un comune dell'Ungheria di 79 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2182789", "revid": "767487", "url": "https://it.wikipedia.org/wiki?curid=2182789", "title": "Tichvinskij rajon", "text": "Lo Tichvinskij rajon () \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Tichvin."}
{"id": "2182792", "revid": "767487", "url": "https://it.wikipedia.org/wiki?curid=2182792", "title": "K\u00e1zsm\u00e1rk", "text": "K\u00e1zsm\u00e1rk \u00e8 un comune dell'Ungheria di 1.028 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2182794", "revid": "767487", "url": "https://it.wikipedia.org/wiki?curid=2182794", "title": "Idem (album)", "text": "Idem \u00e8 il quarto lavoro ufficiale del duo hip hop torinese ATPC. L'album \u00e8 uscito nel 2004 per La Suite Records.\nTredici tracce, diverse tra loro ma legate da un unico filo conduttore, con ospiti come Bunna (Africa Unite) in \u201cSe Fossi In Te\u201d, Boris (Trib\u00e0) in \u201cMovida\u201d e gli immancabili Featuring strettamente hip hop con Bassi Maestro in \u201cPi\u00f9 Forte\u201d e Tormento (Sottotono) in \u201cPi\u00f9 O Meno\u201d, pi\u00f9 naturalmente tutti gli artisti della scuderia La Suite (Tsu, Principe, Funk Famiglia e Duplici). Da Segnalare la presenza dei due singoli di successo \"Movida\" e \"Se fossi in te\"."}
{"id": "2182796", "revid": "767487", "url": "https://it.wikipedia.org/wiki?curid=2182796", "title": "Kelem\u00e9r", "text": "Kelem\u00e9r \u00e8 un comune dell'Ungheria di 580 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2182798", "revid": "767487", "url": "https://it.wikipedia.org/wiki?curid=2182798", "title": "Cruel Intentions 2 - Non illudersi mai", "text": "Cruel Intentions 2 - Non illudersi mai (\"Cruel Intentions 2: Manchester Prep.\") \u00e8 un film del 2000, diretto dal regista Roger Kumble, interpretato da Robin Dunne, Sarah Thompson e Amy Adams; prequel del film originale \"Cruel Intentions\".\nNel 2003 \u00e8 stato girato un terzo film della saga: \"Cruel Intentions 3 - Il fascino della terza volta\".\nTrama.\nIl giovane Sebastian Valmont, povero ma gi\u00e0 grande manipolatore e seduttore, nel suo ultimo giorno di scuola rovina il matrimonio del preside con la moglie umiliando quest'ultima. Visto che la madre, tossicodipendente, viene mandata in una comunit\u00e0 e lui \u00e8 minorenne, il padre decide di portarlo con s\u00e9 a casa della sua nuova moglie Tiffany Merteuil a Manhattan. Il giovane pensa sia l'occasione giusta per cambiare vita, lasciandosi alle spalle il suo passato da cattivo ragazzo.\nUna volta giunto alla sua nuova, gigantesca, casa, scopre che la moglie del padre \u00e8 milionaria e fa conoscenza di quest'ultima e della sua nuova sorellastra Kathryn Merteuil. All'inizio si mostra come una ragazza dolce ed altruista, ma ci vuole molto poco perch\u00e9 si riveli per quella che realmente \u00e8: una perfida manipolatrice. Inoltre ha gi\u00e0 preso in antipatia Sebastian per averla umiliata nel suo primo giorno a casa sua, correggendo i termini da lei usati quando parla e suonando il pianoforte meglio di lei.\nAccade che Sebastian si innamora di Danielle, figlia del rettore della Manchester Prep e vergine dichiarata. I due si frequentano e le cose sembrano andare bene, ma Kathryn \u00e8 in agguato e, dopo continui scambi verbali velenosi con Sebastian, viene a scoprire da un suo compagno di scuola la verit\u00e0 sul suo passato. Scopre che Sebastian ha corrotto il corriere che doveva consegnare la cartella personale al rettore e che l'ha sostituita con un'altra, assai lusinghiera. Dopo essere entrata in possesso della cartella originale, contenente tutte le malefatte sulla condotta di Sebastian, Kathryn ne resta impressionata e ammette di aver sottovalutato il fratellastro e decide di volerlo come alleato, spronandolo a tornare ad essere quel che era prima, cercando anche di sedurlo e dicendogli che loro sono uguali e che non potr\u00e0 cambiare.\nSebastian rifiuta e corre da Danielle, ma una volta l\u00ec scopre l'amara verit\u00e0. Danielle \u00e8 tutt'altro che una brava ragazza, finge ci\u00f2 che non \u00e8 solo perch\u00e9 figlia del rettore, in realt\u00e0 \u00e8 un'amica di Kathryn. Sebastian \u00e8 deluso ma le due gli propongono di unirsi a loro, il ragazzo capisce di non poter fare pi\u00f9 niente da solo contro Kathryn e i suoi amici e cos\u00ec decide di abbandonare la nuova strada e di tornare il seduttore di prima, facendo poi sesso con Danielle.\nAlla fine, Sebastian riceve da Kathryn il diario che riempir\u00e0 con i nomi e le descrizioni delle sue future conquiste, a cominciare dall'ingenua Cherie, detestata da Kathryn per il suo essere imbranata, innocente e pi\u00f9 ricca di lei.\nCuriosit\u00e0.\nIl network statunitense Fox, voleva produrre una serie ispirata al film, con il titolo \"Manchester Prep.\" (ovvero il nome della scuola privata frequentata dai protagonisti), anche se gli attori cambiarono completamente la serie inizi\u00f2. Ma subito si pentirono della scelta e si decise di trasformare quello che era stato girato in un film-tv adattandolo come prequel del film originale.\nCast.\nI ruoli con due nomi sono quelli cambiati quando la produzione ha trasformato il telefilm-remake in un prequel home video."}
{"id": "2182799", "revid": "28592", "url": "https://it.wikipedia.org/wiki?curid=2182799", "title": "Pelmeni", "text": ""}
{"id": "2182800", "revid": "767487", "url": "https://it.wikipedia.org/wiki?curid=2182800", "title": "Ken\u00e9zl\u0151", "text": "Ken\u00e9zl\u0151 \u00e8 un comune dell'Ungheria di 1.358 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2182802", "revid": "729019", "url": "https://it.wikipedia.org/wiki?curid=2182802", "title": "Kereszt\u00e9te", "text": "Kereszt\u00e9te \u00e8 un comune dell'Ungheria di 33 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2182804", "revid": "287204", "url": "https://it.wikipedia.org/wiki?curid=2182804", "title": "Foot-Ball Club Juventus 1907-1908", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1907-1908.\nStagione.\nNella seduta straordinaria della Federazione Italiana Foot-Ball del 20 ottobre 1907, il presidente della Doria, Oberti, present\u00f2 un ordine del giorno che venne approvato a maggioranza con cui si proponeva di organizzare due \"gare di campionato\": una \"italiana\", riservata ai soli atleti nazionali e assegnataria della Coppa Romolo Buni, e una \"federale\", aperta anche agli stranieri e abbinata alla Coppa Spensley:\nI delegati dei cosiddetti \"Football Club\" (Milan, Torino, Libertas, Genoa e Naples), tuttavia, lasciarono la seduta per protesta in quanto non accettavano che i calciatori stranieri venissero esclusi dalla competizione per il titolo di \"Campione d'Italia\" e relegati a disputarsi il riconoscimento creato ex novo di \"Campione Federale d'Italia\". In particolare il Milan, detentore della Coppa Spensley, critic\u00f2 la decisione della FIF di abbinare tale trofeo (ex coppa dei \"Campioni d'Italia\") al nuovo titolo di \"Campione Federale\".\nIl torneo si ridusse quindi a una finale a due tra la Juventus e l'Andrea Doria. Il 19 gennaio dello stesso anno si gioc\u00f2 la gara di andata della finale del Campionato \"federale\" a Genova contro l'Andrea Doria, dove la \"Signora\" vinse per 3-0. Un mese dopo si rigioc\u00f2, a Torino, coi doriani che uscirono vincitori per 0-1. Fu dunque necessario uno spareggio, giocatosi a Torino per la maggior differenza reti bianconera nel doppio confronto il 15 marzo: a pochi minuti dalla fine, mentre la Juventus era in vantaggio per 2-1, il doriano Sardi colp\u00ec di testa, e il barone Mazzonis, allora giocatore bianconero, per respingere il pallone infil\u00f2 Durante di testa per il 2-2 finale; l'incontro fu successivamente annullato per un errore tecnico arbitrale. Passarono due mesi e il 10 maggio si pot\u00e9 rigiocare lo spareggio, sempre in Corso Sebastopoli \u2013 campo juventino fino al 1922 \u2013 e la Juventus vinse per 5-1 con Ernesto Borel (padre di Aldo, il Borel I, e Felice, il Borel II, entrambi futuri calciatori bianconeri) mattatore dell'incontro e del Campionato Federale F.I.F. 1908. Alla Juventus non fu assegnata la Coppa Spensley che le spettava di diritto in quanto Campione Federale, perch\u00e9 il Milan detentore in carica l'aveva polemicamente riconsegnata a Spensley, rappresentante del Genoa; all'inizio della stagione successiva, fu deliberato che la Coppa venisse assegnata permanentemente al Milan, la societ\u00e0 che l'aveva vinta per due volte di fila (1906 e 1907), a titolo risarcitorio. Il Campionato Federale venne, quindi, disconosciuto \"a posteriori\" dalla FIF.\nLa Juventus gioc\u00f2, ancora prima che diventasse \"Campione Federale d'Italia\" (poich\u00e9 la partita decisiva si disput\u00f2 soltanto il 10 maggio), il campionato italiano, \"Coppa Romolo Buni\", iniziato a marzo dello stesso anno, con altre tre squadre. Il 1\u00ba marzo i bianconeri pareggiarono 1-1 a Vercelli contro la , poi vincitrice del torneo, nella gara d'andata delle eliminatorie regionali, e perse 2-0 la partita di ritorno (doppietta di Rampini per i vercellesi), venendo eliminata dal torneo. Il titolo di \"Campione d'Italia\" fu poi vinto dalla Pro Vercelli.\nNello stesso anno la societ\u00e0 juventina conquist\u00f2 due Palle d'Argento Henry Dapples \u2013 un'altra competizione pionieristica \u2013 nelle finali disputate il 22 novembre e il 13 dicembre, battendo in entrambe le occasioni la Pro Vercelli."}
{"id": "2182806", "revid": "183694", "url": "https://it.wikipedia.org/wiki?curid=2182806", "title": "Corrado Mangione", "text": "Biografia.\nNegli anni Sessanta diresse le due collane matematiche della casa editrice Progresso tecnico editoriale di Milano, appendice della Aldo Martello editore, dedicata alla pubblicazione di una serie di opuscoli tascabili di divulgazione scientifica nel campo della matematica e della chimica.\nPresso l'editore Boringhieri di Torino ha diretto la serie \"Testi e manuali della scienza contemporanea. Serie di logica matematica\".\nHa contribuito alla \"Storia del pensiero filosofico e scientifico\" pubblicata da Ludovico Geymonat per Garzanti con specifici contributi sulla storia della logica moderna e contemporanea. Ha successivamente ampliato e sistematizzato tali contributi nella \"Storia della logica. Da Boole ai nostri giorni\" (con la collaborazione di Silvio Bozzi): l'opera costituisce un ampio ed esaustivo lavoro di ricognizione e sintesi sugli ambiti di ricerca e sui risultati della logica contemporanea.\nPer Franco Muzzio &amp; C. Editore ha diretto la collana editoriale \"Muzzio scienze\".\nInsieme a Edoardo Ballo, Silvio Bozzi, Gabriele Lolli e Paolo Pagli, ha curato, per Bollati Boringhieri, l'edizione italiana delle opere di Kurt G\u00f6del."}
{"id": "2182807", "revid": "6923", "url": "https://it.wikipedia.org/wiki?curid=2182807", "title": "Gran Premio motociclistico del Sud Africa", "text": ""}
{"id": "2182813", "revid": "79227", "url": "https://it.wikipedia.org/wiki?curid=2182813", "title": "Amityville", "text": "Amityville \u00e8 una localit\u00e0 degli Stati Uniti d'America nella Contea di Suffolk, nello Stato di New York. La cittadina \u00e8 situata sulla costa meridionale di Long Island e fa parte dell'area metropolitana di New York. Ha lo status di \"village\" e condivide con le vicine Babylon e Lindenhurst l'amministrazione del comune di Babylon.\nDa oltre quarant'anni la cittadina, il cui nome deriva dalla parola latina \"amicus\" (amico), \u00e8 famosa per ospitare quella che sembra essere la pi\u00f9 famosa casa infestata d'America.\nStoria.\nI coloni di Huntington visitarono l'area di Amityville nel 1653 per bisogno di fieno e di sale. La citt\u00e0 venne fondata nel 1658. L'antico nome di Amityville era \"Huntington West Neck South\".\nSecondo la tradizione, il nome fu cambiato nel 1846, quando i residenti si incontrarono per istituire un nuovo ufficio postale. L'incontro si trasform\u00f2 ben presto in una baraonda, tanto che uno dei partecipanti esclam\u00f2 \u00ab \"Ci\u00f2 di cui ha bisogno quest'incontro \u00e8 un po' di amicizia\" \u00bb (\"What this meeting needs is some amity\"). Secondo un'altra versione il nome della citt\u00e0 venne suggerito da Samuel Ireland, proprietario di un mulino, conforme a quello della sua barca, la \"Amity\".\n\"Orrore ad Amityville\".\nAmityville \u00e8 famosa per essere luogo dell'ambientazione del libro \"Orrore ad Amityville\" scritto da Jay Anson e pubblicato nel 1977, dal quale sono stati tratti numerosi film dal 1979 in poi. \"Orrore ad Amityville\" trae ispirazione da un fatto di cronaca avvenuto ad Amityville nel novembre 1974, quando Ronald DeFeo Jr. uccise tutti i sei membri della sua famiglia nella loro casa al 112 Ocean Avenue.\nNel dicembre 1975 George e Kathy Lutz e i tre figli di Kathy si trasferirono nella casa, ma la lasciarono dopo ventotto giorni asserendo che la casa fosse infestata da fantasmi. Il libro di Jay Anson \u00e8 basato su questi fatti con l'aggiunta per\u00f2 di alcuni elementi di fantasia.\nIl romanzo, cos\u00ec come i film da esso tratti e la stessa storia della casa infestata, sono tutt'oggi oggetto di discussioni e controversie.\nGeografia fisica.\nLa morfologia del terreno \u00e8 pianeggiante, sono pochi chilometri di terra emersa con un piccolo lago.\nSecondo lo United States Census Bureau, il villaggio ha una superficie totale di 2,5 miglia quadrate (6,5\u00a0km\u00b2), di cui, 2,1 miglia quadrate (5,4\u00a0km\u00b2) sono composte da terra e 0,4 miglia quadrate (1.0\u00a0km\u00b2) da acqua. La superficie totale \u00e8 di 15,38% di acqua.\nIl villaggio di Amityville \u00e8 delimitato ad ovest dalla East Massapequa (in Nassau County), a nord da North Amityville, a nord-est e ad est da Copiague, e a sud dalla Great South Bay.\nSociet\u00e0.\nEvoluzione demografica.\nSecondo un censimento del 2010, c'erano 9.523 persone e 3.107 famiglie nel villaggio, con 2,61 persone per famiglia. La densit\u00e0 di popolazione era 4.506,9 persone per miglio quadrato. \nAmministrazione.\nGemellaggi.\nAmityville \u00e8 gemellata con:"}
{"id": "2182815", "revid": "1540383", "url": "https://it.wikipedia.org/wiki?curid=2182815", "title": "Piera Aiello", "text": "Nel 2019 \u00e8 stata inserita dalla BBC nella lista delle 100 donne pi\u00f9 influenti al mondo.\nBiografia.\nNel 1985 la diciottenne Aiello fu costretta a sposare Nicola Atria, figlio del mafioso partannese Vito Atria. Vito Atria fu ucciso nove giorni dopo; Nicola Atria fu poi ucciso il 24 giugno 1991, in presenza sua e della figlia di tre anni. A seguito di quest'evento, Piera Aiello decide di denunciare i due assassini del marito e inizia a collaborare con la polizia e la magistratura, unitamente alla cognata Rita Atria, con il giudice Paolo Borsellino. Da allora vive con un'altra identit\u00e0, fino alle elezioni del 2018.\nIl 25 luglio 2008 viene nominata presidente dell'associazione antimafie \"Rita Atria\" di Milazzo.\nIl 24 ottobre 2012 presenta il suo libro \"Maledetta Mafia\" (Edizioni San Paolo) scritto a quattro mani con Umberto Lucentini, giornalista e biografo di Paolo Borsellino.\nNel 2015 viene assunta insieme ad altri 12 collaboratori di giustizia alla Regione Siciliana dal presidente Rosario Crocetta.\nIl 10 dicembre 2016 viene nominata Presidente onorario dell\u2019Associazione Antimafie e Antiracket - Paolo Borsellino - onlus di Marsala.\nIl 23 maggio 2017 viene eletta Presidente dell'Associazione Antimafie ed Antiracket \"La verit\u00e0 vive\" Onlus.\nImpegno politico.\nAlle elezioni politiche del 2018 viene eletta alla Camera dei Deputati nel collegio uninominale di Trapani-Marsala per il Movimento 5 Stelle.\n\u00c8 la prima parlamentare nella storia della Repubblica Italiana con lo status di testimone di giustizia. \u00c8 componente della commissione Giustizia e della Commissione parlamentare antimafia.\nIl 2 settembre 2020, dopo le polemiche sul rinnovo dei vertici dei servizi segreti, ha annunciato di aver lasciato il Movimento 5 Stelle: \"Non mi rappresenta pi\u00f9\".\nIl 27 gennaio 2021, in occasione delle consultazioni per la formazione di un nuovo governo, aderisce alla componente del Gruppo misto \"Centro Democratico\" insieme alla deputata Alessandra Ermellino (anch'essa ex M5S).\nAiello ha lasciato Centro Democratico ed ha fatto ritorno ai non iscritti il 30 giugno 2021; il giorno seguente, assieme a Elio Lannutti e Elisabetta Trenta, ha aderito all'Italia dei Valori, senza per\u00f2 iscriversi. ."}
{"id": "2182818", "revid": "365417", "url": "https://it.wikipedia.org/wiki?curid=2182818", "title": "Foot-Ball Club Juventus 1908-1909", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1908-1909.\nStagione.\nNel 1909 il sistema dei due campionati \"federale\" (aperto agli stranieri) e \"italiano\" (aperto solo ai calciatori italiani) venne riproposto, e la Juventus partecip\u00f2 a entrambi i campionati. Al campionato \"federale\", o \"Coppa Zaccaria Oberti\", iniziato a gennaio, fu eliminata al primo turno delle eliminatorie piemontesi dal Torino, a sua volta eliminato nel turno successivo dalla alla fine vincitrice del torneo. \"La Stampa\", commentando l'eliminazione, afferm\u00f2: \u00abE la Juventus godr\u00e0 di un certo riposo, che le auguriamo foriero di miglioramento di stile di gioco, e preludio necessario ad assicurarsi l'altro campionato, quello \"pi\u00f9 ambito\" ancora: il \"Campionato italiano\"!\u00bb.\nIl campionato \"italiano\" (o \"Coppa Romolo Buni\") inizi\u00f2 invece a marzo e fu trionfale per la Juventus che, superate le eliminatorie piemontesi grazie ai forfait di Torino e Pro Vercelli, sconfisse dapprima la Doria nella semifinale ligure-piemontese e poi, in finale, la USM (1-1 in casa, 2-1 in trasferta), vincitore della semifinale lombardo-veneta (dove aveva sconfitto il Vicenza con un complessivo 10-1, 2-1 all'andata e 8-0 al ritorno), aggiudicandosi cos\u00ec la Coppa Romolo Buni e il Campionato italiano di Prima Categoria, chiudendosi in tal modo il ciclo dei giocatori-pionieri come Umberto Malvano e Domenico Donna.\nLa FIF, tuttavia, legittim\u00f2 \"a posteriori\" come titolo di \"Campione d'Italia\" il trofeo federale vinto dalla Pro Vercelli e disconobbe quello italiano ottenuto dai bianconeri, a causa dell'attivit\u00e0 di boicottaggio dei club contrari alla divisione del campionato: destino esattamente opposto a quello dei tornei del 1908.\nMaglie.\nA seguito di una modifica del regolamento del gioco del calcio, da questa stagione divenne obbligatorio per il portiere indossare una divisa diversa da quella dei giocatori di movimento."}
{"id": "2182825", "revid": "204012", "url": "https://it.wikipedia.org/wiki?curid=2182825", "title": "Dolori", "text": ""}
{"id": "2182831", "revid": "2121138", "url": "https://it.wikipedia.org/wiki?curid=2182831", "title": "Petenera", "text": "La petenera \u00e8 un tipo di \"cante\" flamenco che si basa su una strofa di quattro versi ottonari (octos\u00edlabos) che diventano sei o pi\u00f9 per la ripetizione di alcuni versi e se aggiunge un altro come riempitivo che suole essere \u201cMadre de mi coraz\u00f3n\u201d. I testi di questo palo flamenco sono tristi e malinconici e vengono interpretati in modo lento e coinvolti sentimentalmente, nonostante esistano versioni antiche con ritmi pi\u00f9 rapidi e temi meno cupi.\nEsisteva come forma musicale indipendente prima del suo adattamento al flamenco, essendo per alguni studiosi imparentata con la sarabanda del secolo XVII. \nLa danza della \"petenera\" fu molto popolare alla fine del secolo XIX, essendo insegnata nelle scuole di ballo, dopo le \"seguidillas sevillanas\". \nOrigini.\nSi crede che sia uno forma di canzone molto arcaica, come \u00e8 stato sempre affermato dallo scrittore Seraf\u00edn Est\u00e9banez Calder\u00f3n nella met\u00e0 del secolo XIX, e l'aderenza al ritmo dell'antica sarabanda sembra confermare la sua datazione. Molte teorie hanno apportato suggerimenti riguardo alle sue origini, bench\u00e9 non risulta abbastanza evidente sostenerne alcuna con sicurezza: \nVersioni.\nEsistono differenti versioni di questo \"cante\", l'antica e la moderna e questa a sua volta pu\u00f2 essere breve (\"chica\") o lunga (\"grande\"). La cosiddetta \"petenera grande\" non \u00e8 ballabile a differenza della \"breve\" che pu\u00f2 essere accompagnata da \"palmas\". \nAlla fine del secolo XIX il cantante Medina el Viejo (Jos\u00e9 Rodr\u00edguez Concepci\u00f3n) fece conoscere la sua versione di \"petenera\". Questa fu adottata da un altro grande cantante Antonio Chac\u00f3n. Di quel \"paso\" della Ni\u00f1a de los Peines ne realizz\u00f2 una versione personale arricchita melodicamente, molto diffusa poi da altri artisti come Pepe el de la Matrona. \nFederico Garc\u00eda Lorca dedic\u00f2 a questo \"cante\" il suo poema \"Gr\u00e1fico a la Petenera\" e inoltre interpret\u00f2 alcune \"peteneras\" al piano accompagnando La Argentinita in una storica registrazione. Il compositore Pablo Sarasate scrisse un'opera intitolata \"Peteneras\" per violino e piano.\nStruttura.\nLa \"Petenera\" \u00e8 un palo del flamenco in 12 beat, con quelli forti distribuiti come segue: [1][2][3][4][5][6][7][8][9][10][11][12]. Quindi di struttura identica alla zarabanda e alla j\u00e1cara, danze spagnole del secolo XVI."}
{"id": "2182833", "revid": "1573940", "url": "https://it.wikipedia.org/wiki?curid=2182833", "title": "Chiesa di Sant'Angela Merici (Roma)", "text": "La chiesa di Sant'Angela Merici \u00e8 una chiesa di Roma, nel quartiere Nomentano, in via Bartolomeo Marliano.\nStoria.\nRealizzata nel 1955 dall'ing. Ernesto Vichi, essa fu eretta a parrocchia il 25 settembre 1963 con decreto del cardinale vicario Clemente Micara, e affidata dal 1958 agli Oblati di Maria Vergine.\nLa chiesa fu consacrata nel 1967 e fu visitata da Giovanni Paolo II il 27 maggio 2001.\nDal 2014 \u00e8 sede del titolo cardinalizio di \"Sant'Angela Merici\".\nDescrizione.\nLa chiesa \u00e8 un alto edificio a pianta ottagonale in mattoni rossi e nervature in cemento armato. Sulla sommit\u00e0 della chiesa \u00e8 posta una lanterna, mentre al di sotto del cornicione corre una lunga vetrata. L'ingresso principale \u00e8 preceduto da una breve scalinata, ed \u00e8 sormontato dallo stemma di papa Paolo VI e dalla scritta dedicatoria: \"D.O.M. in hon. S. Angelae Merici A.D. MCMLXVII\".\nL'interno della chiesa si presenta in forme semplici, con un'unica cappella laterale, ove si trovano un \"Crocifisso\" in ceramica e due tele raffiguranti una \"Deposizione\" ed una \"Eucaristia\"."}
{"id": "2182835", "revid": "339329", "url": "https://it.wikipedia.org/wiki?curid=2182835", "title": "Peteneras", "text": ""}
{"id": "2182836", "revid": "119775407", "url": "https://it.wikipedia.org/wiki?curid=2182836", "title": "Chiesa di Santa Francesca Cabrini", "text": "La chiesa di Santa Francesca Cabrini \u00e8 un luogo di culto cattolico di Roma, sede dell'omonima parrocchia, nel quartiere Nomentano, in via della Marsica.\nStoria.\nIl Capitolo generale dei Padri Maristi, nel 1947, offr\u00ec la disponibilit\u00e0 della Provincia italiana a prendersi cura di una Parrocchia alla periferia di Roma.\nIl 28 maggio 1948, la Sacra Congregazione dei Religiosi, autorizz\u00f2 la Provincia italiana della Societ\u00e0 di Maria ad acquistare appezzamenti di terreno edificabile per realizzare il progetto, che prevedeva la costruzione di una Chiesa, di una Scuola e di una casa religiosa tra le vie Livorno ed Apuania e l'area dove sorger\u00e0 la Circonvallazione Nomentana.\nIl 29 agosto 1948 iniziarono i lavori di costruzione della Scuola con l'annessa Cappella, che saranno ultimati il 15 ottobre 1949.\nLa Parrocchia fu canonicamente eretta il 22 dicembre 1949, nel giorno dedicato a Santa Francesca Saverio Cabrini, che venne dichiarata Titolare, con decreto del Cardinale Vicario Francesco Marchetti Selvaggiani \"Pastoris vigilantis\", affidata ai Sacerdoti Maristi la Parrocchia fu collocata presso la Cappella della Scuola. \nIl gran numero di fedeli e lo sviluppo demografico del quartiere in rapida espansione, fece ben presto avvertire la necessit\u00e0 di costruire un edificio pi\u00f9 grande.\nLa cerimonia di benedizione per la posa della prima pietra della Chiesa si svolse il 1\u00ba giugno del 1956. L'edificio, costruito su progetto dagli architetti Enrico Lenti e Mario Muratori, fu ultimato due anni e sei mesi dopo, nel dicembre del 1958. \nL'edificio fu consacrato solennemente il 6 dicembre dello stesso anno da monsignor Luigi Traglia, vicegerente della diocesi di Roma.\nLa chiesa ha ricevuto la visita di papa Giovanni Paolo II il 4 dicembre 1983.\nDescrizione.\nLa chiesa, esternamente, \u00e8 affiancata da un alto e slanciato campanile. La facciata \u00e8 quasi totalmente occupata da una grande vetrata con un'intelaiatura in cemento armato, opera di Augusto Ranocchi, in cui sono rappresentate le vicende legate alle apparizioni di Lourdes.\nAlle spalle dell'altare maggiore si trova l'organo a canne, realizzato nel 1960 dalla ditta Pinchi. A trasmissione elettrica con sistema multiplo, dispone di 30 registri ed \u00e8 integralmente racchiuso entro cassa espressiva."}
{"id": "2182837", "revid": "21447758", "url": "https://it.wikipedia.org/wiki?curid=2182837", "title": "Le scienze", "text": ""}
{"id": "2182842", "revid": "648716", "url": "https://it.wikipedia.org/wiki?curid=2182842", "title": "Nodulosi reumatoide", "text": " \nPer nodulosi reumatoide in campo medico, si intende una rara forma di malattia reumatica. Descritti per la prima volta da medici francesi \u00e8 ancora in discussione la loro autonomia come patologia. \nEpidemiologia.\nColpisce prevalentemente il sesso maschile, \u00e8 una forma patologica rara. \nSintomatologia.\nFra i sintomi e i segni clinici ritroviamo la comparsa di noduli e altre piccole masse.\nPatologie correlate.\nLo si riscontra anche nella granulomatosi di Wegener mentre bisogna differenziarlo da altre malattie con i noduli quali il lupus eritematoso sistemico, sclerodermia e l'artrite reumatoide."}
{"id": "2182846", "revid": "729019", "url": "https://it.wikipedia.org/wiki?curid=2182846", "title": "Tour della nazionale di rugby a 15 dell'Italia 2002", "text": "Nel 2002 la nazionale italiana di rugby si rec\u00f2 in \"tour\" in Nuova Zelanda, la seconda esperienza nel Paese dopo quella del 1980.\nIl \"tour\" segn\u00f2 l'esordio come C.T. del neozelandese John Kirwan, chiamato a sostituire Brad Johnstone alla guida della nazionale azzurra dopo il disastroso Sei Nazioni 2002.\nFurono previsti tre incontri tra la fine di maggio e la prima settimana di giugno: due gare preparatorie senza l'assegnazione del \"cap\" internazionale con l\"union\" di e la formazione \"New Zealand Divisional XV\", selezione dei giocatori di seconda divisione del National Provincial Championship, ed, infine, il \"test match\" con la nazionale neozelandese.\nIl gruppo dei 28 Azzurri part\u00ec da Roma il 24 maggio con destinazione Palmerston North; ad una prima vittoria iniziale contro la formazione della federazione provinciale di Manawatu per 37-15, segu\u00ec un pareggio (35-35) contro la selezione di giocatori delle province rugbistiche di seconda divisione, con il ventunenne Bortolami alla prima da capitano. L'Italia arriv\u00f2 alla sfida di Hamilton contro gli \"All Blacks\" con una formazione ricca di giovani e debuttanti; l'incontro termin\u00f2 con una pesante sconfitta per 10 a 64, con i neozelandesi capaci di segnare nove mete. L'unica marcatura italiana fu quella di Bortolami, confermato alla guida del XV azzurro."}
{"id": "2182847", "revid": "124377252", "url": "https://it.wikipedia.org/wiki?curid=2182847", "title": "Copritele il volto", "text": "Copritele il volto (titolo originale \"Cover Her Face\") \u00e8 un romanzo della scrittrice inglese P. D. James del 1962, il primo in cui compare l'ispettore Adam Dalgliesh, che in una intervista fatta alla scrittrice, lo fa nascere a Norfolk nel 1928. Dalghiesh oltre ad essere ispettore \u00e8 anche poeta ammirato da pubblico e dalla critica e da poco ha perso la moglie e il figlio.\nTrama.\nQuesto \u00e8 il primo caso che l'ispettore affronta: Sally Jupp \u00e8 stata trovata uccisa vicino alla culla del suo bambino. L'indagine viene affidata a Dalghiesh che non fa fatica a capire che Sally, ragazza madre assunta come cameriera a Martingale, ha osato troppo annunciando il suo fidanzamento con il facoltoso Stephen Maxie. Nessuno avrebbe voluto che Sally diventasse la futura padrona di Martingale, nemmeno la servit\u00f9. Solo Dalghiesh riesce ostinatamente a rompere quel muro di grande omert\u00e0 che si respira nella casa e a risolvere brillantemente il delitto."}
{"id": "2182854", "revid": "124377278", "url": "https://it.wikipedia.org/wiki?curid=2182854", "title": "Una mente per uccidere", "text": "Una mente per uccidere (titolo originale \"A Mind to Murder\") \u00e8 un romanzo della scrittrice inglese P. D. James del 1963, il secondo in cui compare l'ispettore Adam Dalgliesh. \nTrama.\nIl caso si svolge in una clinica psichiatrica dove viene trovata uccisa in un seminterrato Emil Bondam. La donna aveva tra i nemici anche lo staff medico e Dalghiesh grazie all'aiuto di un gatto riuscir\u00e0 a risolvere il delitto.\nPersonaggi.\nPersonale clinica Steen: "}
{"id": "2182855", "revid": "281779", "url": "https://it.wikipedia.org/wiki?curid=2182855", "title": "Redditi da capitale", "text": "I redditi da capitale sono redditi derivanti dalle rendite finanziarie e dai dividendi da partecipazione.\nIn Italia i redditi da capitale sono disciplinati dagli articoli 44 e 45 del TUIR ovvero del Testo Unico delle Imposte sui Redditi. Il Fisco in realt\u00e0 non definisce in modo esplicito cosa sono i redditi da capitale; la normativa in oggetto, infatti, si limita ad elencare una serie di fattispecie (tra loro anche eterogenee) che vengono fiscalmente considerate redditi di capitale.\nI redditi da capitale sono tassati al lordo delle spese di produzione a differenza dei redditi diversi, i quali sono tassati al netto di tali spese e di eventuali perdite. Un esempio di reddito da capitale sono gli interessi su un conto corrente bancario, mentre i proventi da rapporti derivati sono redditi diversi.\nUn altro principio fondamentale in materia di redditi di capitale \u00e8 il principio di cassa: i redditi di capitale devono essere dichiarati e tassati solo quando il contribuente incassa finanziariamente gli importi considerati."}
{"id": "2182856", "revid": "110157", "url": "https://it.wikipedia.org/wiki?curid=2182856", "title": "Chiesa di Sant'Ippolito (Roma)", "text": "La chiesa di Sant'Ippolito \u00e8 un luogo di culto cattolico di Roma situato nel quartiere Nomentano, in viale delle Provincie.\nStoria.\nFu voluta da papa Pio XI e costruita tra il 1933 ed il 1934 dall'architetto Clemente Busiri Vici; fu benedetta il 23 dicembre 1934 e la prima messa vi fu celebrata la notte di Natale; venne solennemente consacrata il 4 ottobre 1938. La chiesa fu dedicata a sant'Ippolito martire, la cui catacomba si trova nelle vicinanze.\nLa chiesa \u00e8 sede parrocchiale, istituita il 26 maggio 1935 con il decreto del cardinale vicario Francesco Marchetti Selvaggiani \"Pastoris Boni vestigiis\"; inizialmente affidata ai Frati Minori Cappuccini, dal 1985 \u00e8 gestita dal clero diocesano.\nDal 14 febbraio 2015 insiste su di essa l'omonimo titolo cardinalizio.\nDescrizione.\nLa chiesa \u00e8 rivestita esternamente da mattoni, che richiamano la povert\u00e0 francescana. Un'ampia scalinata conduce alla porta centrale, affiancata da due pi\u00f9 piccole: sull'architrave v'\u00e8 la scritta \"Pax et bonum\", sovrastato da un vetro istoriato raffigurante il \"volto di Cristo\". Lungo il fianco destro della chiesa si eleva la torre campanaria a pianta quadrata che accoglie un concerto di tre campane.\nL'interno della chiesa, per la maggior parte intonacato di bianco, \u00e8 a tre navate, divise da pilastri in cemento, con transetto; il soffitto, anch'esso in cemento, richiama nelle sue linee i \"soffitti a cassettoni\" delle chiese antiche. La chiesa \u00e8 dominata dall'abside con le sue tre opere e la grande scritta, di ispirazione francescana, \"Deus meus et omnia\":\nNel transetto sono esposte due tele: la tela di \"San Francesco patrono d'Italia\" di Gustavo Solimene (1941), ove \u00e8 raffigurato papa Pio XII ( colui che proclam\u00f2 nel 1939 il santo patrono d'Italia); l'\"Apparizione di Lourdes\", dello stesso Solimene, realizzata nel 1940.\nAltre opere presenti nella chiesa sono:\nSulla cantoria alla sinistra del presbiterio si trova l'organo a canne, costruito dalla ditta Pinchi nel 1950; a trasmissione elettrica, dispone di 23 registri su due manuali e pedale."}
{"id": "2182857", "revid": "2163256", "url": "https://it.wikipedia.org/wiki?curid=2182857", "title": "Chiesa dei Santi Sette Fondatori", "text": "La chiesa dei Santi Sette Fondatori \u00e8 una chiesa di Roma, nel quartiere Nomentano, in via Bari.\nStoria.\nFu costruita tra il 1946 ed il 1956 su progetto dell'architetto Alberto Tonelli, ed intitolata ai Sette santi fondatori, devoti fiorentini del XIII secolo che sono all'origine dell'ordine dei Serviti.\nLa chiesa \u00e8 sede parrocchiale, eretta il 26 maggio 1935 con decreto del cardinale vicario Francesco Marchetti Selvaggiani \"Vineam Domini\", ed affidata ai Servi di Maria, che sono anche i proprietari dell'edificio.\nDescrizione.\nLa chiesa \u00e8 a pianta dodecagonale. Esternamente si presenta a due ordini: quello inferiore rivestito di marmo bianco, e quello superiore in mattoni di laterizio attraversato da nervature verticali in cemento armato e coronato da una serie di finestre-vetrate policrome.\nL'interno \u00e8 a forma circolare, con una serie di dieci pilastri di cemento che accennano ad una navata perimetrale. Dietro l'altare maggiore \u00e8 collocato un mosaico realizzato nel 1964 da Ambrogio Fumagalli. Nella controfacciata vi \u00e8 un ripiano per la collocazione di un organo. Caratteristica \u00e8 la cripta della chiesa, dedicata ai morti e ai dispersi italiani di tutte le guerre, ove sono conservate le memorie relative ai caduti, ossia foto, medaglie, divise, bandiere, armi, nonch\u00e9 i loro nomi scolpiti nelle pareti. Da segnalare anche che Maceo Casadei, Forlivese come San Pellegrino Laziosi, realizz\u00f2, nel 1959, per questa chiesa, l'affresco \"La Visione della Madonna ai Santi Sette Fondatori\"."}
{"id": "2182858", "revid": "106908", "url": "https://it.wikipedia.org/wiki?curid=2182858", "title": "R\u00f3zsa P\u00e9ter", "text": "Biografia scientifica.\nR\u00f3zsa P\u00e9ter nacque a Budapest, Ungheria, come R\u00f3zsa Politzer ma nel 1930, come molti altri ungheresi, cambi\u00f2 il proprio cognome per rimuoverne il suono tedesco e conferirgli un aspetto ungherese. Studi\u00f2 alla Universit\u00e0 Lor\u00e1nd E\u00f6tv\u00f6s, orientandosi inizialmente verso la chimica. Poi, sotto l'influenza delle lezioni tenute da J\u00f3zsef K\u00fcrsch\u00e1k e Leopold Fej\u00e9r, si indirizz\u00f2 alla matematica.\nDopo la laurea nel 1927 si dedic\u00f2 a varie occupazioni, tra cui l'insegnamento liceale, proseguendo al contempo gli studi fino a conseguire il titolo di dottorato nel 1935.\nFu il suo compagno di studi L\u00e1szl\u00f3 Kalm\u00e1r a farle sorgere l'interesse per le funzioni ricorsive, parlandole dei risultati raggiunti da Kurt G\u00f6del con i suoi teoremi di incompletezza: di questi risultati ella diede dimostrazioni alternative incentrate sull'uso delle funzioni ricorsive utilizzate da G\u00f6del. Fu lei che, nel 1932, propose le funzioni ricorsive come autonomo soggetto di studio, in uno scritto preparato per il Congresso internazionale di matematica di Zurigo.\nDurante il collaborazionismo di Mikl\u00f3s Horthy con la Germania nazista, le fu interdetto l'insegnamento a causa delle sue origini ebraiche. Dopo la guerra pubblic\u00f2 la sua opera chiave, \"Rekursive Funktionen\", la cui prima edizione \u00e8 del 1951, anteriore di un anno al testo \"Introduction to Metamathematics\" di Kleene. Il testo della P\u00e8ter fu per\u00f2 tradotto in inglese, come \"Recursive Functions\", solo nel 1967. I suoi meriti furono ampiamente riconosciuti da Kleene che la defin\u00ec nel 1952 come \u00abla principale artefice della teoria speciale delle funzioni ricorsive\u00bb.\nInsegn\u00f2 all'Universit\u00e0 Lor\u00e1nd E\u00f6tv\u00f6s dal 1955 fino al ritiro, avvenuto nel 1975.\nDedicatasi fin dagli anni cinquanta alle applicazioni della sua teoria all'informatica teorica pubblic\u00f2 nel 1976 il suo ultimo testo sull'argomento, dal titolo \"Recursive Functions in Computer Theory\".\nChiamata affettuosamente \"zia Rosa\" dai suoi studenti, profuse il suo impegno in favore dello studio della matematica da parte dei giovani e per fornire maggiori opportunit\u00e0 al mondo della matematica al femminile."}
{"id": "2182859", "revid": "1573940", "url": "https://it.wikipedia.org/wiki?curid=2182859", "title": "Chiesa della Divina Sapienza", "text": "La chiesa della Divina Sapienza \u00e8 una chiesa di Roma, nel quartiere Tiburtino, in piazzale Aldo Moro, all'interno della Citt\u00e0 universitaria di Roma.\nEssa fu voluta da Pio XII come cappella dell'universit\u00e0 romana, e fu progettata dall'architetto Marcello Piacentini nel 1947. Affidata inizialmente al clero della diocesi di Roma, dal 1958 \u00e8 gestita dai Gesuiti.\nLa cappella ospit\u00f2 due papi: il 14 marzo 1964 Paolo VI, e il 19 aprile 1991 Giovanni Paolo II.\nLa chiesa, a pianta ellittica, si fonda sul tipo centrale della chiesa romana barocca che invece trae le sue ispirazioni da esempi a pianta centrale di origine paleocristiana come la Basilica del Santo Sepolcro a Gerusalemme e Santa Costanza a Roma. Esternamente la chiesa si presenta in mattoni, con cornicione e portale in travertino. Sul cornicione la scritta (tratta da Siracide ) : \"Sapientia a Deo est et cum illo fuit semper et est ante aevum\". Sopra il portale \u00e8 posta la statua di \"Santa Maria della Sapienza\", opera di Arturo Dazzi, mentre nella lunetta dell'ingresso laterale \u00e8 posta la figura marmorea di \"Cristo maestro\", opera di Romano Romanelli.\nL'interno presenta numerose opere d'arte tra cui:"}
{"id": "2182860", "revid": "1619932", "url": "https://it.wikipedia.org/wiki?curid=2182860", "title": "Friedrich Georg Hendel", "text": "Nei suoi studi entomologici si \u00e8 occupato principalmente nell'ambito della tassonomia dei Diptera. La sua collezione entomologica \u00e8 conservata nel Museo di Storia Naturale di Vienna."}
{"id": "2182863", "revid": "21448107", "url": "https://it.wikipedia.org/wiki?curid=2182863", "title": "The MacTutor History of Mathematics archive", "text": ""}
{"id": "2182865", "revid": "767487", "url": "https://it.wikipedia.org/wiki?curid=2182865", "title": "Timur Jur'evi\u010d Kibirov", "text": "Timur Jur'evi\u010d Zapoev, nato in Ucraina da una famiglia originaria dell'Ossezia del Nord, ha preso lo pseudonimo Kibirov in onore di un suo antenato per parte materna, il colonnello dell'esercito zarista Georgij Kibirov, che godette di grande prestigio presso i cosacchi. Dal 1980 ha cominciato ad essere conosciuto in Russia come poeta underground, anche se le sue opere, che ritraggono in modo ironico le assurdit\u00e0 della vita sovietica, la sua cattiveria e la sua insopportabile routine, non sono state pubblicate fino al 1988. La sua poesia \u00e8 vicina stilisticamente al movimento artistico della \"soz-art\" e rientra nella corrente concettualista del postmodernismo russo. Vive a Mosca dove collabora con la rete televisiva Kul'tura. \u00c8 membro del PEN Club russo dal 1995.\nPrincipali raccolte poetiche.\nIn italiano:"}
{"id": "2182870", "revid": "21448212", "url": "https://it.wikipedia.org/wiki?curid=2182870", "title": "R\u00f3sa Politzer", "text": ""}
{"id": "2182871", "revid": "1097011", "url": "https://it.wikipedia.org/wiki?curid=2182871", "title": "Mercedes-Benz OM621", "text": "La sigla Mercedes-Benz OM621 (o Daimler-Benz OM621) identifica una piccola famiglia di motori diesel prodotti dal 1958 al 1988 dalla Casa tedesca Daimler-Benz per il suo marchio automobilisticoMercedes-Benz.\nProfilo e caratteristiche.\nI motori \"OM621\" hanno affiancato ed in seguito sostituito i pi\u00f9 vecchi motori OM636. La nuova famiglia di motori a gasolio deriva direttamente dai motori M121 a benzina, dei quali vengono mantenute le principali caratteristiche costruttive, con la ovvia novit\u00e0 costituita dall'alimentazione ad iniezione indiretta con precamera. I motori \"OM621\" rappresentano la definitiva affermazione della Casa tedesca nel settore dei motori a gasolio, anche se per il momento le loro applicazioni erano confinate a modelli di base e mezzi da lavoro. Per vedere un motore diesel montato su una ammiraglia ci sarebbero voluti altri decenni. In ogni caso, i modelli equipaggiati con tali motori incontrarono i favori del pubblico per la loro maggior economia di esercizio e per la loro robustezza ed affidabilit\u00e0. In parole povere, i motori \"OM621\" si rivelarono un successo. Le successive famiglie di motori diesel erano sviluppi dei motori \"OM621\", a testimonianza della loro validit\u00e0 progettuale.\nDi seguito vengono mostrate le caratteristiche dei motori \"OM621\":\nI motori \"OM621\" hanno trovato applicazioni in campo automobilistico fino al 1968. In seguito, dopo tale data, la sola versione rimasta in produzione, quella da 2.2 litri, \u00e8 stata unicamente montata su autocarri della Unimog fino al 1988.\nLa famiglia di motori \"OM621\" conta essenzialmente tre versioni, delle quali viene di seguito fornita una descrizione con relative applicazioni.\nVersione da 1.9 litri.\nIl 1.9 \"OM621\", siglato OM621.910, \u00e8 stato il primo a debuttare ed oltre alle caratteristiche generali appena viste era anche caratterizzato da:\nVersione da 2 litri.\nIntrodotta nel 1961, la versione da 2 litri \u00e8 in sostanza un 1.9 \"OM621\" rialesato di 2\u00a0mm. Il diametro dei cilindri \u00e8 stato infatti portato ad 87\u00a0mm, con conseguente aumento della cilindrata a 1988 cc.\nQuesto motore \u00e8 stato prodotto in tre varianti: le prime due montavano un albero a gomiti su 3 supporti di banco, mentre nella terza, introdotta nel 1965, l'albero a gomiti era u 5 supporti di banco.\nLe caratteristiche delle tre varianti sono descritte nella seguente tabella:\nVersione da 2.2 litri.\nIntrodotto nel 1966, il motore \"OM621\" da 2.2 litri \u00e8 stato l'unico della famiglia a non essere stato mai montato su un'autovettura Mercedes-Benz, ma solo su un autocarro Unimog, vale a dire il modello \"421/40\", prodotto dal 1966 al 1988.\nIl 2.2 litri \"OM621\" era in pratica una versione a corsa lunga del 2 litri della stessa famiglia. La corsa \u00e8 infatti stata allungata fino a 92.4\u00a0mm, per una cilindrata risultante di 2197 cc. Tale motore erogava una potenza massima di 40 CV a 3000 giri/min. Da esso sarebbe stato derivato il 2.2 appartenente alla famiglia OM615, opportunamente adattato per l'uso automobilistico."}
{"id": "2182872", "revid": "287204", "url": "https://it.wikipedia.org/wiki?curid=2182872", "title": "Rozsa Peter", "text": ""}
{"id": "2182873", "revid": "21448233", "url": "https://it.wikipedia.org/wiki?curid=2182873", "title": "R\u00f3zsa Politzer", "text": ""}
{"id": "2182874", "revid": "235890", "url": "https://it.wikipedia.org/wiki?curid=2182874", "title": "Densit\u00e0 di corrente di spostamento", "text": ""}
{"id": "2182878", "revid": "599013", "url": "https://it.wikipedia.org/wiki?curid=2182878", "title": "Mat\u011bj Kraj\u010d\u00edk", "text": ""}
{"id": "2182879", "revid": "92723", "url": "https://it.wikipedia.org/wiki?curid=2182879", "title": "Chiesa di San Tommaso Moro", "text": "La chiesa di San Tommaso Moro \u00e8 una chiesa di Roma, nel quartiere Tiburtino, in via dei Marrucini.\nStoria.\nEssa fu costruita su progetto dell'architetto Giuseppe Gualandi nel 1921, e consacrata nel 1926, come chiesa dell'annesso convento delle Suore Ausiliatrici, ed inizialmente dedicata a \"Santa Maria Ausiliatrice del Purgatorio\". Le suore vendettero poi tutto il loro complesso alla diocesi di Roma, e il 15 novembre 1974 la chiesa fu eretta a parrocchia con il decreto del cardinale vicario Ugo Poletti \"Neminem latet\", e intitolata a Tommaso Moro, umanista autore del celebre libro l'Utopia, politico e martire inglese che si rifiut\u00f2 di giurare fedelt\u00e0 al re Enrico VIII come capo della nuova chiesa anglicana.\nDescrizione.\nLa chiesa \u00e8 in stile neogotico a tre navate, suddivise da colonne che terminano con capitelli corinzi; essa ha una volta a crociere e cappelle laterali."}
{"id": "2182881", "revid": "729019", "url": "https://it.wikipedia.org/wiki?curid=2182881", "title": "Hikueru", "text": "Hikueru \u00e8 un atollo appartenente all'arcipelago delle Isole Tuamotu nella Polinesia francese.\nGeografia.\nHikueru possiede una forma grossolanamente ovale e misura 15\u00a0km in lunghezza per 9,5\u00a0km in larghezza. L'intero atollo, compresa la profonda laguna, copre una superficie totale di 107\u00a0km\u00b2.\nIl pi\u00f9 importante villaggio \u00e8 Tupapati, situato su un'isola all'estremit\u00e0 nord-occidentale dell'atollo. La terra emersa pi\u00f9 vicina a Hikueru \u00e8 l'atollo Tekokota, 22\u00a0km a nord.\nStoria.\nIl primo europeo di cui si abbia notizia a giungere a Hikueru fu Louis Antoine de Bougainville nel 1768.\nIl navigatore spagnolo Domingo de Boenechea avvist\u00f2 Hikueru nel 1774 dalla nave \"Aguila\". Egli chiam\u00f2 quest'atollo \"San Juan\".\nIl ciclone del 1903 provoc\u00f2 notevoli danni, e caus\u00f2 la morte di 377 persone, comprese 261 dell'isola di Hao. Nei suoi \"Racconti del mare del Sud\", Jack London fornisce una vivida descrizione di questo disastroso uragano.\nAl censimento del 1988, a Hikueru risultavano solo 124 abitanti.\nL'aeroporto territoriale di Hikueru \u00e8 stato inaugurato nel 2000.\nAmministrazione.\nIl comune di Hikueru comprende gli atolli di Hikueru, Marokau, Ravahere, Reitoru e Tekokota."}
{"id": "2182885", "revid": "21448346", "url": "https://it.wikipedia.org/wiki?curid=2182885", "title": "Funzioni ricorsive", "text": ""}
{"id": "2182886", "revid": "1543377", "url": "https://it.wikipedia.org/wiki?curid=2182886", "title": "La tigre disprezza la tartaruga", "text": "La tigre disprezza la tartaruga \u00e8 un racconto popolare appartenente alla cultura Igbo, diffusa nell'Africa occidentale e che ha una significativa presenza in nazioni come la Nigeria, il Camerun e la Guinea Equatoriale.\nGenere letterario.\nIl racconto \u00e8 catalogabile nell'ambito dei racconti fatti per discutere o racconti morali, ossia di quelli incentrati sull'aspetto morale della vita, dell'uomo e delle sue azioni, raccontati con il preciso scopo di indurre un dibattito su particolari tematiche, quali la famiglia e la vita comunitaria.\nIn questo tipo di racconti brevi, \u00e8 prevista una soluzione al problema posto, come anche il desiderio di impartire lezioni morali tramite messaggi chiari e semplici. Generalmente narrano drammi familiari o comunitari e tendono ad evidenziare casi sfortunati o relazioni mal riuscite.\nNel caso specifico i protagonisti sono gli animali antropomorfizzati, quindi \u00e8 evidente il riferimento alle abitudini e alle pratiche umane. Il racconto insegna a non sottovalutare, disprezzare e giudicare frettolosamente il prossimo, che peraltro si dimostra un po' vendicativo.\nTrama.\nIl racconto narra le vicende della tigre sovrana che chiama a raccolta tutti gli altri animali ad eccezione della tartaruga, giudicata inabile a lavorare la terra, per effettuare una serie di lavori presso la sua fattoria. La tartaruga si dimostra offesa per l'affronto subito e chiede al coniglio di scavarle un lungo tunnel adiacente alla fattoria della tigre. La tartaruga mette in atto un piano per distrarre tutti gli animali lavoranti per conto della tigre. Il piano riesce perfettamente e gli animali protestano e abbandonano la fattoria anche perch\u00e9 non arrivano le provviste per alimentarsi, in quanto il figlio della tigre, incantato dalla melodia prodotta dalla tartaruga si dimentica tutte le commissioni che avrebbe dovuto svolgere. \nIl racconto termina con il rimprovero fatto dalla tartaruga nei confronti della tigre per i suoi comportamenti precedenti e con l'invito a non trascurare pi\u00f9 le esigenze ed i bisogni di tutti gli altri animali."}
{"id": "2182888", "revid": "21448425", "url": "https://it.wikipedia.org/wiki?curid=2182888", "title": "Disposizione a quinconce", "text": ""}
{"id": "2182889", "revid": "93556", "url": "https://it.wikipedia.org/wiki?curid=2182889", "title": "Ordine di Sant'Andrea", "text": "L'Ordine Imperiale di Sant'Andrea apostolo \"il primo chiamato\" (in russo: \"\u041e\u0440\u0434\u0435\u043d \u0421\u0432\u044f\u0442\u043e\u0433\u043e \u0430\u043f\u043e\u0441\u0442\u043e\u043b\u0430 \u0410\u043d\u0434\u0440\u0435\u044f \u041f\u0435\u0440\u0432\u043e\u0437\u0432\u0430\u043d\u043d\u043e\u0433\u043e\") fu il primo ed il pi\u00f9 alto degli ordini dell'Impero russo, fondato dallo zar Pietro il Grande nel 1698. L'onorificenza venne abolita dopo il crollo dell'Impero russo e sotto il governo dell'URSS, venendo ripristinata nel 1998 come maggiore onorificenza concessa dallo stato russo.\nStoria.\nL'Ordine durante l'Impero russo.\nLa fondazione dell'Ordine e l'epoca di Pietro il Grande.\nNel corso del suo soggiorno in Inghilterra, lo zar Pietro I di Russia ricevette diverse decorazioni come simbolo di buona apertura delle monarchie occidentali nei confronti della Russia che stava tentando di uscire dal proprio secolare isolamento. Nel gennaio del 1698, lo zar ricevette tra gli altri l'Ordine della Giarrettiera per mano di Guglielmo III d'Inghilterra. Nel corso della sua visita in Gran Bretagna, scopr\u00ec l'esistenza dell'Ordine del Cardo, una distinzione onorifica creata nel 1503 da re Giacomo IV di Scozia. Questo ordine era stato posto sotto la diretta protezione di Sant'Andrea apostolo, patrono della Scozia ed assieme al fiore del cardo uno dei simboli nazionali. Pietro I si rese conto che ancora alla fine del XVII secolo, la Russia non possedeva alcuna onorificenza nazionale n\u00e9 un ordine dinastico e per questo motivo decise di trarre ispirazione dalla decorazione scozzese per istituirne uno nella propria patria.\nUna volta ritornato in Russia il 30 novembre 1698, infatti, fu lo stesso Pietro I di Russia ad istituire questa onorificenza dedicandola e ponendola sotto la protezione di sant'Andrea, primo apostolo di Ges\u00f9 Cristo e santo patrono della Russia. Esso aveva una sola classe ed era concesso unicamente ai pi\u00f9 eminenti tra i cittadini e i militari.\nFyodor Golovin fu il primo cavaliere dell'ordine e sino alla sua abolizione, con la rivoluzione russa del 1917, vennero creati poco meno di cento cavalieri. Durante la monarchia, coloro che ricevevano questo ordine, automaticamente ricevevano anche tutte le altre onorificenze russe: Ordine di Sant'Aleksandr Nevskij, ordine dell'Aquila Bianca, ordine di Sant'Anna e ordine di San Stanislao (\u00e8 bene precisare che gli ordini dell'Aquila Bianca e di San Stanislao erano di collazione della Polonia, ma erano passati alla Russia dopo che questa l'aveva conquistata). Successivamente coloro che ricevevano questa onorificenza venivano anche automaticamente promossi al grado di luogotenente generale o vice ammiraglio se gi\u00e0 in precedenza erano stati militari. Venne anche stabilito che questa onorificenza spettasse automaticamente a tutti i principi di sangue della casata imperiale russa dal giorno del loro battesimo.\nI cavalieri dell'Ordine, ai sensi della Carta Costituzionale del medesimo, dovevano possedere il rango pi\u00f9 alto di nobilt\u00e0 e dovevano avere il massimo grado militare. I cavalieri erano tenuti ad avere un comportamento morale che identificasse l'importanza di questa concessione onorifica pena la requisizione dell'onorificenza ed inoltre il numero degli insigniti non poteva essere superiore a 24, di cui almeno la met\u00e0 dovevano essere di nazionalit\u00e0 russa.\nLe prime concessioni dell'Ordine fatte da Pietro I furono principalmente a generali militari e uomini d'arme che lo aiutarono a rinsaldare i confini dello stato dall'ingerenza del Regno di Svezia e dal suo espansionismo. Lo stesso Pietro I si consegn\u00f2 le insegne dell'Ordine solo nel 1703, divenendo quindi solo il settimo cavaliere dell'Ordine in quanto aveva sempre detto di non ritenersi degno di poter portare le insegne dell'Ordine da lui stesso fondato. Lo zar ritenne di poter meritare l'onorificenza solo a seguito dell'assedio della fortezza di N\u00f6teborg dove, assieme all'amico il tenente generale Alexandre Danilovitch Menchikov, lo zar aveva capitanato personalmente i soldati dei reggimenti Pr\u00e9obrajensky e Semionovsky, imbarcati su trenta vascelli, nella notte del 1 maggio 1703, sopportando il violento contrattacco svedese. Questo eroico fatto di guerra convinse Pietro I di essere degno di ricevere l'onorificenza, concedendola personalmente anche ad Alexandre Danilovitch Menchikov, a Gavriil Ivanovitch Golovkine, ed all'ammiraglio Fiodor Alekse\u00efevitch Golovine.\nLe medaglie commemorative.\nCon l'istituzione dell'Ordine di Sant'Andrea, Pietro I decise nel 1706 di istituire anche una serie di medaglie commemorative da portare appese alla fascia dell'Ordine stesso (per gli insigniti) oppure appuntate al petto come normali medaglie (per i non insigniti) per commemorare particolari eventi di cui gli insigniti si erano resi partecipi e che avevano segnato la storia della Russia sotto il suo regno. Queste medaglie vennero assegnate esclusivamente a militari dato che l'attivit\u00e0 bellica sotto il regno di Pietro il Grande fu particolarmente intensa e bisognosa di ricompense per i generali pi\u00f9 illustri. Le medaglie vennero create in oro per gli ufficiali ed in argento per i sottufficiali e la truppa.\nL'evento scatenante per l'istituzione di queste medaglie fu la battaglia di Kalisz del 19 ottobre 1706 quando l'esercito russo al comando del tenente generale Alexandre Danilovitch Menchikov, al termine del vittorioso combattimento, venne ricompensato con le prime onorificenze.\nPietro I di Russia fece realizzare le seguenti medaglie commemorative legate all'Ordine di Sant'Andrea:\nAmmissioni e pensioni.\nPer appartenere all'Ordine, sin dalla su creazione, Pietro I dispose che ogni insignito versasse una quota di 500 rubli cos\u00ec da costituire un fondo cassa a favore dell'Ordine a cui apparteneva e solo gli stranieri insigniti dell'onorificenza o coloro ai quali lo zar avesse dato specifica concessione avevano diritto di entrarvi gratuitamente. Le somme raccolte erano destinate agli orfanotrofi di Mosca e di San Pietroburgo. Venne stabilito inoltre che ciascun insignito russo avrebbe ottenuto tra gli 800 ed i 1000 rubli annui di pensione da parte del governo..\nPietro I di Russia concesse tale onorificenza in tutto 38 volte durante il proprio regno.\nCaterina I.\nL'imperatrice Caterina I di Russia concesse l'Ordine di Sant'Andrea con una oculatezza ancora maggiore di quella che aveva tributato suo marito all'istituzione, onorando solo 18 persone durante il proprio regno, di cui 6 erano personalit\u00e0 straniere meritevoli.\nIvan VI.\nProclamato zar il 17 ottobre 1740, all'et\u00e0 di solo pochi mesi, Ivan VI di Russia ricevette l'Ordine di Sant'Andrea. Fu all'epoca che venne ufficialmente stabilita la consuetudine di concedere l'onorificenza alla nascita a ciascun membro maschio della famiglia Romanov, tramutando quindi l'ordine anche in una onorificenza dinastica strettamente legata alla famiglia degli zar. Come il piccolo zar, anche per i successivi infanti decorati venne prevista la realizzazione di insegne dell'Ordine su misura.\nAnna I.\nLa zarina Anna I di Russia fu la prima ad apportare delle modifiche sul collare dell'Ordine di Sant'Andrea. Fu durante il suo regno che il numero degli insigniti sal\u00ec a 24 tra cui personalit\u00e0 di spicco dell'epoca quali Ernst Johann von Biron, suo figlio Peter von Biron, Burckhardt Christoph von M\u00fcnnich, Carl Gustav Levenvolde e diversi altri favoriti dell'imperatrice che per sua mano vennero decorati.\nElisabetta I.\nIl 14 febbraio 1742, Elisabetta I di Russia cre\u00f2 una nuova medaglia per l'Ordine di Sant'Andrea, con l'intento di onorare anche e soprattutto il suo fondatore Pietro I. La medaglia aveva l'aspetto seguente: un cerchio d'oro con al centro un medaglione rosso con inscritto il monogramma di Pietro I di Russia in lettere d'oro (\"P\", in cirillico \"\u041f\"). Il medaglione venne sormontato da una corona d'oro a smalti colorati accompagnata da trofei d'oro a simboleggiare le vittorie del defunto zar.\nNel corso del suo regno, Elisabetta I di Russia concesse 83 insegne dell'Ordine di Sant'Andrea.\nPietro III.\nNel corso dei suoi sei mesi di regno, Pietro III di Russia concesse 15 decorazioni dell'Ordine di Sant'Andrea tra cui il colonnello (futuro maresciallo) P\u00ebtr Rumjancev.\nCaterina II.\nIn unione con lo zarevic Carlo Pietro Ulrico di Holstein-Gottorp, la futura Caterina II di Russia, a pi\u00f9 riprese, tent\u00f2 di ottenere dalla zarina Elisabetta I di Russia l'Ordine di Sant'Andrea per suo padre, il principe Cristiano Augusto di Anhalt-Zerbst. Morto nel 1747 prima dell'ascesa al trono di Russia di sua figlia, il principe non riusc\u00ec mai ad ottenere l'ambita onorificenza.\nQuando Caterina II sal\u00ec al trono autonomamente dopo il colpo di stato ai danni del marito, furono in tutto 100 le personalit\u00e0 onorate dell'Ordine di Sant'Andrea per suo decreto tra cui il suo amante Grigorij Orlov, il conte Ivan Saltykov, il futuro re di Polonia, Stanislao Augusto Poniatowski, Alexandre Semionovitch Vassiltchikov, il principe Grigorij Pot\u00ebmkin ed il principe Platon Aleksandrovi\u010d Zubov.\nTra le altre personalit\u00e0 che saggiamente la zarina insign\u00ec di questa onorificenza spiccavano diplomatici internazionali, generali e uomini politici. Tra questi citiamo il generale e diplomatico Nikolaj Vasil'evi\u010d Repnin, il maresciallo-conte Nikolaj Ivanovi\u010d Saltykov, il feldmaresciallo Aleksandr Vasil'evi\u010d Suvorov, gli ammiragli G.A. Spiridonov, Samuel Greig, Vassili Iakovlevitch Tchitchagov, Alexe\u00ef Naoumovitch Seniavine, il francese Fran\u00e7ois-Emmanuel Guignard de Saint-Priest e molti altri.\nCaterina II di Russia fu l'ultima monarca di Russia a ricevere l'Ordine di Sant'Andrea al momento della sua incoronazione. Tutti i suoi successori (che furono tutti maschi) ricevettero l'onorificenza il giorno stesso della loro nascita.\nIl servizio da tavola.\nNel 1777, Caterina II di Russia commission\u00f2 un servizio da tavola di 30 pezzi per una spesa di circa 6000 rubli dell'epoca alla manifattura francese Gardner Merchant (creata nel 1766) in collaborazione con la fabbrica di porcellane Dmitrov del villaggio di Verbilki, appena fuori Mosca. Questo servizio da tavola di grande pregio artistico, venne utilizzato per le occasioni pi\u00f9 importanti tra cui ricordiamo anche l'ascesa al trono di Nicola I nel XIX secolo. Su ogni piatto era presente l'insegna del collare dell'Ordine di Sant'Andrea per cui divenne anche noto col nome di \"Servizio di Sant'Andrea\".\nPaolo I.\nIl 17 aprile 1797, inoltre, lo zar Paolo I stabil\u00ec che tale onorificenza poteva essere concessa anche ai membri del clero in evidenza di grandi prove di onorabilit\u00e0.\nNel 1798, sempre per volere dello zar, venne approvato anche l'abbigliamento ufficiale dell'Ordine sul modello di altri ordini europei. Esso consisteva in un mantello di velluto verde molto scuro foderato di panno bianco, con il colletto sulla cima broccato d'argento con cordone d'argento e le nappe del medesimo materiale. Sul lato sinistro del mantello era ricamata la stella dell'Ordine. L'abbigliamento sotto il mantello era di broccato bianco guarnito con galloni d'oro e riportante sul petto la croce di Sant'Andrea in oro. I pantaloni erano di cashmere, le calze di seta bianca, il cappello di velluto nero con piume bianche e rosse e una fascia color azzurro cielo.\nLa cattedrale dell'Ordine.\nIl giorno di Sant'Andrea (30 novembre), coloro che erano stati decorati dell'Ordine di Sant'Andrea prendevano parte tutti insieme ad una cerimonia tenutasi presso la cattedrale di Sant'Andrea, situata sull'isola Vasilevski sul delta della Neva a San Pietroburgo. L'officio divino veniva seguito da una grande cena di gala col servizio creato all'epoca del regno di Caterina II ed una festa da ballo.\nAlessandro I.\nAlessandro I di Russia decret\u00f2 un nuovo regolamento concernente l'Ordine di Sant'Andrea. Egli stabil\u00ec che ogni cavaliere alla sua entrata nell'Ordine fosse obbligato a versare 800 rubli, somma sempre destinata alle opere benefiche ed al sostentamento dell'Ordine.\nSotto il regno di Alessandro I, la Russia imperiale conobbe anni prestigiosi di storia militare. La guerra patriottica del 1812 fu un periodo particolarmente importante anche per l'Ordine di Sant'Andrea e per i militari che si distinsero sui vari campi di battaglia delle Guerre napoleoniche.\nRiavvicinamento alla Francia napoleonica (1807-1811).\nLa sigla del Trattato di Tilsit il 9 luglio 1807, sulla riva sinistra del fiume Nemunas, tra Alessandro I e Napoleone fu l'occasione per un reciproco scambio di onorificenze, la Legion d'onore per lo zar russo ed il collare dell'Ordine di Sant'Andrea per l'imperatore dei francesi.\nDurante il periodo di distensione compreso tra il 1807 ed il 1811 durante il quale lo zar Alessandro I si avvicin\u00f2 per necessit\u00e0 alla politica della Francia napoleonica, diverse personalit\u00e0 dell'Impero francese vennero decorate dell'Ordine di Sant'Andrea:\nEroi russi ed alleati contro i francesi (1812-1815).\nDal 1812 al 1814, diverse furono le personalit\u00e0 russe ed internazionali ad essere decorate dell'Ordine di Sant'Andrea per il loro impegno contro Napoleone e le sue armate. Il generale conte Levin August von Bennigsen ricevette la decorazione in diamanti.\nNel 1813, il principe ereditario Giorgio Federico Augusto di Hannover venne decorato del collare dell'Ordine e nel 1815, Alessandro I attribu\u00ec le insegne dell'Ordine ad Arthur Wellesley, duca di Wellington. Nel 1823 ne venne decorato anche Fran\u00e7ois-Ren\u00e9 de Chateaubriand.\nNicola I.\nIl collare dell'Ordine veniva concesso normalmente a tutti i cavalieri russi e la tradizione venne mantenuta anche col successore di Alessandro I, Nicola I, il quale per\u00f2 con decreto imperiale del 23 maggio 1842 predispose che le personalit\u00e0 straniere dovettero restituire le insegne dell'Ordine alla morte dell'insignito.\nNicola I si dimostr\u00f2 innovativo anche quando con decreti firmati rispettivamente il 22 luglio 1845 ed il 27 ottobre 1846 permise l'attribuzione dell'Ordine di Sant'Andrea anche a personalit\u00e0 non appartenenti alla religione cristiana, con l'accorgimento per\u00f2 di sostituire l'insegna della croce di Sant'Andrea con un'aquila bicefala sulle medaglie dell'onorificenza.\nNel 1837, Nicola I prese la decisione di far costruire il nuovo palazzo imperiale presso l'antico Cremlino. L'architetto Konstantin Thon venne incaricato di progettare in tutto 700 sale per il nuovo complesso tra cui un'ala riservata all'imperatore ed ai membri della famiglia imperiale. Un grande scalone permetteva di accedere a cinque grandi saloni, ciascuno dedicato a un differente ordine di merito dell'Impero russo: una sala venne riservata all'Ordine di Sant'Andrea, una all'Ordine di Santa Caterina, una all'Ordine di San Vladimiro, una all'Ordine di Sant'Alexander Nevsky ed una all'Ordine militare di San Giorgio. La sala dedicata all'Ordine di Sant'Andrea, pi\u00f9 grande delle altre, disponeva di una splendida venduta sul fiume Moscova\nAlessandro II.\nAlessandro II modific\u00f2 l'onorificenza di Sant'Andrea attribuita ai militari: il 5 agosto 1855, lo zar ordin\u00f2 l'aggiunta di due spade incrociate sul nastrino delle personalit\u00e0 militari che avessero ricevuto l'onorificenza o per quanti avessero ottenuto l'onorificenza per meriti contratti sul campo di battaglia..\nIl 5 agosto 1860, Alessandro II di Russia concesse l'onorificenza anche ad alcuni reggimenti che si fossero particolarmente distinti in battaglia, dotandoli di bandiere, stendardi e trombe di banderuole color blu (il colore del nastro dell'Ordine) bordata d'oro o d'argento a seconda dei casi..\nNicola II e la fine dell'Impero russo.\nIl 14 maggio 1896, nella cattedrale dell'Assunzione di Mosca, Nicola II di Russia si incoron\u00f2 zar di tutte le Russie, ma fu durante proprio quella cerimonia, nel momento di conferimento dell'onorificenza di Sant'Andrea, che il sovrano cadde sul pavimento della cattedrale, fatto che da molti venne visto come un segno malaugurante per il suo regno, quasi a presagire i sanguinosi fatti della Rivoluzione che poi seguirono.\nL'Ordine di Sant'Andrea continu\u00f2 ad essere concesso dalla casa imperiale russa in esilio dopo il crollo dell'Impero russo ma \"de facto\" l'ordine non venne riconosciuto da parte dell'URSS. La prima nomina post-rivoluzionaria fu quella del principe Georgy Konstantinovich di Russia che raggiunse la maggiore et\u00e0 nell'aprile del 1923.\nL'Ordine nella Federazione Russa.\nUn ordine con il medesimo nome ma insegne e statuti differenti venne ufficiosamente fondato dalla chiesa ortodossa russa il 27 dicembre 1988. Dopo il definitivo crollo dell'URSS fu la stessa Federazione Russa dapprima a consentirne l'uso a civili e militari e poi ad accorparlo alle onorificenze di stato con decreto presidenziale n.757 del 1 giugno 1998, ponendolo in cima a tutte le onorificenze concesse dalla nazione russa cos\u00ec come era stato all'epoca degli zar. I criteri di assegnazione dell'Ordine sono stati modificati con decreto presidenziale n. 1099 del 7 settembre 2010 con l'intento di mantenerne l'esclusivit\u00e0 della concessione.\nL'Ordine viene ancora oggi concesso prevalentemente come in passato a capi di stato e personalit\u00e0 pubbliche del mondo delle scienze, della cultura, delle arti, dell'industria e della politica che abbiano collaborato grandemente nella promozione e nella gloria della Russia.\nL'Ordine pu\u00f2 essere concesso anche a capi di stato stranieri che abbiano conseguito particolari meriti di collaborazione con la Federazione Russa.\nA differenza per\u00f2 dell'originaria istituzione imperiale, il moderno Ordine di Sant'Andrea non dispone di un proprio abito cerimoniale n\u00e9 di un regolamento stretto che ne disciplini il portamento. Il collare, la fascia e la stella dell'Ordine sono portate solo sull'uniforme o sull'abito da sera.\nInsegne.\nInsegne durante l'Impero russo.\nLe insegne dell'ordine durante il periodo imperiale consistevano in:\nL'insegna dell'ordine poteva anche essere concessa \"con diamanti\" come simbolo di speciale distinzione.\nIl capitolo dell'Ordine aveva sede nella Cattedrale di Sant'Andrea a San Pietroburgo.\nInsegne durante la Federazione Russa.\nIl disegno delle insegne del moderno Ordine di Sant'Andrea sono cambiate di poco rispetto al disegno di epoca imperiale. Esse consistono in:\nInoltre i membri della divisione militare dell'Ordine portano due spade incrociate appena sotto la corona imperiale che spicca sopra le teste dell'aquila.\nCome nella precedente decorazione zarista anche l'ordine di Sant'Andrea della Federazione Russia \u00e8 concesso nella sola classe di cavaliere, con la differenza che esso pu\u00f2 essere concesso anche alle donne col titolo di dama."}
{"id": "2182890", "revid": "21448449", "url": "https://it.wikipedia.org/wiki?curid=2182890", "title": "Topomoto e Autogatto", "text": ""}
{"id": "2182892", "revid": "75421", "url": "https://it.wikipedia.org/wiki?curid=2182892", "title": "Ricochet Rabbit", "text": ""}
{"id": "2182893", "revid": "81195", "url": "https://it.wikipedia.org/wiki?curid=2182893", "title": "Analisi qualitativa UV/Visibile", "text": "Con il termine analisi qualitativa UV/Visibile ci si riferisce al fatto di stabilire se all'interno di una matrice da porre in analisi mediante spettroscopia UV, \u00e8 presente oppure no un certo tipo di analita. \nPer eseguire un'analisi qualitativa \u00e8 necessario preparare una soluzione contenente la matrice e un bianco per azzerare lo spettrofotometro. Dopo aver eseguito questa operazione preliminare, si pu\u00f2 eseguire uno spettro della matrice stabilendo l'intervallo di lunghezza d'onda che lo strumento deve scandagliare. Il risultato di questa operazione sar\u00e0 uno spettro, un insieme di picchi, che daranno informazioni su quante sostanze hanno assorbito nell'intervallo di lunghezze d'onda impostato. Ad ogni picco corrisponde una sostanza diversa e, siccome ad ogni picco corrisponde una lunghezza d'onda, sapendo a quale lunghezza d'onda assorbe il nostro analita oggetto di studio possiamo determinare che tipo di sostanza sia e procedere cos\u00ec a un'ulteriore conferma o a un'analisi quantitativa."}
{"id": "2182894", "revid": "729019", "url": "https://it.wikipedia.org/wiki?curid=2182894", "title": "Tour della nazionale di rugby a 15 dell'Italia 2003", "text": "Nel giugno 2003 la nazionale italiana di rugby si rec\u00f2 in \"tour\" in Nuova Zelanda in preparazione della Coppa del Mondo, in programma in Australia nei mesi di ottobre e novembre.\nIl commissario tecnico dell'Italia, il neozelandese John Kirwan, conferm\u00f2 Alessandro Troncon capitano della \"tourn\u00e9e\", designando come vice Marco Bortolami e Nanni Raineri. Venne selezionato un gruppo di 30 Azzurri, salvo poi essere aggiustato a causa di alcuni \"forfait\", con partenza il 10 di giugno da Roma.\nNon furono disputati \"test match\" ufficiali, ma soltanto incontri senza l'assegnazione del \"cap\" internazionale contro le province rugbistiche neozelandesi militanti in National Provincial Championship, quali: , , , e .\nI risultati furono assai poco esaltanti in confronto a quelli ottenuti da altre nazionali europee contro le stesse selezioni, che vennero comunque giudicati come figli della necessaria sperimentazione; la nazionale vinse soltanto due dei cinque match disputati, contro Counties Manukau e Taranaki."}
{"id": "2182895", "revid": "599013", "url": "https://it.wikipedia.org/wiki?curid=2182895", "title": "Oth", "text": ""}
{"id": "2182897", "revid": "1573940", "url": "https://it.wikipedia.org/wiki?curid=2182897", "title": "Chiesa di Sant'Achille", "text": "La chiesa di Sant'Achille \u00e8 un luogo di culto cattolico di Roma, nel quartiere Monte Sacro Alto, in via Gaspara Stampa, 64.\nStoria.\n\u00c8 stata costruita su progetto dell'architetto Giorgio Guidi e consacrata solennemente l'11 marzo 1973 dal cardinale vicario Ugo Poletti.\nLa chiesa \u00e8 sede parrocchiale, istituita il 21 ottobre 1957 con il decreto del cardinale vicario Clemente Micara \"Exposcit ratio\" ed affidata al Terzo ordine regolare di san Francesco d\u2019Assisi. Fu intitolata a sant'Achille (soldato martire a Roma), perch\u00e9 nell'anno dell'istituzione della parrocchia (1957) ricorreva il centenario della nascita di Pio XI, al secolo Achille Ratti, pontefice che pi\u00f9 di ogni altro si era dato da fare per l'erezione di pi\u00f9 di cinquanta parrocchie nella diocesi di Roma.\nDescrizione.\nArchitettura.\nLa chiesa, in mattoni rossi, \u00e8 preceduta dal singolare campanile a forma cilindrica. La modesta entrata \u00e8 abbellita da un affresco del 1996 raffigurante il \"Buon pastore\" con la scritta tratta dal salmo 23: \"\u201cIl Signore \u00e8 il mio pastore\u201d\". A lato dell'entrata \u00e8 murata la lapide che ricorda il santo titolare ed il motivo della denominazione. A fianco della chiesa si erge una struttura a pianta rettangolare, che ha servito come chiesa prima della costruzione dell'attuale edificio di culto.\nL'aula liturgica \u00e8 preceduta da un atrio in cui sono collocate: una lapide a ricordo del 50\u00b0 di fondazione della parrocchia; una statua di sant'Achille con in mano la palma simbolo del martirio; una composizione in acciaio a ricordo del giubileo del 2000 con la scritta \"\u201cChristus heri hodie semper\u201d\"; un \"Crocifisso\" in terracotta.\nL'interno della chiesa ha una pianta a forma di ventaglio convergente verso l'altare. Nell'abside si trovano:\nNella parete a sinistra del presbiterio \u00e8 murato un \"Crocifisso di san Damiano\" accompagnato da una frase tratta dagli scritti di Francesco d'Assisi: \"\u00ab O alto et glorioso Dio illumina el core mio. Dame fede directa, speranza certa, carit\u00e0 perfecta, humilt\u00e0 profonda, senno e cognoscemento che io servi li toi comandamenti \u00bb\".\nNella conca dell'abside, a destra dell'altar maggiore, si trova l'organo a canne Mascioni \"opus 961\" costruito nel 1973. A trasmissione elettrica, ha 29 registri su due manuali e pedale."}
{"id": "2182899", "revid": "135224", "url": "https://it.wikipedia.org/wiki?curid=2182899", "title": "Classe Bretagne (nave da battaglia)", "text": ""}
{"id": "2182902", "revid": "19933", "url": "https://it.wikipedia.org/wiki?curid=2182902", "title": "Gangemi editore", "text": ""}
{"id": "2182907", "revid": "697352", "url": "https://it.wikipedia.org/wiki?curid=2182907", "title": "Chiesa di Sant'Ambrogio (Roma)", "text": "Sant'Ambrogio \u00e8 un luogo di culto cattolico di Roma, nel quartiere Aurelio, in via Girolamo Vitelli.\nStoria.\n\u00c8 stata costruita tra il 1968 (posa della prima pietra il 10 marzo) ed il 1973 dall'architetto Paolo Rebecchini con pianta a forma ellittica. L'esterno della chiesa presenta un timpano sopra il portale, ed una cupola a sezione quadrata che termina con un tetto a forma piramidale. L'interno \u00e8 ad un'unica navata circondata da otto colonne.\nLa chiesa \u00e8 sede parrocchiale, istituita il 10 luglio 1961 con il decreto del cardinale vicario Clemente Micara \"Sanctissimus dominus noster\"."}
{"id": "2182910", "revid": "135224", "url": "https://it.wikipedia.org/wiki?curid=2182910", "title": "M114 (trasporto truppe)", "text": ""}
{"id": "2182912", "revid": "135224", "url": "https://it.wikipedia.org/wiki?curid=2182912", "title": "MT-LB (trasporto truppe)", "text": ""}
{"id": "2182916", "revid": "287204", "url": "https://it.wikipedia.org/wiki?curid=2182916", "title": "Chiesa di San Michele Arcangelo ai Corridori di Borgo", "text": "San Michele Arcangelo ai Corridori di Borgo era una chiesa di Roma, importante per ragioni storiche e artistiche. Di antica origine, essa fu demolita nel 1939 per l'allargamento di Borgo Sant'Angelo e di via della Traspontina.\nUbicazione.\nLa chiesa era situata nel rione Borgo, su via di Porta Castello, ed era addossata al Passetto (il passaggio coperto che unisce il palazzo Vaticano a Castel Sant'Angelo). Il suo lato lungo meridionale si affacciava su Borgo Sant'Angelo.\nDenominazione.\nL'edificio, originariamente dedicato a tutti gli angeli, venne poi dedicato a San Michele Arcangelo, in relazione alla leggenda relativa alla sua apparizione sul castello durante il pontificato di San Gregorio Magno (r. 590-604). Un altro nome della chiesa era \"Sant'Angelo di Borgo\" mentre i romani la chiamavano \"San Michelino\". Fin dal regno di papa Alessandro VI (r. 1492-1503) si \u00e8 chiamata anche \"Sant'Angelo al corridoio\", dove l'attributo \"al corridoio\" ha avuto origine dalla vicinanza con il Passetto di Borgo, detto anche \"il corridore\".\nStoria.\nLa tradizione collega l'origine di una prima chiesa che porta questo nome alla leggenda dell'apparizione di San Michele sopra il castello durante una processione guidata da San Gregorio Magno per fermare la peste, ma \u00e8 improbabile che la fondazione fosse cos\u00ec antica: \u00e8 possibile che nel Medioevo esistesse un'altra chiesa, chiamata \"Sant'Angelo di Castello\", posta molto pi\u00f9 vicina a Castel Sant'Angelo, e che questa dovesse essere demolita a causa della sua vicinanza alla rocca. La chiesa esisteva comunque sotto il pontificato di Eugenio IV (r. 1431-43) e vicino a essa era situato un ospedale detto \"hospitale angelorum\" oppure \"hospitale sancti Angeli\". Questo era amministrato dalla Confraternita di San Michele Arcangelo, fondata nel 1432. L'ospedale chiuse alla fine del XIV secolo, ma la confraternita esiste ancor oggi. Questa, il cui compito principale pass\u00f2 dall'assistenza agli infermi alla provvigione di una dote per le ragazze (\"zitelle\" in romanesco) povere, si finanziava tramite l'affitto di diversi immobili nel Borgo e in citt\u00e0. I confratelli si riunivano in un oratorio annesso alla chiesa lungo Borgo Sant'Angelo, la cui facciata era stata rinnovata nel 1717 da Camillo Paladini.\nChiesa e ospedale furono demoliti nel 1497, sotto papa Alessandro VI, ma la chiesa venne ricostruita con il progetto dell'architetto fiorentino Tiberio Calcagni nel 1564, e assegnata di nuovo da Papa Pio IV (r. 1559-65) alla confraternita di San Michele Arcangelo.\nL'edificio, restaurato nel 1867, doveva gi\u00e0 essere demolito in seguito al piano regolatore del 1908, il quale prevedeva un ampio viale di collegamento fra il centro storico e il rione Prati in prosecuzione di ponte Vittorio Emanuele II. Questo sarebbe stato ottenuto raddoppiando via di porta Castello, demolendo perci\u00f2 la chiesa. Risparmiata per la sospensione del progetto e il parere negativo delle commissioni tecniche del comune, la chiesa non ebbe scampo trent'anni pi\u00f9 tardi; espropriata nel 1938, essa venne demolita nel luglio 1939 per l'allargamento di Borgo Sant'Angelo e di via della Traspontina, nel quadro della sistemazione del Rione per l'apertura di Via della Conciliazione.\nDopo la demolizione della sua chiesa, l'arciconfraternita nel 1969 venne riunita con quella della Santissima Annunziata in Borgo e da allora officia le sue funzioni nel ricostruito oratorio dell'Annunziata su Lungotevere Vaticano.\nDescrizione.\nArchitettura.\nLa facciata della chiesa era a un ordine sormontato da un attico. Quello aveva un portale affiancato da due nicchie ed era scandito da paraste, mentre questo era diviso da riquadri separati da paraste rastremate. Il coronamento era a timpano con due orifiamme, che incorniciava un cartiglio con l'iscrizione dedicativa in latino: \"DIVO MICHAELI ARCHANGELO\" (\"A San Michele Arcangelo\"). Un campanile a vela si trovava sul tetto al confine fra la chiesa e l'oratorio.\nInterno.\nL'interno della chiesa era a una navata con una sola cappella dedicata alla vergine posta sul lato sinistro della prima campata. Il tempio aveva tre altari: sull'altar maggiore era posto un dipinto raffigurante San Michele opera di Giovanni de Vecchi; quello di destra era dedicato al crocifisso, quello di sinistra alla Madonna, con affreschi di Giovanni Battista della Marca, pittore tardo manierista, fra i quali \"la Processione di San Gregorio magno\", commissionato dalla confraternita con lo scopo di aumentarne il prestigio diffondendo la leggenda della fondazione.\nLa chiesa ospitava diverse opere d'arte, fra cui un dipinto di della Marca raffigurante l\"'Apparizione dell'Arcangelo Michele sull'alto di castello\" e una statua in bronzo dell'arcangelo Michele opera di Albert Lefeuvre donata da papa Leone XIII. Anche il soffitto era decorato con una raffigurazione tardo secentesca dell'arcangelo Michele che abbatte il demonio.\nLa sacrestia ospitava uno dei documenti pi\u00f9 interessanti dell'Alto Medioevo romano: la lapide in marmo pavonazzetto del notaio Eugenio in memoria del figlio Boezio, morto a 11 anni il 25 Ottobre 577, e della moglie Argenta, deceduta sette mesi dopo. La stele, forse proveniente dal quadriportico dell'Antica basilica di San Pietro in Vaticano, venne spostata qui nel XVI secolo.\nNel cortile della chiesa c'era inoltre un affresco di Antoniazzo Romano raffigurante la \"Madonna del latte col Bambino\". Scoperta accidentalmente nel 1825, la Madonna, che prese il nome di \"Refugium Peccatorum\" (\"rifugio dei peccatori\"), fu staccata dalla parete ed esposta alla venerazione dei fedeli sopra l'altare di sinistra della chiesa, opera di Giuseppe Valadier.\nNel 1867 le lunette della chiesa furono affrescate da Attilio Palombi con storie della vita della confraternita. Nella stessa occasione, il rifacimento del pavimento marmoreo comport\u00f2 la dispersione di alcune lapidi medievali. A causa dell'unificazione delle due confraternite, dopo la demolizione della chiesa quasi tutti gli arredi e le opere d'arte di Sant'Angelo, tra cui la \"Madonna del latte\" e il gi\u00e0 citato affresco di della Marca, furono trasferiti nell'Oratorio della Nunziatina.\nAlcuni elementi architettonici dell'edificio, smontati durante la demolizione, sono invece conservati nei depositi comunali."}
{"id": "2182917", "revid": "135224", "url": "https://it.wikipedia.org/wiki?curid=2182917", "title": "P/1942 EA", "text": ""}
{"id": "2182919", "revid": "116231309", "url": "https://it.wikipedia.org/wiki?curid=2182919", "title": "Parere", "text": "Un parere \u00e8 l'opinione su determinate circostanze o sulla condotta da seguire espressa, sotto forma di giudizio, su richiesta di altri. Nel diritto \u00e8 l'atto giuridico con il quale viene manifestato tale giudizio. \nPareri nell'ambito di procedimenti.\nNella fase istruttoria di un procedimento, soprattutto amministrativo, l'organo competente (detto \"organo attivo\") pu\u00f2 o, in certi casi, deve acquisire il parere di un altro organo, di solito collegiale (detto \"organo consultivo\"), per decidere con cognizione di causa. \nIl parere acquisto nel corso del procedimento non \u00e8 provvedimento ma atto endoprocedimentale, reso in esito ad un subprocedimento avviato dalla richiesta dell'organo attivo. Se consente all'organo attivo di decidere con cognizione di causa, soprattutto quando la decisione richiede conoscenze specialistiche di cui non dispone, d'altro canto rappresenta anche un appesantimento procedurale, dilatando i tempi per la conclusione del procedimento.\nQuest'ultima considerazione ha indotto il legislatore italiano, nell'ambito delle riforme apportate al sistema amministrativo sul finire del XX secolo, a ridurre drasticamente i casi di parere obbligatorio nell'ambito del procedimento amministrativo, in precedenza piuttosto frequenti (si pensi alle norme che imponevano agli organi delle amministrazioni statale di richiedere, per numerosi atti, il parere del Consiglio di Stato).\nPareri facoltativi, obbligatori e vincolanti.\nIl parere acquisto nel corso del procedimento pu\u00f2 essere:\nSono dunque possibili le quattro combinazioni: \nVa aggiunto che:\nPareri di legittimit\u00e0, tecnici e di opportunit\u00e0.\nQuanto al contenuto, il parere acquisito nel corso del procedimento pu\u00f2 essere:\nNella pratica la distinzione non \u00e8 sempre agevole perch\u00e9 il diritto positivo pu\u00f2 configurare pareri a contenuto misto."}
{"id": "2182920", "revid": "135224", "url": "https://it.wikipedia.org/wiki?curid=2182920", "title": "P26/40 (carro armato)", "text": ""}
{"id": "2182922", "revid": "838137", "url": "https://it.wikipedia.org/wiki?curid=2182922", "title": "Stat (Unix)", "text": "stat() \u00e8 una chiamata di sistema Unix che restituisce dati utili sull'inode di un file. La semantica della chiamata stat() varia fra i diversi sistemi operativi.\nIl comando Unix ls la utilizza per raccogliere varie informazioni, tra le quali:\nLa funzione stat() e la struttura stat.\nLo standard POSIX dichiara nel file di libreria codice_4 la funzione codice_5:\n int stat (const char *filename, struct stat *buf);\nDefinisce inoltre la struttura dati codice_6, contenente i seguenti attributi:\n dev_t st_dev; /* ID del dispositivo contenente file */ \n ino_t st_ino; /* numero dell'inode */ \n mode_t st_mode; /* protezione */ \n nlink_t st_nlink; /* numero di hard links */ \n uid_t st_uid; /* user ID del proprietario */ \n gid_t st_gid; /* group ID del proprietario */ \n dev_t st_rdev; /* ID del dispositivo (se il file speciale) */ \n off_t st_size; /* dimensione totale, in byte */ \n blksize_t st_blksize; /* dimensione dei blocchi di I/O del filesystem */ \n blkcnt_t st_blocks; /* numero di blocchi assegnati */ \n time_t st_atime; /* tempo dell'ultimo accesso */ \n time_t st_mtime; /* tempo dell'ultima modifica */ \n time_t st_ctime; /* tempo dell'ultimo cambiamento */ \nFunzioni correlate.\nlstat().\n int lstat (const char *filename, struct stat *buf);\ncodice_7 \u00e8 una funzione di libreria che recupera lo stato di un file. \u00c8 identica a codice_5, eccetto quando il file \u00e8 un collegamento simbolico: in tal caso, vengono restituite informazioni riguardo al link stesso e non il file a cui esso \u00e8 collegato.\nfstat().\n int fstat (int filedesc, struct stat *buf);\ncodice_9 \u00e8 una funzione di libreria che recupera lo stato di un file. \u00c8 identica a codice_5, tranne per il fatto di utilizzare un file descriptor al posto del nome per identificare il file.\nctime, mtime, atime.\nSi noti che ctime non rappresenta la creazione del file, bens\u00ec la modifica all'inode del file.\nUn'operazione di scrittura modifica mtime, ctime e atime. Un cambiamento di permessi dei file cambia ctime. La lettura di un file cambia atime.\nUn file system montato con l'opzione noatime non aggiorna atime se vengono effettuate chiamate di lettura.\nUn file system montato con l'opzione relatime prevede aggiornamenti solo se il valore precedente di atime \u00e8 pi\u00f9 vecchio rispetto a quello di mtime o ctime.\nA differenza di atime e mtime, ctime non pu\u00f2 essere impostato con la funzione codice_11. L'unico modo per impostarlo su un valore arbitrario \u00e8 cambiando l'orologio del sistema."}
{"id": "2182928", "revid": "1305772", "url": "https://it.wikipedia.org/wiki?curid=2182928", "title": "Monte Malbe (disambigua)", "text": ""}
{"id": "2182931", "revid": "287204", "url": "https://it.wikipedia.org/wiki?curid=2182931", "title": "Angel Nieto Jr", "text": ""}
{"id": "2182933", "revid": "297059", "url": "https://it.wikipedia.org/wiki?curid=2182933", "title": "Secolo d'oro olandese", "text": "Il Secolo d'oro (\"Gouden eeuw\"; in olandese) \u00e8 un periodo nella storia dei Paesi Bassi che corrisponde pi\u00f9 o meno al XVII secolo, durante il quale il commercio, le scienze e le arti olandesi furono tra le pi\u00f9 acclamate in Europa e nel mondo occidentale.\nOrigini.\nNel 1568 le Sette Province che avevano firmato il trattato dell'Unione di Utrecht diedero inizio a una ribellione contro Filippo II di Spagna che port\u00f2 alla Guerra degli ottant'anni. Prima che i Paesi Bassi potessero essere riconquistati completamente, scoppi\u00f2 la guerra tra Inghilterra e Spagna, che costrinse le truppe spagnole di Filippo II a interrompere la loro avanzata. Nel frattempo l'esercito di Filippo aveva per\u00f2 riconquistato le importanti citt\u00e0 commerciali di Bruges e Gand. Anversa, a quell'epoca uno dei porti pi\u00f9 importanti del mondo, cadde il 17 agosto 1585 e ci\u00f2 signific\u00f2 la fine della Guerra degli Ottant'anni per quelli che da quel momento in poi furono i Paesi Bassi meridionali (che corrispondono pi\u00f9 o meno al Belgio moderno). La Repubblica delle Sette Province Unite (gli attuali Paesi Bassi) continu\u00f2 invece a combattere fino al 1648, quando la Pace di Vestfalia pose fine a decenni di combattimenti dopo che diverse sconfitte spagnole pi\u00f9 recenti, come quella nella battaglia di Rocroi (1643), avevano decisamente ridimensionato le prospettive militari e strategiche del regno iberico. A conti fatti, al momento della pace del 1648 e del riconoscimento dell'indipendenza le Province Unite erano gi\u00e0 diventate una grande potenza commerciale e coloniale e lo sarebbero rimasti per tutto il XVII secolo.\nLa perdita definitiva dei Paesi Bassi meridionali provoc\u00f2 la fuga dei ricchi mercanti calvinisti verso il nord. Molti fuggirono ad Amsterdam, che a quel tempo era un piccolo porto, ma nel XVII secolo si trasform\u00f2 rapidamente in uno dei pi\u00f9 importanti porti del mondo. L'esodo pu\u00f2 essere descritto come la \"creazione di una nuova Anversa\". Questa immigrazione di massa dalle Fiandre e dal Brabante fu un'importante forza propulsiva del Secolo d'oro olandese.\nOltre all'immigrazione di massa dai Paesi Bassi meridionali, si verific\u00f2 anche un altro massiccio flusso migratorio di perseguitati religiosi, in particolare gli ebrei sefarditi dal Portogallo e dalla Spagna e poi gli Ugonotti dalla Francia.\nAnche altri fattori contribuirono a far fiorire il commercio, l'industria, le arti e le scienze in questo periodo. Una condizione necessaria di questo sviluppo fu la presenza di energia a basso costo, prodotta dai mulini a vento e con la torba, che poteva essere trasportata facilmente sui canali fino alle citt\u00e0. L'invenzione delle segherie permise la costruzione di una grande flotta di navi, necessaria per commerciare in tutto il mondo e per difendere con mezzi militari gli interessi commerciali della repubblica olandese.\nRicchezza.\nPer gran parte del XVII secolo gli olandesi, tradizionalmente abili marinai e cartografi, dominarono il commercio mondiale. Tale posizione prima era stata occupata dai portoghesi e dagli spagnoli e in seguito sarebbe stata occupata dall'Inghilterra (poi Regno Unito), dopo una lunga competizione culminata in varie Guerre anglo-olandesi (combattute principalmente sul mare). Tali guerre comunque non furono l'unica causa del declino olandese.\nNel 1602 fu fondata la Compagnia Olandese delle Indie Orientali (in olandese: \"Vereenigde Oostindische Compagnie\" o \"VOC\"), la prima multinazionale mai creata. Questa compagnia ottenne il monopolio olandese sul commercio asiatico e lo mantenne per due secoli. Divent\u00f2 la pi\u00f9 grande impresa commerciale del XVII secolo. Le spezie erano importate in gran quantit\u00e0 e portavano grandi profitti, a causa degli impegni e dei rischi assunti e di una domanda che sembrava insaziabile. Nel 1609 fu fondata la Borsa di Amsterdam, un secolo prima della sua omologa inglese.\nA partire pi\u00f9 o meno dal 1640, la Compagnia Olandese delle Indie Orientali (VOC) deteneva il monopolio del commercio con il Giappone, con il suo porto commerciale sull'isola di Dejima. Quest'isola si trova vicino a Nagasaki e misura solo metri quadrati. Fino al 1854, gli olandesi furono l'unica finestra del Giappone sul mondo occidentale. Le scienze e i prodotti occidentali furono introdotti nel Giappone e i contatti cos\u00ec stabiliti portarono al cosiddetto Rangaku o \"Studi Olandesi\". Gli olandesi furono strumentali alla trasmissione del sapere della rivoluzione industriale e scientifica che era in corso in Occidente. I giapponesi compravano e traducevano dall'olandese testi scientifici da cui ricavavano curiosit\u00e0 e prodotti occidentali (come gli orologi) e scoprirono varie innovazioni occidentali (come le dimostrazioni dei fenomeni elettrici e il volo di un pallone ad aria calda all'inizio del XIX secolo). Nei secoli XVII e XVIII gli olandesi erano la nazione europea pi\u00f9 ricca economicamente e pi\u00f9 avanzata scientificamente, il che la poneva in una posizione privilegiata nella trasmissione delle conoscenze occidentali al Giappone.\nGli olandesi dominavano anche il commercio tra i paesi europei. I Paesi Bassi erano situati in una posizione favorevole, all'incrocio delle rotte commerciali in direzione est-ovest e nord-sud e, attraverso il fiume Reno, erano collegati a un grande hinterland tedesco. I mercanti olandesi inviavano navi cariche di vino dalla Francia e dal Portogallo alla regione baltica e tornavano con grano destinato ai Paesi del Mediterraneo. Verso il 1680 una media di quasi mille navi olandesi entravano nel Mar Baltico ogni anno. I fratelli Trip, mercanti di armi, costruirono la \"Trippenhuis\" ad Amsterdam, oggi sede della Reale Accademia Olandese delle Arti e delle Scienze, un tipico esempio di architettura del XVII secolo.\nAnche le industrie nazionali si espandevano. Cantieri navali e raffinerie di zucchero furono i primi esempi. Visto che veniva usata sempre pi\u00f9 terra, in parte ottenuta trasformando i laghi in polder, crebbe moltissimo la produzione locale di grano, insieme al numero di fattorie-caseifici.\nSolo una minima parte della ricchezza olandese derivava direttamente dal commercio degli schiavi, ciononostante esiste una stretta connessione tra tale commercio e il Secolo d'oro. Nel 1619 gli olandesi cominciarono la tratta atlantica tra l'Africa e l'America, diventando verso il 1650 il principale stato europeo in questo commercio, una posizione poi assunta dalla Gran Bretagna intorno al 1700. Il porto della citt\u00e0 di Amsterdam era la capitale europea della schiavit\u00f9, il che aiutava anche gli stati vicini a gestire il commercio degli schiavi (fino a navi negriere furono associate al porto).\nIl fiorente commercio olandese produsse un'ampia, ricca classe mercantile. La nuova prosperit\u00e0 port\u00f2 maggiore attenzione alla promozione delle arti visive, della letteratura e della scienza.\nCoscienza nazionale.\nL'esito della rivolta contro la Spagna, meglio conosciuta come la Guerra degli ottant'anni, combattuta per la libert\u00e0 religiosa e l'indipendenza economica e politica, conclusasi con la totale indipendenza delle province settentrionali riformate (vedi anche Repubblica delle Sette Province Unite), quasi certamente diede una spinta alla formazione della coscienza nazionale. Questo processo era gi\u00e0 in gran parte completato quando nel 1609 fu firmata una tregua provvisoria con la Spagna, che sarebbe durata dodici anni. \nStruttura sociale.\nNei Paesi Bassi nel XVII secolo lo stato sociale di una persona era determinato soprattutto dal suo reddito. Le classi sociali esistevano ma in un modo nuovo. L'aristocrazia, o nobilt\u00e0, aveva venduto la maggior parte dei suoi privilegi alle citt\u00e0, dove dominavano i mercanti e il loro denaro. Neanche il clero aveva grande influenza: la Chiesa cattolica era stata pi\u00f9 o meno soppressa durante la Guerra degli ottant'anni con la Spagna. Il nuovo movimento protestante era diviso. La situazione era diversa nei paesi vicini, dove lo status sociale era ancora largamente determinato dalla nascita e sarebbe stato cos\u00ec fino alla Rivoluzione francese del 1789.\nCi\u00f2 non significa che gli aristocratici non avessero uno stato sociale. Al contrario, significava piuttosto che i ricchi mercanti entrarono a far parte della nobilt\u00e0 acquisendo propriet\u00e0 immobiliari e comprando un blasone e un sigillo. Gli aristocratici si mescolavano con i membri delle altre classi per mantenersi come meglio potevano. Spesso sposavano le figlie dei ricchi mercanti, diventavano mercanti essi stessi o intraprendevano una carriera pubblica o militare per guadagnarsi da vivere. Anche i mercanti cominciarono a considerare le cariche pubbliche come uno strumento per ottenere maggiore potere economico e prestigio. Le universit\u00e0 diventarono la porta per iniziare una carriera di funzionario pubblico. I ricchi mercanti e gli aristocratici mandavano i loro figli a fare il cosiddetto Grand Tour (\"lungo viaggio\") in Europa. Spesso accompagnati da un precettore privato, preferibilmente uno scienziato, questi giovani frequentavano le universit\u00e0 di vari Paesi europei. Questo mescolarsi di patrizi e aristocratici fu un fenomeno particolarmente accentuato nella seconda parte del secolo.\nVicino agli aristocratici e ai patrizi c'era la ricca classe media, formata da ministri protestanti, avvocati, medici, piccoli commercianti e industriali e funzionari di grandi istituzioni statali. Uno status minore avevano piccoli negozianti, operai specializzati e artigiani, amministratori e agricoltori; in basso, infine, stavano operai, camerieri e servitori e altro personale di servizio.\nAlla base della piramide c'erano i \"poveri\", quelli che Karl Marx in seguito avrebbe chiamato proletariato: contadini impoveriti, molti dei quali cercavano fortuna in citt\u00e0 come mendicanti o come operai giornalieri. Va sottolineato che la gente che nei Paesi Bassi si ribell\u00f2 contro Filippo II si dette il nome di \"De Geuzen\", che corrisponde alla parola francese \"gueux\" (pezzenti, mendicanti).\nPoich\u00e9 la ricchezza era importante per determinare lo status sociale, le divisioni tra le classi erano meno nette e la mobilit\u00e0 sociale era maggiore che altrove. Anche il calvinismo, che predica l'umilt\u00e0 come virt\u00f9 importante, tendeva a diminuire l'importanza delle differenze sociali. Queste tendenze si sono dimostrate particolarmente resistenti: la societ\u00e0 olandese moderna, anche se pi\u00f9 secolarizzata, \u00e8 ancora considerata da molti molto egalitaria.\nReligione.\nIl Calvinismo era il credo predominante nei Paesi Bassi. Ci\u00f2 non significa che ci fosse l'unit\u00e0, anzi \u00e8 vero il contrario. All'inizio del secolo il paese fu spaccato da aspre controversie tra i rigidi calvinisti e i pi\u00f9 permissivi protestanti, noti come Rimostranti. I Rimostranti negavano la predestinazione e sostenevano la libert\u00e0 di coscienza, mentre i loro pi\u00f9 dogmatici avversari (noti come Contro-rimostranti) ottennero un'importante vittoria al Sinodo di Dordrecht (1618-1619). In definitiva, i riformisti, anche se pochi, possono essere stati un antidoto all'intolleranza.\nL'Umanesimo, di matrice cristiana, di Erasmo da Rotterdam (ca. 1466-1536) fu un importante sostenitore, aveva preso piede e determin\u00f2 in parte quel clima di tolleranza.\nQuesta tolleranza non fu facile da sostenere nei confronti dei cattolici, visto che la religione aveva giocato un ruolo importante nella Guerra degli ottant'anni, guerra che aveva portato all'indipendenza dalla Spagna (altre cause importanti della guerra erano state la libert\u00e0 economica e la libert\u00e0 politica). Le inclinazioni ostili per\u00f2 potevano essere superate con il denaro. Cos\u00ec i cattolici potevano comprare il privilegio di celebrare cerimonie in una conventicola (una casa che faceva anche da chiesa, con discrezione), ma le cariche pubbliche erano fuori discussione. In ogni citt\u00e0 i cattolici tendevano a tenersi da parte nel loro quartiere (per esempio, il pittore cattolico Johannes Vermeer viveva nell'\"angolo papista\" della citt\u00e0 di Delft). Lo stesso avveniva per gli anabattisti e gli ebrei.\nIn generale, il livello di tolleranza era abbastanza alto da attirare rifugiati religiosi da altri paesi, in particolare i mercanti ebrei dal Portogallo, che portarono molta ricchezza con s\u00e9. La revoca dell'Editto di Nantes in Francia (1685) ebbe come conseguenza l'immigrazione di molti ugonotti francesi, molti dei quali erano negozianti o scienziati. Per\u00f2 era una tolleranza limitata, come avrebbe scoperto il filosofo Baruch de Spinoza (1632-1677).\nScienza.\nGrazie al clima di tolleranza intellettuale la Repubblica olandese attirava scienziati e altri pensatori da tutta l'Europa. In particolare la rinomata Universit\u00e0 di Leida (fondata nel 1575 dallo stadtholder olandese, Guglielmo I d'Orange, come segno di gratitudine per la fiera resistenza di Leida contro la Spagna durante la Guerra degli ottant'anni) divent\u00f2 un luogo di riunione di questi intellettuali. Per esempio, il filosofo francese Cartesio visse a Leida dal 1628 al 1649.\nGli avvocati olandesi erano famosi per la loro conoscenza del diritto internazionale della navigazione e del diritto commerciale. Ugo Grozio (1583\u20131645) pose le basi del diritto internazionale. Grozio invent\u00f2 il concetto di \"libert\u00e0 dei mari\" o \"Mare liberum\", che fu duramente contestato dall'Inghilterra, il principale rivale dei Paesi Bassi nella lotta per il dominio del commercio mondiale. Grozio formul\u00f2 anche leggi relative ai conflitti tra le nazioni nel suo libro \"De iure belli ac pacis\" (\"Le leggi della guerra e della pace\").\nChristiaan Huygens (1629\u20131695) fu un famoso matematico, fisico e astronomo. Invent\u00f2 l'orologio a pendolo, invenzione che rappresent\u00f2 un importante passo avanti per calcolare lo scorrere del tempo. Tra i suoi contributi in astronomia ricordiamo la sua spiegazione degli Anelli di Saturno. Importanti sono anche le sue scoperte nel campo dell'ottica. Lo scienziato olandese pi\u00f9 famoso nel campo dell'ottica \u00e8 certamente Antoni van Leeuwenhoek, che invent\u00f2 o miglior\u00f2 notevolmente il microscopio e fu il primo a studiare metodicamente la vita microscopica, gettando cos\u00ec le basi della microbiologia.\nIl famoso ingegnere idraulico Jan Leeghwater (1575\u20131650) ottenne importanti vittorie nell'eterna battaglia dei Paesi Bassi contro il mare. Leeghwater aggiunse una considerevole quantit\u00e0 di terra alla repubblica convertendo diversi grandi laghi in polder, pompando tutta l'acqua con i mulini a vento.\nSempre grazie al clima di tolleranza, in Olanda fiorivano gli stampatori di libri. Molti libri sulla religione, sulla filosofia e sulla scienza che altrove sarebbero stati giudicati controversi venivano stampati nei Paesi Bassi ed esportati segretamente in altri paesi. Cos\u00ec nel XVII secolo la Repubblica Olandese divent\u00f2 la casa editrice dell'intera l'Europa.\nCultura.\nNei Paesi Bassi si verific\u00f2 uno sviluppo culturale notevolmente diverso rispetto agli stati vicini. A parte qualche eccezione (in particolare il drammaturgo olandese Joost van den Vondel), il movimento Barocco non ebbe grande influenza. Le sue esuberanze mal si adattavano all'austerit\u00e0 della popolazione, che era in gran parte calvinista.\nLa forza pi\u00f9 notevole che determin\u00f2 i nuovi sviluppi era rappresentata dai cittadini, in particolare nelle province occidentali: prima e soprattutto l'Olanda, in misura minore la Zelanda e Utrecht. Negli altri stati spesso gli aristocratici ricchi erano mecenati e protettori delle arti, invece nei Paesi Bassi, visto che gli aristocratici erano praticamente assenti, questo ruolo fu svolto dai mercanti ricchi e da altri borghesi.\nCentri di attivit\u00e0 culturale furono le associazioni cittadine (in olandese \"schutterij\") e le camere di retorica (in olandese \"rederijkerskamer\"). Le prime furono create per la difesa della citt\u00e0 e con funzioni di polizia urbana, ma fungevano anche da luogo di ritrovo per i cittadini benestanti, che erano orgogliosi di avere un ruolo importante e pagavano una forte somma per vederlo tramandato ai posteri, eternato in un ritratto di gruppo, come nel quadro \"La ronda di notte\". Le Camere di retorica promuovevano le attivit\u00e0 letterarie (come la poesia), il teatro e le discussioni, spesso attraverso concorsi. Le citt\u00e0 erano orgogliose di queste istituzioni e le sostenevano economicamente.\nPittura.\nLa pittura del Secolo d'oro segu\u00ec molte delle tendenze che dominavano in altre parti d'Europa, come il caravaggismo e il naturalismo, ma furono i pittori olandesi a dominare i generi pittorici della natura morta, del paesaggio e delle rappresentazioni di genere. Anche la pittura storica \u2014 tradizionalmente il pi\u00f9 elevato nella gerarchia dei generi pittorici \u2014 e il ritratto erano popolari. Il collezionismo d'arte e la pittura per il libero mercato avevano la stessa importanza che altrove, per\u00f2 gli storici dell'arte sottolineano il numero crescente di ricchi olandesi della classe media e dei ricchi mercanti mecenati, vera forza propulsiva che determin\u00f2 la popolarit\u00e0 di certi soggetti pittorici.\nQuesta tendenza, insieme alla mancanza di mecenatismo artistico ecclesiale, che era tipico della Controriforma e dominava le arti nell'Europa cattolica, ebbe come risultato il gran numero di \"scene di vita quotidiana\" (genere) e altri quadri di soggetto non religioso. Paesaggi e marine, per esempio, riflettono il fenomeno della terra strappata al mare e le fonti del potere commerciale e navale che caratterizzano il Secolo d'oro della Repubblica. Un soggetto particolarmente rappresentativo del Barocco olandese \u00e8 il grande ritratto di gruppo, specialmente quello delle compagnie di milizie borghesi, come \"La ronda di notte\" di Rembrandt.\nOggi i pittori pi\u00f9 conosciuti del Secolo d'oro olandese sono la figura dominante del periodo, Rembrandt Harmenszoon van Rijn, il maestro di Delft Johannes Vermeer, l'innovativo pittore di paesaggi Jacob van Ruisdael, Cornelis Bisschop, che fu uno dei primi a dipingere immagini \"en trompe l'oeil\" e Frans Hals, che diede nuova vita al ritratto. Alcuni stili e tendenze notevoli sono il manierismo di Haarlem, il caravaggismo di Utrecht, la scuola di Delft e il classicismo olandese.\nArchitettura.\nDurante il Secolo d'oro l'architettura olandese raggiunse nuovi vertici. Le citt\u00e0 si espandevano enormemente grazie alla fiorente economia. Si costruivano nuove mura cittadine, pese pubbliche e magazzini. I mercanti che avevano fatto fortuna facevano costruire una nuova casa lungo uno dei tanti nuovi canali che venivano scavati nelle citt\u00e0 e attorno ad esse (a scopi di difesa e di trasporto), una casa con facciata decorata che si adattasse al nuovo status sociale. In campagna furono costruiti molti castelli ed edifici statali. Purtroppo molti di essi non sono sopravvissuti.\nAll'inizio del XVII secolo prevalevano ancora gli elementi tardo-gotici, combinati a motivi rinascimentali. Dopo alcuni decenni si afferm\u00f2 il classicismo francese: si accentuavano gli elementi verticali, si usava meno decorazione, si preferiva la pietra naturale ai mattoni. Negli ultimi decenni del secolo questa tendenza verso la sobriet\u00e0 si accentu\u00f2. A partire pi\u00f9 o meno dal 1670 le caratteristiche predominanti della facciata delle case erano l'entrata, decorata con pilastri su ciascun lato e possibilmente sormontata da un balcone, ma senza ulteriori elementi decorativi.\nA partire dal 1595 furono commissionate delle chiese riformate, molte delle quali ancora oggi sono monumenti importanti.\nI pi\u00f9 famosi architetti del XVII secolo furono Jacob van Campen, Pieter e Maurits Post, Pieter Vingbooms, Lieven de Key, Hendrick de Keyser il Vecchio.\nScultura.\nLa scultura olandese del XVII secolo ottenne risultati meno eclatanti rispetto alla pittura e all'architettura ed ebbe meno diffusione rispetto agli stati vicini. Un dei motivi era l'assenza di sculture all'interno delle chiese protestanti; dopo tutto, il rifiuto della pratica cattolica della venerazione era stato uno dei punti fondamentali della Riforma protestante. Un altro motivo era l'esiguit\u00e0 della classe nobiliare. Le sculture venivano commissionate per gli edifici governativi, per gli edifici privati (spesso come decorazione delle facciate) e per l'esterno delle chiese. Si commissionavano anche sculture funerarie e busti.\nHendrick de Keyser, attivo all'inizio del Secolo d'oro, \u00e8 uno dei pochi scultori olandesi importanti. Negli anni '50 e '60 del 1600 lo scultore fiammingo Artus Quellinus il Vecchio, insieme ad altri membri della famiglia Quellinus e ai suoi seguaci, come Rombout Verhulst, realizzarono le decorazioni classicheggianti del \"Palazzo sul Dam\" (in olandese \"Paleis op de Dam\"), oggi Palazzo Reale di Amsterdam. Questo \u00e8 il pi\u00f9 importante monumento nella scultura del Secolo d'oro olandese."}
{"id": "2182934", "revid": "137928", "url": "https://it.wikipedia.org/wiki?curid=2182934", "title": "TNH-PS (carro armato)", "text": ""}
{"id": "2182936", "revid": "300067", "url": "https://it.wikipedia.org/wiki?curid=2182936", "title": "Katie Feenstra", "text": "Carriera.\nAlta 203 cm per 109 kg e 53 di piede, ha giocato nella WNBA come \"centro\" dal 2005 al 2009 e ha vestito le maglie di San Antonio Silver Stars, Detroit Shock, Atlanta Dream e Chicago Sky."}
{"id": "2182937", "revid": "1714743", "url": "https://it.wikipedia.org/wiki?curid=2182937", "title": "Guglielmo Adelin", "text": "In alcuni elenchi di duchi di Normandia, \u00e8 indicato come Guglielmo III o addirittura IV, per il fatto di aver reso omaggio al re di Francia, al posto di suo padre.\nLa sua morte, avvenuta nel naufragio della Nave Bianca, fu la causa della crisi per la successione al trono d'Inghilterra, aperta dalla morte di suo padre, Enrico I, che port\u00f2 alla guerra civile passata alla storia col nome di Anarchia.\nOrigine.\nSecondo il monaco e cronista inglese Orderico Vitale, era l'unico figlio maschio ma secondogenito del Duca di Normandia e Re d'Inghilterra, Enrico I Beauclerc e della sua prima moglie Matilde di Scozia, che, ancora secondo Orderico Vitale e secondo il \"Florentii Wigornensis Monachi Chronicon\", era figlia del re di Scozia, Malcolm III e della sua seconda moglie, Margherita del Wessex (Ungheria, 1045 \u2013 16 novembre 1093), che secondo il \"The Chronicles of Florence of Worcester with two continuations\" era figlia del principe Edoardo (figlio del re d'Inghilterra, Edmondo II, che secondo Orderico Vitale, discendeva da Alfredo il Grande e quindi dal primo re d'Inghilterra, Egberto del Wessex) e di Agata, che, sempre secondo il \"The Chronicles of Florence of Worcester with two continuations\" era nipote dell'imperatore del Sacro Romano Impero, Enrico II (\"daughter of the brother of Emperor Henry\"), mentre secondo la \"Chronica Albrici Monachi Trium Fontium\" era la sorella della regina d'Ungheria (\"Agatham regine Hunorem sororem\"), mentre per Orderico Vitale era figlia del re d'Ungheria; Margherita era la sorella di Edgardo Atheling, ultimo discendente del Casato dei Wessex e pretendente alla corona d'Inghilterra.\nSecondo il monaco e cronista normanno Guglielmo di Jumi\u00e8ges, autore della sua \"Historiae Normannorum Scriptores Antiqui\", come pure secondo il cronista e monaco benedettino Guglielmo di Malmesbury, Orderico Vitale, e il cronista e monaco benedettino inglese, Matteo di Parigi, Enrico I Beauclerc era il figlio maschio quartogenito del duca di Normandia e re d'Inghilterra, Guglielmo il Conquistatore e di Matilde delle Fiandre (1032 - 1083), che, secondo la \"Genealogica Comitum Flandriae Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogiae Scriptoris Fusniacensis\" era figlia del re di Francia, Roberto II, detto il Pio.\nBiografia.\nSua madre, nel giorno del matrimonio, secondo Orderico Vitale, come concessione alla sensibilit\u00e0 dei Normanni, cambi\u00f2 il suo nome da Edith a Matilde.\nSecondo il \"The Historical Works of Gervase of Canterbury, Vol. I\", Guglielmo nacque nel terzo anno di regno dei genitori (1103) e la sua nascita cre\u00f2 grandi aspettative a suo padre, che vedeva in lui il discendente di Guglielmo il Conquistatore, della dinastia normanna, che ora regnava in Inghilterra, e contemporaneamente, per linea femminile, del Casato dei Wessex, in quanto il nonno ed il prozio di sua nonna Margherita erano rispettivamente Edmondo II d'Inghilterra, detto Ironside e Edoardo detto il Confessore.\nSiccome Guglielmo era l'unico erede maschio legittimo, suo padre, Enrico I, si premur\u00f2 di fargli prestare omaggio di fedelt\u00e0 dai baroni normanni, nel 1115, e da quelli inglesi, nel marzo del 1116; Guglielmo di Malmesbury ci riporta che il giuramento di fedelt\u00e0 fu fatto a Guglielmo quando aveva circa dodici anni.\nVerso il 1117, Guglielmo venne citato, assieme alla madre, come testimone nel documento n\u00b0 XXVIIII delle \"Early Scottish Charters\", inerente ad una donazione dello zio, Davide, conte di Cumbria,\nDurante il regno di suo padre i rapporti tra Normandia e contea d'Angi\u00f2 non erano mai stati buoni con continue azioni di ostilit\u00e0 se non di guerra aperta, soprattutto per il controllo della contea del Maine. Per porre fine a questa situazione, Enrico I prefer\u00ec ricorrere alla diplomazia: secondo Orderico Vitale, nel febbraio 1113, nella localit\u00e0 di \"Petra Peculata\", vicino ad Alen\u00e7on, il nuovo conte d'Angi\u00f2, Folco V, ricevette la contea del Maine da Enrico, duca di Normandia, a cui giur\u00f2 fedelt\u00e0 e fu concordato il matrimonio tra Guglielmo Adelin, erede di Enrico I e Alice, figlia di Folco V, con l'accordo che Alice, alla morte della madre, la contessa del Maine, Eremburga, avrebbe ereditato la contea del Maine; Guglielmo di Malmesbury sostiene che Alice avrebbe portato in dote la contea del Maine. Secondo il \"Florentii Wigorniensis Monachi Chronicon, Tomus II\", l'accordo fu trovato all'inizio del 1119.\nComunque nel mese di maggio 1119 Guglielmo lasci\u00f2 l'Inghilterra per raggiungere l'Angi\u00f2; il matrimonio ebbe luogo a Lisieux, in Normandia, nel giugno del 1119 e, sempre secondo Orderico Vitale, il matrimonio fu immediatamente consumato.\nAnche se l'arcivescovo Guglielmo di Tiro, nel suo \"Historia rerum in partibus transmarinis gestarum\", la presenta come figlia femmina secondogenita, era la figlia femmina primogenita del conte d'Angi\u00f2 e conte di Tours, conte consorte e poi conte del Maine ed infine reggente del Principato di Antiochia e re consorte del Regno di Gerusalemme, Folco il Giovane, e della contessa del Maine, Eremburga, figlia unica del conte del Maine, Elia I e di Matilde, come riporta nella sua \"Historia Ecclesiastica, Pars II, Liber IV\" Orderico Vitale, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir.\nDopo il concilio di Reims del 20 e 21 ottobre 1119 Guglielmo Adelin, in qualit\u00e0 di duca di Normandia, rese omaggio al re di Francia, Luigi VI, come conferma anche Guglielmo di Malmesbury, nel suo \"Gesta Regum Anglorum\".\nNormalmente durante le assenze dall'Inghilterra di Enrico I, la reggenza passava alla madre di Guglielmo la regina, Edith-Matilde di Scozia, ma dopo la sua morte avvenuta nel 1118 (il 1\u00ba maggio secondo il \"Florentii Wigornensis Monachi Chronicon\"), questa carica, con l'aiuto del Lord Cancelliere, Roger di Salisbury, era toccata a Guglielmo a cui veniva attribuito il titolo di \"rex designatus\" (re designato).\nPurtroppo, Guglielmo per\u00ec, il 25 novembre 1120, al largo della costa normanna del Cotentin, nel naufragio notturno, a causa dell'urto contro uno scoglio affiorante della Nave Bianca, come ci narra Guglielmo di Malmesbury, nel paragrafo 419, del suo \"Gesta Regum Anglorum\", con circa trecento persone a bordo, tra le quali un centinaio di nobili importanti. Tra le vittime, oltre a Guglielmo c'erano anche due fratellastri, figli illegittimi di Enrico I, Riccardo e Matilda, figlia di Edith, oltre ad una cugina, Lucia-Mahaut di Blois, la figlia di Adele, sorella di suo padre Enrico I. La morte di Guglielmo ci viene confermata anche da Orderico Vitale e dal \"Florentii Wigornensis Monachi Chronicon\"; Orderico Vitale narra di eccessive libagioni, soprattutto da parte dei marinai, mentre Guglielmo di Malmesbury cita i rematori che avevano ingurgitata una notevole quantiy\u00e0 di vino puro. Il dolore del re fu grande (al momento che ricevette la notizia svenne).\nLa morte dell'unico figlio legittimo maschio, ed unico erede legittimo al trono, Guglielmo Adelin, mentre attraversava la Manica, assieme alla corte e ad un gran numero di nobili, per fare ritorno in Inghilterra, cre\u00f2 un grave problema ad Enrico I, per la propria successione che venne messa a rischio, perch\u00e9 l'unica figlia legittima, Matilda, in quanto moglie dell'imperatore del Sacro Romano Impero, Enrico V, non poteva essere accettata come erede. E dato che il figlio Roberto, il suo primogenito, a cui era affezionato e che stimava, era illegittimo, non rimanevano che i nipoti; il figlio di suo fratello Roberto II il Corto, Guglielmo Cliton, da escludere o i figli di sua sorella, Adele, Tebaldo IV il Grande, conte di Blois e il conte di Mortain, Stefano, a cui andavano le sue preferenze.\nPer\u00f2 dato che anche questa soluzione non lo appagava pienamente, Enrico I, il 29 gennaio 1121, per cercare di avere un altro erede (da tale unione per\u00f2 non nacquero figli, come ci testimonia Guglielmo di Jumi\u00e8ges), secondo il \"Florentii Wigornensis Monachi Chronicon\", Enrico spos\u00f2 Adeliza di Lovanio\nNel 1125, sua figlia Matilda rimase vedova, ed essendo Enrico ancora senza eredi maschi, chiese alla figlia di rientrare in Inghilterra, dopodich\u00e9 la nomin\u00f2 sua erede e prese la decisione senza precedenti di far giurare ai suoi baroni che avrebbero accettato sua figlia. Nel 1127, convoc\u00f2 un grande concilio con tutti i nobili laici ed ecclesiastici pi\u00f9 importanti, tra cui suo cognato, Davide I di Scozia, suo nipote, Stefano di Blois, e il suo primogenito (illegittimo), Roberto di Gloucester e a tutti fece giurare che avrebbero accettato Matilda come regina. La maggior parte accondiscese ma non grad\u00ec la soluzione e avrebbe gradito ancor meno se avesse saputo che Enrico trattava il matrimonio della figlia, col figlio del nemico storico dei normanni, il conte d'Angi\u00f2.\nNel giugno del 1128, a Le Mans fu celebrato il matrimonio tra Matilde e il figlio del conte Folco V, Goffredo il Bello o Plantageneto, di dieci anni pi\u00f9 giovane. Tale matrimonio fece s\u00ec che la maggior parte dei baroni non riconoscesse il proprio giuramento dell'anno prima. Enrico allora lo fece ripetere nel 1131.\nSiccome alla morte di Enrico il giuramento non fu rispettato e Stefano fu eletto re prese avvio la crisi per la successione al trono d'Inghilterra che port\u00f2 alla guerra civile passata alla storia col nome di Anarchia."}
{"id": "2182942", "revid": "1543377", "url": "https://it.wikipedia.org/wiki?curid=2182942", "title": "Battaglia di Tucapel", "text": "Battaglia di Tucapel (nota anche come Disastro di Tucapel) \u00e8 il nome dato ad una battaglia combattuta tra i conquistadores spagnoli guidati da Pedro de Valdivia e i Mapuche (Araucaniani) condotti da Lautaro, svoltasi a Tucapel, ora Ca\u00f1ete, Cile, il 25 dicembre 1553. Questa battaglia fece parte della prima fase della guerra di Arauco, chiamata \"guerra offensiva\", e caratterizzata da una grande rivolta degli Araucaniani nei confronti degli spagnoli che tentavano la conquista dell'impero Inca. Si concluse con una sconfitta degli spagnoli, la cattura e la morte di Valdivia.\nContesto.\nQuella di Arauco fu una guerra su larga scala che si svolse nel territorio dell'odierno Cile, tra i conquistatori spagnoli e il popolo Mapuche che lo abitava. Pedro de Valdivia era a capo della spedizione, e fu lui a fondare le prime citt\u00e0 in territorio cileno. Attorno al 1550 prese un Mapuche che si offr\u00ec di servirlo. Il conquistador lo battezz\u00f2 Felipe Lautaro. Sotto la guida di Pedro de Valdivia, Lautaro impar\u00f2 presto l'arte dell'equitazione e le tecniche militari spagnole che avrebbe poi usato nel corso della guerra. Una volta appreso il necessario torn\u00f2 al proprio villaggio, decidendo di sfruttare queste conoscenze a proprio vantaggio. Contemporaneamente Pedro de Valdivia stava fondando numerosissime citt\u00e0, disperdendo la propria forza in tutto il territorio conquistato. Tra i forti costruiti in questa fase vi furono quelli di Tucapel e Pur\u00e9n.\nValdivia intraprese un viaggio per supervisionare la costruzione dei nuovi forti nell'entroterra. Lasci\u00f2 Concepci\u00f3n nel dicembre del 1553, e si diresse a sud verso Quilacoya, dove racimol\u00f2 sufficienti truppe per marciare nell'area di Arauco. Le spie Mapuche osservavano la sua colonna dalle colline, limitandosi a seguirli senza cercare lo scontro. Nel frattempo Lautaro incontr\u00f2 gli uomini di G\u00f3mez de Almagro nelle vicinanze di Pur\u00e9n. Seppe dalle sue spie del viaggio di Valdivia, e cap\u00ec che sarebbe probabilmente passato anche da Tucapel.\nValdivia era stupito dalla mancanza di novit\u00e0 provenienti da Tucapel, e dal fatto di non trovare resistenza sulla sua strada. Il 24 dicembre decise di andare a controllare, sperando di trovarvi le truppe di Almagro. La tranquillit\u00e0, e il fatto di notare saltuariamente degli indiani in lontananza, lo fece sospettare, e invi\u00f2 in avanscoperta un gruppo di cinque uomini comandati da Luis de Bobadilla, col compito di esplorare la strada e comunicare a Valdivia la posizione del nemico.\nL'attacco.\nIl forte di Tucapel si trovava sopra una collina, sulla parete della catena montuosa. Nel dicembre del 1553 le forze Mapuche, guidate dal toqui Lautaro, attaccarono e distrussero il forte usando l'arte militare che Lautaro aveva appreso dagli spagnoli. Pedro de Valdivia lasci\u00f2 Concepci\u00f3n con soli 50 soldati, inviando un messaggio a Pur\u00e9n chiedendo rinforzi. Il messaggero fu per\u00f2 intercettato dagli uomini di Lautaro.\nValdivia non ricevette informazioni dagli uomini in ricognizione, e ci mise una notte e mezza giornata per giungere a Tucapel. Il giorno di Natale part\u00ec presto in direzione del forte, arrivando nelle sue vicinanze in mezzo al completo silenzio. Lo trov\u00f2 completamente distrutto. N\u00e9 G\u00f3mez de Almagro n\u00e9 Bobadilla erano rintracciabili. Decise di accamparsi nelle rovine del forte e, mentre gli uomini iniziavano i lavori di preparazione, furono chiamati dalle foreste circostanti. In mezzo alle grida i Mapuche portarono un attacco agli spagnoli.\nEssendo un soldato veterano, Valdivia ebbe il tempo di formare e armare la propria linea difensiva, e il primo assalto fu respinto. La cavalleria caric\u00f2 la retroguardia dei Mapuche in ritirata, ma gli indiani erano pronti a questa evenienza e contrattaccarono con le lance. Dimostrando grande valore gli spagnoli riuscirono comunque a spingere gli indiani nella foresta, e assaporarono la temporanea vittoria.\nUn secondo squadrone di Mapuche attacc\u00f2, stavolta armati di mazze e fionde, oltre che di lance, con cui sconfissero i caballeros spagnoli, che fuggirono non appena appiedati. Gli spagnoli riuscirono a fuggire, ma lasciando molti morti sul campo. A questo punto apparve un terzo gruppo di indiani, stavolta guidati dallo stesso Lautaro.\nValdivia era a conoscenza del fatto che la situazione era disperata, a causa delle perdite subite e della stanchezza che colpiva gli uomini, e radun\u00f2 tutti i soldati disponibili guidandoli verso la battaglia. Gi\u00e0 la met\u00e0 degli spagnoli era caduta in battaglia, e il numero degli ausiliari indiani era nettamente ridimensionato. Valdivia, capendo che la battaglia era persa, ordin\u00f2 la ritirata, ma lo stesso Lautaro aggir\u00f2 il fianco spagnolo decidendone il destino. Gli indiani assalirono ogni spagnolo e solo Valdivia e il chierico Pozo, che cavalcavano i cavalli migliori, furono in grado di fuggire. Non appena giunti alla palude si impantanarono, e i Mapuche li catturarono.\nLa morte di Valdivia.\nSecondo Jer\u00f3nimo de Vivar, il toqui Caupolic\u00e1n ordin\u00f2 personalmente l'esecuzione di Valdivia, che fu ucciso con una lancia. La sua testa e quelle di altri due spagnoli furono cos\u00ec in seguito esibite. Alonso de G\u00f3ngora Marmolejo dice che Valdivia offr\u00ec un riscatto in cambio della propria vita, oltre alla promessa di abbandonare tutti i campi spagnoli e donargli numerosi animali, ma la proposta fu respinta dai Mapuche che gli tagliarono gli avambracci, li arrostirono e li mangiarono davanti a lui prima di ucciderlo assieme al religioso. Anche Pedro Mari\u00f1o de Lobera scrisse che Valdivia promise di abbandonare il territorio Mapuche, ma fu subito ucciso da un guerriero chiamato Pilmaiquen con una grande clava, dato che gli indios non credevano alle sue parole. Inoltre Lobera riporta una storia comune nel Cile del tempo, secondo la quale Valdivia sarebbe stato ucciso dandogli l'oro che gli spagnoli tanto desideravano; per la precisione l'oro fu fuso e fatto bere a Valdivia. Secondo una leggenda nata in tempi successivi, Lautaro port\u00f2 Valdivia al campo dei Mapuche uccidendolo dopo tre giorni di tortura, togliendogli il cuore ancora pulsante e mangiandolo assieme ad altri capi Mapuche.\nDopo la battaglia, Caupolic\u00e1n and\u00f2 ad assediare la citt\u00e0 di Valdivia, dove si trovavano i pochi spagnoli rimasti nel sud. Lautaro osserv\u00f2 le forze spagnole di Concepci\u00f3n, centro del potere spagnolo in Cile meridionale. Per qualche tempo gli spagnoli furono in rotta, dato che l'ereditariet\u00e0 del titolo di governatore fu contesa da tre uomini."}
{"id": "2182945", "revid": "19933", "url": "https://it.wikipedia.org/wiki?curid=2182945", "title": "Disastro di Tucapel", "text": ""}
{"id": "2182946", "revid": "135224", "url": "https://it.wikipedia.org/wiki?curid=2182946", "title": "Vickers MBT (carro armato)", "text": ""}
{"id": "2182947", "revid": "124298467", "url": "https://it.wikipedia.org/wiki?curid=2182947", "title": "Cante jondo", "text": "Il Cante hondo o cante jondo \u00e8 uno stile vocale del flamenco, una forma non degradata di musica folclorica andalusa, il cui nome significa \"canzone profonda\". Generalmente le comuni classificazioni tradizionali dividono il Flamenco in tre gruppi di cui le forme pi\u00f9 profonde e serie sono conosciute come \"cante jondo\". Il nome con la j \u00e8 spiegato come una forma di \"eye-dialect\" perch\u00e9 tradizionalmente gli andalusi la pronunciavano come una \"h\" aspirata che si \u00e8 persa in altre forme di lingue ispaniche.\nRiferimenti culturali al \"cante jondo\".\nNel 1922 il compositore spagnolo Manuel de Falla era a capo dell'organizzazione del Concurso de Cante Jondo di Granada. Molti musicisti di musica classica, intellettuali e letterati, inclusi giovani poeti come Federico Garc\u00eda Lorca, participarono alla manifestazione. Il risultato fu la memorabile serie di esibizioni di flamenchi tenutesi presso la Alhambra nel mese di Giugno.\nGarc\u00eda Lorca us\u00f2 il titolo \"Poema del Cante Jondo\" in una raccolta di poesie del 1921, sebbene non le pubblic\u00f2 se non dieci anni dopo.\nNel 1931, Garc\u00eda Lorca present\u00f2 una conferenza volta a conservare viva la ricca tradizione del \"Cante Jondo\". Il brano seguente \u00e8 tradotto dalla conferenza tenuta da Lorca:\nIl \"cante jondo\" si accosta al ritmo degli uccelli, alla musica istintiva del nero pioppo e delle onde; \u00e8 semplice nella sua forma e desuetudine. \u00c8 anche un raro esempio di canzone primitiva, la pi\u00f9 vecchia di tutta l'Europa, laddove i ruderi della storia, i suoi lirici frammenti sono divorati dalla sabbia, esso appare vivo come al primo mattino di sua vita. L'illustre Falla, che ha studiato la questione attentamente, afferma che la \"siguiriya gitana \u00e8 una canzone appartenente al gruppo del \"cante jondo\" dichiarando che essa \u00e8 la sola canzone del continente europeo che si \u00e8 conservata nella sua forma pura, perch\u00e9 nelle sue diverse composizioni, stili e qualit\u00e0, essa ha in s\u00e9 la musicalit\u00e0 primitiva della gente venuta dall'Oriente. "}
{"id": "2182949", "revid": "339329", "url": "https://it.wikipedia.org/wiki?curid=2182949", "title": "Cante hondo", "text": ""}
{"id": "2182951", "revid": "73843", "url": "https://it.wikipedia.org/wiki?curid=2182951", "title": "Scipione Bonichi", "text": ""}
{"id": "2182953", "revid": "1149807", "url": "https://it.wikipedia.org/wiki?curid=2182953", "title": "Alla corte di Alice", "text": "Alla corte di Alice (\"This Is Wonderland\") \u00e8 una serie televisiva canadese andata in onda su CBC Television dal 2004 al 2006.\n\"Alla corte di Alice\" \u00e8 una serie drammatica con elementi da commedia, o un \"comedy-drama\": creata dallo sceneggiatore George F. Walker, dal suo collaboratore Dani Romain e da Bernard Zukerman, produttore canadese laureato alla Scuola di Legge di Osgoode Hall, venne girata nel vecchio municipio di Toronto.\nTrama.\nAlice De Raey, interpretata da Cara Pifko, \u00e8 un giovane avvocato penalista appena uscito dalla Scuola di Legge di Osgoode Hall ed immersa in un sistema giudiziario caotico. Alice incontra personaggi che vanno dal disperato al bizzarro ma, facendo forza sulla sua apertura mentale, disponibilit\u00e0 e tenacia, prosegue in quel lavoro che ne mette a dura prova pazienza e compassione.\nAssieme all'educazione di Alice al mondo reale della giustizia penale, caratteristica peculiare della serie \u00e8 il trattamento rispettoso sia dello stress che devono subire imputati, giudici ed avvocati che affrontano le contraddizioni del sistema che la natura multiculturale della societ\u00e0 di Toronto. Il linguaggio e le barriere culturali regolarmente diventano protagonisti dei casi, portando l'attenzione dello spettatore sulla capacit\u00e0 del sistema giudiziario di rispondere ai bisogni di una societ\u00e0 in cambiamento.\nEpisodi.\nLa prima stagione \u00e8 iniziata nel 2004, la seconda il 25 gennaio 2005 e la terza stagione il 23 novembre 2005, due mesi dopo la messa in vendita del dvd con la prima stagione. Il 13 febbraio 2006, la CBC non ha ordinato una quarta stagione, ponendo quindi fine allo show: l'episodio finale \u00e8 andato in onda il 15 marzo.\nPremi.\nDurante tre stagioni, la serie ha ottenuto rispettivamente 15 nomination ai \"Gemini Award\" nel 2004, 12 nel 2005 e 11 nel 2006, vincendone 1 nel 2004 e 3 nel 2005. Inoltre, la serie si \u00e8 aggiudicata il \"Writers Guild of Canada Award\" per la miglior serie drammatica nel 2005, ottenendo una nomination nella medesima categoria l'anno successivo."}
{"id": "2182957", "revid": "767487", "url": "https://it.wikipedia.org/wiki?curid=2182957", "title": "Them - Loro sono l\u00e0 fuori", "text": "Them - Loro sono l\u00e0 fuori (\"Ils\") \u00e8 un film del 2006 diretto da David Moreau e Xavier Palud.\nTrama.\nClementine \u00e8 una giovane insegnante di francese, che insieme al marito Lucas, uno scrittore, si \u00e8 trasferita in un piccolo centro rurale a Bucarest, in Romania per insegnare in una scuola elementare. La coppia abita in una grandissima casa in campagna, piuttosto isolata.\nUna notte, Clementine si sveglia disturbata da alcuni rumori e avvisa Lucas. I due scendono in giardino appena in tempo per vedere qualcuno portare via la loro automobile. Dopo poco i due rimangono isolati in casa, senza illuminazione elettrica e senza telefono. Quando si rendono conto che c'\u00e8 qualcun altro in casa oltre loro, i due giovani coniugi si barricano in camera da letto. Lucas viene ferito ad una gamba mentre tenta di esplorare il resto della casa per trovare gli intrusi. Clementine cerca una via di fuga in soffitta, raggiungendola attraverso il bagno adiacente alla loro camera, ma si trova faccia a faccia con uno degli assalitori; lo fa cadere da una finestra e torna nel bagno a prendere Lucas. I due riescono poi ad uscire di casa dalla porta principale, ma non potendo correre Lucas preferisce nascondersi nel bosco adiacente alla casa e permettere a Clementine di cercare aiuto. Tuttavia la donna viene intercettata e rapita dagli intrusi.\nLucas riesce a colpire alla testa uno degli assalitori, facendolo svenire, e rendendosi conto che si tratta di un bambino. Pochi istanti dopo, sentendo le urla di Clementine, raggiunge la donna in un condotto fognario dove \u00e8 tenuta in ostaggio da altri due ragazzini. L'uomo riesce a salvare Clementine e con la complicit\u00e0 di uno dei due bambini trovano una via di fuga. Tuttavia lo stesso ragazzino che li ha aiutati, far\u00e0 precipitare Lucas da un'alta scalinata. L'uomo giunto a terra, viene colpito a morte dagli altri ragazzini. Clementine tenta la fuga lungo il condotto fognario, che per\u00f2 termina con un vicolo cieco. La donna viene raggiunta dai ragazzini e uccisa.\nIl film termina con i quattro ragazzini omicidi che tornano a casa, con il pullman. Seguono delle scritte sullo schermo che indicano che gli assassini di Lucas e Clementine, tutti compresi in un'et\u00e0 fra i 10 e i 15 anni, saranno trovati poco dopo e arrestati.\nIspirazione.\nLa promozione del film ha fatto passare l'idea che \"Them\" fosse basato su una storia vera. Anche prima dei crediti finali, compaiono alcune scritte sullo schermo che danno allo spettatore ulteriori informazioni su quanto accaduto. Presumibilmente la vicenda \u00e8 soltanto vagamente ispirata all'omicidio di una coppia austriaca ad opera di tre ragazzini, durante un viaggio nella Repubblica Ceca. Il numero degli assassini, la cronistoria degli eventi, e le informazioni alla fine del film, sono invenzioni della sceneggiatura.. In realt\u00e0 l'intera vicenda \u00e8 soltanto la leggenda metropolitana c'era una volta raccontata agli autori da un tassista in Cecoslovacchia..\nAccoglienza.\nPubblico.\nA fronte di un budget di 2,35 milioni di dollari, il film ne ha incassati 2,73.\nCritica.\nSull'aggregatore Rotten Tomatoes il film riceve il 62% delle recensioni professionali positive con un voto medio di 6,1 su 10 basato su 52 critiche."}
{"id": "2182959", "revid": "31886", "url": "https://it.wikipedia.org/wiki?curid=2182959", "title": "Scuola di via Cavour", "text": "Viene definita Scuola di via Cavour un eterogeneo gruppo di artisti attivo a Roma tra il 1928 e il 1945. Il gruppo \u00e8 stato spesso associato dalla critica di fine Novecento agli artisti della \"Scuola romana\", dai quali tuttavia si distingue per una pi\u00f9 spiccata attitudine espressionista. Nonostante la definizione acquisita nel tempo, \u00e8 da tener presente l'oggettiva impossibilit\u00e0 di riscontrarvi il carattere organico di una vera e propria \"scuola\".\nLa nascita del movimento.\nNel novembre 1927 Antonietta Rapha\u00ebl e Mario Mafai vanno ad abitare al n\u00b0 325 di via Cavour, in un palazzo umbertino che verr\u00e0 demolito nel 1930 per fare posto alla nuova \"via dell'Impero\" (l'odierna \"via dei Fori Imperiali\"). Una grande stanza dell'appartamento viene adibita a studio. \nRicorda Antonietta nel 1971: \u00ab\"Roma da quelle parti era stupenda, tutte piazzette, casette e noi avevamo una casa all'ultimo piano con un terrazzo enorme, meraviglioso, dove mangiavamo, dipingevamo, chiacchieravamo, e di l\u00ec c'era quella veduta che faceva rimanere senza fiato.\"\u00bb\nIn poco tempo questa casa studio diventa un luogo di ritrovo per letterati come Enrico Falqui, Giuseppe Ungaretti, Libero de Libero, Leonardo Sinisgalli, Arnaldo Beccaria, Antonino Santangelo, e soprattutto per giovani artisti come Gino Bonichi detto Scipione, Renato Marino Mazzacurati, e Corrado Cagli.\nContrapposizione alla sensibilit\u00e0 del Ritorno all'ordine.\nSin dall'inizio, questo sodalizio spontaneo di artisti con punto d\u00b4incontro nello studio di via Cavour, non sembra unito da vere e proprie direttive programmatiche ma piuttosto da amicizia, sintonia di intenti culturali e da una singolare coesione pittorica. Con il loro netto rivolgersi all\u00b4espressionismo europeo, si pongono in contrapposizione formale e poetica alla pittura solida, ordinata e dai richiami formali neoclassici del cosiddetto \"Ritorno all'ordine\" degli anni '20, che sta caratterizzando soprattutto la sensibilit\u00e0 italiana del primo dopoguerra.\nLa prima identificazione di questo gruppo di artisti \u00e8 da attribuirsi a Roberto Longhi, che scrive: e aggiunge: \nLonghi adopera questa definizione proprio per indicare il particolare lavoro di questi artisti in senso espressionista e di rottura nei confronti dei movimenti artistici ufficiali, usando queste parole: \nLa pittura della \"Scuola di via Cavour\" sembra proprio prender vita in risposta alle opere d'arte dei pi\u00f9 importanti movimenti italiani dell'epoca, come Novecento e Valori plastici, e dei suoi protagonisti pi\u00f9 importanti, come Mario Sironi, Mario Tozzi e Achille Funi, che detenevano l'egemonia sulla cultura figurativa italiana del \u201cVentennio\u201d.\nLa \"Scuola di via Cavour\" propone una pittura selvaggia, espressiva, disordinata, violenta dai toni caldi ocra e bruno rossastri. Il rigore formale \u00e8 soppiantato da una visionariet\u00e0 nettamente espressionista.\nCos\u00ec la definisce Renato Barilli: \nScipione d\u00e0 vita a una sorta di \u201cespressionismo barocco romano\u201d, in cui spesso compaiono scorci decadenti del centro storico barocco di Roma, popolato da prelati e cardinali, visti con occhio allucinato e fortemente espressivo.\nMafai, con una pittura tonale dagli accenti caldi, propone un'immagine della Citt\u00e0 eterna di struggente intimismo e di sottile denuncia, rappresentando le demolizioni in atto nella Roma fascista, dettate dalla volont\u00e0 magniloquente e celebrativa del regime (come si pu\u00f2 vedere, per esempio, in \"\"Demolizione dell'Augusteo\" del 1936, della Collezione Giovanardi esposta al Mart di Rovereto, e \"Demolizioni di via Giulia\"\", sempre del 1936).\nLe differenze con la \"Scuola romana\" propriamente detta.\nParallelamente alle ricerche espressioniste di Scipione, Mafai e la moglie Antonietta Rapha\u00ebl, altri pittori a Roma portavano avanti sperimentazioni pittoriche per certi versi affini alla poetica degli artisti della \"Scuola di via Cavour\", bench\u00e9 maggiormente improntate verso una reinterpretazione della pittura del passato. Nel maggio del 1927 espongono all\u2019H\u00f4tel Pensione Dinesen di Roma tre giovani: Giuseppe Capogrossi, Emanuele Cavalli e Francesco Di Cocco, tutti e tre allievi del pittore Felice Carena. La letteratura ha individuato, nel superamento dell\u2019insegnamento careniano messo in atto dai tre, un aggiornamento alle coeve ricerche di artisti di una generazione precedente quali Amerigo Bartoli, Gisberto Ceracchini e Giorgio Morandi. La mostra, bench\u00e9 organizzata in un circuito non ufficiale, suscit\u00f2 l\u2019interesse della critica e proprio i lavori dei tre artisti colpirono per la variet\u00e0 della tavolozza. \u00abDei tre il pi\u00f9 lirico e frizzante appare il giovanissimo Emanuele Cavalli\u00bb, affermava Corrado Pavolini: \u00abLa sua sensibilit\u00e0 cromatica \u00e8 incantevole. Un\u2019aria fina e spiritosa circola dentro le sue tele; fa luccicare preziosamente i toni, e definisce per suggestione i volumi: come si vede in specie nelle ariose e brillantissime nature morte. Egli deve peraltro vigilarsi, e non concedere troppo alla sua facile vena rappresentativa: gli manca ancora di riassorbire i doni pi\u00f9 appariscenti della sua tavolozza\u00bb. La mostra fu inoltre visitata da numerose personalit\u00e0 dell\u2019arte e della cultura romana, tra cui Libero de Libero, Roberto Longhi, Mario Mafai e Renato Mazzacurati. Al clima di esuberanza per il rinnovamento della pittura e all\u2019entusiasmo scaturito dall\u2019esposizione al Dinesen si lega quindi la decisione di Emanuele Cavalli, maturata alla fine del 1927, di intraprendere il viaggio a Parigi, dove giunse nel marzo del 1928. L\u00ec ritrov\u00f2 Onofrio Martinelli, che l\u2019aveva incitato a soggiornare nella capitale francese, e Fausto Pirandello, appena sposatosi con la modella anticolana Pompilia D\u2019aprile e in attesa della nascita del primogenito Pierluigi. Pochi anni dopo, precisamente nel 1933, Cavalli espose insieme a Cagli, Capogrossi e al pittore e calciatore Ezio Sclavi in una mostra a tre presso la Galerie Jacques Bonjean di Parigi. Contrariamente ai valori espressionisti della \"Scuola di via Cavour\", nella loro pittura emerge l'attenzione ai valori tonali del colore e il rimando all'arte del passato, dalla pittura pompeiana alla grande tradizione rinascimentale, con particolare riferimento a Piero della Francesca. Organizzata dal conte Emanuele Sarmiento, mecenate italiano trapiantato in Francia dal 1912, la mostra alla galleria francese fu la prima importante occasione per questo gruppo di giovani, entusiasti artisti italiani di presentare al panorama internazionale la propria ricerca. Era stato il critico Waldemar-George, autore della presentazione in catalogo, a invitare ad esporre gli artisti a Parigi dopo aver visto i loro i quadri a Roma, come afferma lo stesso Cavalli in una lettera a Rolando Monti. Nella presentazione al catalogo, Waldemar-George parl\u00f2 per la prima volta di \u201cjeune \u00c9cole de Rome\u201d, fornendo cos\u00ec l\u2019efficace etichetta storiografica, resa in italiano con l'espressione \"Scuola romana\", che fu poi sposata dagli stessi artisti e dalla letteratura negli anni a seguire. In quello stesso periodo, Cagli, Capogrossi e Cagli frequentavano altri pittori con cui condividevano obiettivi, ricerche ed esposizioni: tra gli altri, vanno citati Fausto Pirandello, Guglielmo Janni e Roberto Melli, quest'ultimo firmatario del \"Manifesto del Primordialismo Plastico\".\nTra i tardi continuatori, pi\u00f9 o meno diretti, che si allinearono soprattutto alle influenze esercitate dalle versatili personalit\u00e0 di Cagli, Capogrossi e Cavalli vi furono anche giovani artisti come Renato Guttuso, i fratelli Afro e Mirko Basaldella, Leoncillo, Toti Scialoja, Pericle Fazzini, Alberto Ziveri, Nicola Rubino, .\nMuseo della Scuola Romana.\nLa sede del \"Casino Nobile\" dei Musei di Villa Torlonia, che fanno parte del Sistema dei Musei in Comune di Roma, ospita al 2\u00ba piano il Museo della Scuola Romana, che offre uno sguardo d'insieme su questo movimento artistico considerato tra i pi\u00f9 interessanti e vitali della ricerca figurativa romana nel periodo compreso tra la prima e la seconda guerra mondiale."}
{"id": "2182962", "revid": "287204", "url": "https://it.wikipedia.org/wiki?curid=2182962", "title": "Campionato asiatico maschile di pallacanestro 1963", "text": "Il 2\u00ba Campionato Asiatico Maschile di Pallacanestro FIBA si \u00e8 svolto dal 20 novembre al 3 dicembre 1963 a Taipei in Taiwan. Il torneo \u00e8 stato vinto dalla nazionale filippina per la seconda volta consecutiva.\nI Campionati asiatici maschili di pallacanestro sono una manifestazione tra le squadre nazionali del continente, organizzata dalla FIBA Asia, che da questa edizione si \u00e8 disputata regolarmente ogni due anni."}
{"id": "2182964", "revid": "121418974", "url": "https://it.wikipedia.org/wiki?curid=2182964", "title": "Campionato italiano di hockey su prato femminile", "text": "Il campionato italiano femminile di hockey su prato \u00e8 organizzato dalla Federazione Italiana Hockey."}
{"id": "2182966", "revid": "729019", "url": "https://it.wikipedia.org/wiki?curid=2182966", "title": "Tour della nazionale di rugby a 15 dell'Italia 2004", "text": "Nel 2004 la nazionale italiana di rugby intraprese un breve \"tour\" con destinazioni Romania e Giappone.\nFurono programmati tre incontri tra la quarta settimana di giugno e la prima di luglio, due ufficiali ed uno senza l'assegnazione del \"cap\" internazionale, in ordine: il 26 giugno a Bucarest con la nazionale romena, il 30 giugno ad Osaka con il Giappone \"A\", la seconda selezione nazionale nipponica, ed il 4 luglio a Tokyo con la nazionale giapponese.\nLa prima settimana di giugno, il commissario tecnico degli Azzurri, il neozelandese John Kirwan, rese nota la lista dei 30 giocatori selezionati per la tourn\u00e9e estiva, salvo poi apportare alcune modifiche al gruppo dei convocati al termine della seconda settimana del mese. I gradi di capitano per la spedizione italiana furono affidati ad Alessandro Troncon, anche se nel secondo \"test match\" passarono a Marco Bortolami, quando Griffen fu preferito a Troncon nel ruolo di mediano di mischia titolare.\nIl primo \"test\" ufficiale si tenne al vecchio Stadio Nazionale di Bucarest e fu una sconfitta azzurra, la prima contro la dal 1994: sotto per 5-22, fino a dieci minuti dalla fine, l' ebbe una reazione, riuscendo a marcare tre mete, due delle quali trasformate, di Robertson, Canale e Griffen e ribalt\u00f2 il punteggio 24-22. Tuttavia, un piazzato di Ionu\u021b Tofan port\u00f2 di nuovo avanti la Romania sul 24-25 finale.\nQuattro giorni pi\u00f9 tardi, allo stadio Nagai di Osaka, una sperimentale dell'Italia con Matteo Barbini capitano si impose 22-5 sul Giappone A grazie a 14 punti al piede di Wakarua, quattro piazzati e una trasformazione, e a una meta di Mauro Bergamasco.\nNel scondo \"test match\" contro i \"Sakura\", che si tenne allo stadio Principe Chichibu di Tokyo, si distinse Mart\u00edn Castrogiovanni che, insolitamente per un pilone, mise a segno tre mete e contribu\u00ec con 15 punti a una vittoria per 32-19 mai messa in discussione nel corso dell'incontro, dal momento che il marc\u00f2 i suoi primi punti quando gi\u00e0 l'Italia vinceva 15-0 e la reazione degli asiatici fu sono nel finale, con una meta di Onozawa a 4 minuti dalla fine."}
{"id": "2182970", "revid": "135224", "url": "https://it.wikipedia.org/wiki?curid=2182970", "title": "Ipertrofico", "text": ""}
{"id": "2182972", "revid": "93556", "url": "https://it.wikipedia.org/wiki?curid=2182972", "title": "Holgu\u00edn", "text": "Holgu\u00edn () \u00e8 un comune di Cuba, capoluogo della provincia omonima. Degna di nota la Cattedrale di Sant'Isidoro.\nStoria.\nFu fondata nel 1525 dal capitano spagnolo Francisco Garc\u00eda Holgu\u00edn, col nome di \"San Isidoro de Holgu\u00edn\".\nCon lo sviluppo turistico di Cuba degli anni novanta, la citt\u00e0 e le spiagge del suo territorio sono diventate meta di turisti provenienti da vari continenti.\nTra le sue spiagge spicca in particolare quella di Guardalavaca, divenuto uno dei poli turistici pi\u00f9 importanti del paese grazie alla capacit\u00e0 alberghiera di cui \u00e8 dotata e di un aeroporto internazionale relativamente vicino.\nInfrastrutture e trasporti.\nAeroporto.\nLa citt\u00e0 \u00e8 dotata di un aeroporto internazionale con destinazioni dirette soprattutto da Canada, Germania, Paesi Bassi e Italia."}
{"id": "2182974", "revid": "110157", "url": "https://it.wikipedia.org/wiki?curid=2182974", "title": "Mayar\u00ed", "text": "Mayar\u00ed \u00e8 un comune di Cuba, situato nella provincia di Holgu\u00edn."}
{"id": "2182976", "revid": "125872706", "url": "https://it.wikipedia.org/wiki?curid=2182976", "title": "Banes", "text": "Banes \u00e8 un comune di Cuba, situato nella provincia di Holgu\u00edn. \nQui nacque il militare e politico Fulgencio Batista.\nLa provincia \u00e8 classificata come uno dei territori cubani con maggior patrimonio storico e tradizionale e Banes \u00e8 considerata la capitale archeologica del paese. Uno dei luoghi archeologici pi\u00f9 emblematici del comune \u00e8 il Chorro de Ma\u00edta, un antico villaggio aborigeno dedito all\u2019agricoltura, all\u2019interno del quale venne scoperto un cimitero di agricoltori di ceramica.\nLuoghi di interesse.\nLungo la costa del municipio di Banes si situano le spiagge di Guardalavaca, uno dei punti turistici pi\u00f9 importanti di Cuba. Presso la zona di Guardalavaca sono degni di nota alcuni siti balneari come Playa Esmeralda e Playa Pesquero. "}
{"id": "2182981", "revid": "628767", "url": "https://it.wikipedia.org/wiki?curid=2182981", "title": "Antilla", "text": "Antilla \u00e8 un comune di Cuba, situato nella provincia di Holgu\u00edn."}
{"id": "2182983", "revid": "228587", "url": "https://it.wikipedia.org/wiki?curid=2182983", "title": "Riggiole", "text": ""}
{"id": "2182985", "revid": "628767", "url": "https://it.wikipedia.org/wiki?curid=2182985", "title": "B\u00e1guanos", "text": "B\u00e1guanos \u00e8 un comune di Cuba, situato nella provincia di Holgu\u00edn. \nAltri progetti.\n "}
{"id": "2182987", "revid": "628767", "url": "https://it.wikipedia.org/wiki?curid=2182987", "title": "Cacocum", "text": "Cacocum \u00e8 un comune di Cuba, situato nella provincia di Holgu\u00edn. \nAltri progetti.\n "}
{"id": "2182990", "revid": "628767", "url": "https://it.wikipedia.org/wiki?curid=2182990", "title": "Calixto Garc\u00eda (Cuba)", "text": "Calixto Garc\u00eda \u00e8 un comune di Cuba, situato nella provincia di Holgu\u00edn. \nAltri progetti.\n "}
{"id": "2182991", "revid": "628767", "url": "https://it.wikipedia.org/wiki?curid=2182991", "title": "Cueto (Cuba)", "text": "Cueto \u00e8 un comune di Cuba, situato nella provincia di Holgu\u00edn. \nAltri progetti.\n "}
{"id": "2182993", "revid": "628767", "url": "https://it.wikipedia.org/wiki?curid=2182993", "title": "Frank Pa\u00eds (Cuba)", "text": "Frank Pa\u00eds \u00e8 un comune di Cuba, situato nella provincia di Holgu\u00edn. \nVenne denominato cos\u00ec in onore del rivoluzionario Frank Isaac Pa\u00eds Garc\u00eda, ucciso dalla polizia politica di Fulgencio Batista nel 1957.\nAltri progetti.\n "}
{"id": "2182995", "revid": "767487", "url": "https://it.wikipedia.org/wiki?curid=2182995", "title": "Gibara", "text": "Gibara \u00e8 un comune di Cuba, situato nella provincia di Holgu\u00edn. \nOgni anno si tiene a Gibara il Festival del cinema povero, istituito dal regista cubano Humberto Solas.\nAltri progetti.\n "}
{"id": "2182996", "revid": "1543377", "url": "https://it.wikipedia.org/wiki?curid=2182996", "title": "Le sorelle disubbidienti", "text": "Le sorelle disubbidienti \u00e8 un racconto popolare appartenente alla cultura Igbo, diffusa nell'Africa occidentale e che ha una significativa presenza in nazioni come la Nigeria, il Camerun e la Guinea Equatoriale.\nGenere letterario.\nIl racconto \u00e8 catalogabile nell'ambito dei racconti fatti per discutere o racconti morali, ossia di quelli incentrati sull'aspetto morale della vita, dell'uomo e delle sue azioni, raccontati con il preciso scopo di indurre un dibattito su particolari tematiche, quali la famiglia e la vita comunitaria.\nIn questo tipo di racconti brevi, \u00e8 prevista una soluzione al problema posto, come anche il desiderio di impartire lezioni morali tramite messaggi chiari e semplici. Generalmente narrano drammi familiari o comunitari e tendono ad evidenziare casi sfortunati o relazioni mal riuscite.\nNel caso specifico i protagonisti sono due sorelle che, a causa della disubbedienza vivono una serie di peripezie. Il racconto insegna a non maltrattare mai il prossimo, anche se si tratta di un servo e di un subalterno.\nTrama.\nIl racconto narra le vicende di due sorelle che sono costrette a separarsi, rapite l'una dalle bestie del mare e poi venduta ad un giovane, l'altra dalle bestie della terra e rivenduta a diversi padroni malvagi. Ma le due sorelle sono state rapite perch\u00e9 non hanno voluto seguire i consigli dei genitori, e durante l'assenza di questi ultimi hanno commesso una serie di imprudenze che le hanno portate via di casa. Le due sorelle si reincontrano dopo molti anni, senza nemmeno riconoscersi, quando quella maggiore \u00e8 gi\u00e0 sposata e ha gi\u00e0 partorito un bambino ed acquista al mercato una serva, che \u00e8 appunto la sorella minore.\nFino a quando le due sorelle non si riconoscono il loro rapporto \u00e8 estremamente duro e severo da parte della padrona, mentre quando la maggiore scopre la vera identit\u00e0 della serva, la loro relazione diventa molto pi\u00f9 tenera e umana."}
{"id": "2182997", "revid": "628767", "url": "https://it.wikipedia.org/wiki?curid=2182997", "title": "Moa (Cuba)", "text": "Moa \u00e8 un comune di Cuba, situato nella provincia di Holgu\u00edn. \nAltri progetti.\n "}
{"id": "2182998", "revid": "628767", "url": "https://it.wikipedia.org/wiki?curid=2182998", "title": "Rafael Freyre", "text": "Rafael Freyre \u00e8 un comune di Cuba, situato nella provincia di Holgu\u00edn. \nAltri progetti.\n "}
{"id": "2183000", "revid": "628767", "url": "https://it.wikipedia.org/wiki?curid=2183000", "title": "Sagua de T\u00e1namo", "text": "Sagua de T\u00e1namo \u00e8 un comune di Cuba, situato nella provincia di Holgu\u00edn. \nAltri progetti.\n "}
{"id": "2183001", "revid": "628767", "url": "https://it.wikipedia.org/wiki?curid=2183001", "title": "Urbano Noris", "text": "Urbano Noris \u00e8 un comune di Cuba, situato nella provincia di Holgu\u00edn. \nAltri progetti.\n "}
{"id": "2183009", "revid": "767487", "url": "https://it.wikipedia.org/wiki?curid=2183009", "title": "Carmine Tramunti", "text": "Biografia.\nCarmine Tramunti nacque nel 1910 e crebbe in un quartiere di case popolari sulla 107th street. Tramunti venne affiliato negli anni trenta, nella potente Famiglia Gagliano di New York. Negli anni cinquanta fu promosso da \"soldato\" a \"capodecina\" e controllava una grossa parte dei profitti della riscossione del racket ad Harlem.\nDiede inizio al cosiddetto \u201cHarlem Game\u201d uno dei maggiori circuiti di gioco d'azzardo ad East Harlem. Tramunti era un uomo muscoloso, molto alto, con un triplo mento e aveva una notevole rassomiglianza con il comico Jonathan Winters. Il quartier generale di Tramunti era \u201cThe Stage Delicatessen\u201d, una pasticceria sita all'834 sulla 7th Avenue di Manhattan.\nGli anni da boss reggente.\nNel 1967, con la morte di Tommy Lucchese, boss dell'omonima famiglia, Tramunti divenne il boss ufficiale della famiglia . Carlo Gambino, capo della famiglia Gambino, us\u00f2 tutta la sua influenza per fare in modo che Tramunti divenisse boss della famiglia Lucchese. \nCi\u00f2 lascia intendere che Tramunti potrebbe essere stato un boss di facciata o una figura simbolica, pi\u00f9 che altro; alcuni ipotizzano infatti che durante questo periodo Gambino avesse retto entrambe le famiglie, sia i Gambino che i Lucchese. Nel 1971, Tramunti fu assolto in un caso di una truffa multimilionaria.\nL'arresto e la french connection.\nDal 1973, Tramunti venne messo sotto indagine dal Dipartimento di Giustizia di Brooklyn. Infine, venne arrestato nel famoso caso French Connection, per aver finanziato una grossa operazione di smercio di eroina. Probabilmente la sola prova contro Tramunti era un agente federale che disse di aver visto Tramunti stringere la mano di un tipo in un ristorante che gli aveva fatto un'offerta. Tramunti neg\u00f2 sempre le accuse, dicendo \u201cPosso essere un criminale e posso anche aver fatto delle cose sbagliate, ma non sono uno spacciatore\u201d.\nCitazione cinematografica.\nQuesto incidente \u00e8 stato riportato nel film Goodfellas- Quei bravi ragazzi di Martin Scorsese, in cui il capodecina della famiglia Lucchese, Paul Cicero (basato su Paul Vario) avverte il protagonista Henry Hill, di non spacciare droga. \nNel suo dialogo con Hill, dice: \u201cIo non mi faccio fottere come Gribbs, hai capito? Gribbs ha 70 anni e creper\u00e0 in prigione. A me non interessa, vi sto avvisando a tutti, fosse anche mio figlio, fosse chicchessia! Gribbs s'\u00e8 beccato 20 anni solo per aver salutato uno stronzo che gli vendeva la droga alla spalle. Io non ci sto, a me non succeder\u00e0, hai capito?\u201d\nGli ultimi anni.\nAlcuni, tra cui i reporter Jack Newfeld e Murry Kempton, credono che la cosa sia stata un errore giudiziario. Tramunti venne incastrato e condannato a 15 anni di galera. Anthony \u201cTony Ducks\u201d Corallo fu il suo successore alla guida della famiglia Lucchese. Nel 1978, Carmine Tramunti mor\u00ec in prigione di cause naturali.\nMafiosi associati.\nTramunti aveva legami di affari, alleanza e collaborazione con i seguenti mafiosi:"}
{"id": "2183010", "revid": "216538", "url": "https://it.wikipedia.org/wiki?curid=2183010", "title": "Canoa-polo", "text": ""}
{"id": "2183013", "revid": "767487", "url": "https://it.wikipedia.org/wiki?curid=2183013", "title": "Parts of the Family", "text": "Parts of the Family \u00e8 un film del 2003, diretto da L\u00e9on Paul De Bruyn, prodotto dalla Troma.\nTrama.\nGoodies, un rapinatore di banche, si barrica in una villa dopo una rapina andata male. La villa \u00e8 propriet\u00e0 di una ragazza instabile, Ella. Goodies inizia a negoziare con la polizia, ma presto scopre che il vero pericolo per lui \u00e8 rappresentato dal segreto che Ella nasconde. Infatti la ragazza \u00e8 la governante della famiglia che abitava nella villa, e ha ucciso a colpi d'ascia i suoi vecchi datori di lavoro, nascondendo i corpi sotto il pavimento. Ad un tratto, i cadaveri della famiglia risorgono e attaccano il rapinatore e la polizia."}
{"id": "2183015", "revid": "339329", "url": "https://it.wikipedia.org/wiki?curid=2183015", "title": "Dolciana", "text": ""}
{"id": "2183017", "revid": "4193", "url": "https://it.wikipedia.org/wiki?curid=2183017", "title": "Dulzaina", "text": ""}
{"id": "2183018", "revid": "339329", "url": "https://it.wikipedia.org/wiki?curid=2183018", "title": "Dolzaina", "text": ""}
{"id": "2183021", "revid": "283826", "url": "https://it.wikipedia.org/wiki?curid=2183021", "title": "Campionato europeo di pallanuoto 2001 (femminile)", "text": "La IX\u00aa edizione del campionato europeo di pallanuoto femminile, organizzato dalla LEN, si \u00e8 disputata a Budapest dal 16 al 23 giugno 2001, contemporaneamente al torneo maschile.\nLe padrone di casa dell'Ungheria hanno vinto il loro secondo titolo europeo sconfiggendo in finale le campionesse in carica dell'Italia."}
{"id": "2183029", "revid": "767487", "url": "https://it.wikipedia.org/wiki?curid=2183029", "title": "Bakary Sar\u00e9", "text": ""}
{"id": "2183035", "revid": "75927125", "url": "https://it.wikipedia.org/wiki?curid=2183035", "title": "Popish Plot", "text": ""}
{"id": "2183036", "revid": "767487", "url": "https://it.wikipedia.org/wiki?curid=2183036", "title": "Ignaz Rudolph Schiner", "text": "Schiner era specializzato nel campo dei Ditteri. Le sue collezioni entomologiche sono conservate presso il Museo di Storia Naturale di Vienna."}
{"id": "2183045", "revid": "61051", "url": "https://it.wikipedia.org/wiki?curid=2183045", "title": "Wilhelm Emil Messerschmitt", "text": ""}
{"id": "2183048", "revid": "1305772", "url": "https://it.wikipedia.org/wiki?curid=2183048", "title": "What Shall We Do Now?", "text": "What Shall We Do Now? \u00e8 un brano dei Pink Floyd scritto da Roger Waters.\nIl brano avrebbe dovuto essere incluso nell'album \"The Wall\", pubblicato nel 1979, ed \u00e8 presente nelle demo dell'album, ma fu scartato per una decisione dell'ultimo momento del gruppo. Al suo posto fu inserito \"Empty Spaces\". \"What Shall We Do Now?\" veniva eseguito nei concerti dal vivo di \"The Wall\", infatti \u00e8 incluso nell'album registrato dal vivo \"Is There Anybody Out There? The Wall Live 1980-81\". Fu anche eseguito nel concerto di Waters \"The Wall - Live in Berlin\", nel 1990 e nel suo pi\u00f9 recente tour mondiale \"The Wall Live (2010-2013)\".\nComposizione.\nLa durata della canzone \u00e8 di 1 minuto e 40 secondi. L'introduzione della canzone consiste in una lenta e sinistra progressione molto simile a quella di \"Empty Spaces\" che, per\u00f2, ha durata e testo diversi. Infatti, dove \"Empty Spaces\" finisce e introduce \"Young Lust\", \"What Shall We Do Now?\" esplode in un energico rock.\nVersione Video.\nNel film Pink Floyd The Wall il filmato consiste in una serie di animazioni create da Gerald Scarfe. Il filmato incomincia con l'immagine di due fiori. Seguendo le variazioni della canzone i due fiori danzano, riproducendo alternativamente i movimenti classici dell'accoppiamento e della lotta (un fiore assume le sembianze di un pene, mentre l'altro quelle di una vulva). La scena si conclude con il fiore \"femmina\" che distrugge il \"maschio\" divorandolo e poi trasformandosi in una creatura alata, molto simile a uno pterodattilo. Questa specie di uccello vola verso l'orizzonte mentre sotto di lui cresce un muro (\"The Wall\"). Nel momento in cui si sentono le parole \"Shall we buy a new guitar?/Shall we drive a more powerful car?...\" le animazioni diventano pi\u00f9 astratte e psichedeliche: il muro, in cui tutte le persone che vi sono state rinchiuse dentro impazziscono, muoiono o vengono uccise, viene riempito da automobili, chitarre e altri vari oggetti tipici della cultura consumistica occidentale. Il muro, che diventa sempre pi\u00f9 lungo, distrugge una chiesa (simbolo della religione) ed entra dentro un casin\u00f2 simile a un tempio, che produce ancora pi\u00f9 mattoni. L'immagine del volto di un uomo senza pelle viene sostituita da una serie di rapide sequenze che mostrano un gelato, una donna nuda, una siringa, un basso elettrico, un MP 40, un'automobile e, infine, un martello che viene prima raffigurato nell'animazione e poi nella realt\u00e0, impugnato da una persona che lo usa per rompere un vetro."}
{"id": "2183051", "revid": "7", "url": "https://it.wikipedia.org/wiki?curid=2183051", "title": "Sheridan, Squadra omicidi", "text": ""}
{"id": "2183060", "revid": "729019", "url": "https://it.wikipedia.org/wiki?curid=2183060", "title": "Lila (Bohol)", "text": "Lila \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nLila \u00e8 formata da 18 baranggay:"}
{"id": "2183067", "revid": "729019", "url": "https://it.wikipedia.org/wiki?curid=2183067", "title": "Loay", "text": "Loay \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nLoay \u00e8 formata da 24 baranggay:"}
{"id": "2183068", "revid": "125674123", "url": "https://it.wikipedia.org/wiki?curid=2183068", "title": "Tadeusz Borowski", "text": "Biografia.\nTadeusz Borowski nacque a \u017dytomyr, nell'allora Ucraina sovietica, il 12 novembre del 1922 da una famiglia facente parte della minoranza polacca della regione. Nel 1926, nel pieno dello smantellamento della NEP e delle collettivizzazioni forzate staliniane, Borowski, che al tempo non ha che quattro anni d'et\u00e0, venne repentinamente allontanato dal padre e dalla madre, in quanto deportati in dei gulag, rispettivamente, della Carelia e della Siberia centrale, nei pressi del fiume Enisej. Pot\u00e9 ricongiungersi con i genitori soltanto nel 1936, all'et\u00e0 di quattordici anni, con i quali abbandon\u00f2 poi l'Unione Sovietica, riparando in Polonia grazie all'intervento della divisione polacca della Croce Rossa.\nBorowski studi\u00f2 pi\u00f9 o meno regolarmente sino al 1940, quando ottenne il diploma e s'iscrisse all'Universit\u00e0 di Varsavia, nel bel mezzo dell'occupazione nazista (iniziata nel 1939). L\u00ec studi\u00f2 e si appassion\u00f2 sinceramente di Letteratura, iniziando a valutare la possibilit\u00e0 di diventare un giornalista. Cominci\u00f2 quindi a collaborare clandestinamente con alcuni piccoli quotidiani e giornali di bassa tiratura ed a comporre le sue prime poesie.\nNel 1943 fu arrestato dalla Gestapo e deportato, dopo una breve detenzione presso il locale penitenziario \"Pawiak\", dapprima ad Auschwitz, poi a Natzweiler-Struthof ed infine a Dachau. Visse tra i prigionieri slavi in condizioni terribili; questa esperienza fu essenziale per la stesura di quasi tutte le sue opere. Colpito dalla polmonite, fu trasferito in un ospedale del campo, sede di alcuni dei famigerati esperimenti nazisti sui deportati.\nTerminato il conflitto pi\u00f9 sanguinoso del Novecento, Borowski, liberato dall'Armata Rossa, venne trasferito temporaneamente, assieme ad altri deportati, in un campo profughi a Monaco di Baviera, nella Germania dell'Ovest, per poi, il 31 maggio del 1946, far ritorno in Polonia. Con la fine della Guerra, inizi\u00f2 a scrivere le memorie della sua prigionia, ed a pubblicare svariati racconti, raccolti poi, nel 1948, sotto il titolo \"Po\u017cegnanie z Mari\u0105\" (\"Addio a Maria\", tradotto in inglese nel 1959 con il titolo \"This Way for the Gas, Ladies and Gentlemen\"). Redatti attraverso l'impiego della prima persona, la raccolta costituisce una sorta di ciclo narrativo legato alla figura del protagonista Tadek, che narra impietosamente della propria esperienza da deportato politico nei campi di concentramento di Auschwitz e Dachau, descrivendo con virulento cinismo ed uno sconcertante senso dell'umorismo le miserie e gli orrori quotidiani della prigionia nazista, focalizzandosi molto, tra l'altro, sulle figure dei suoi compagni detenuti, completamente assorti e votati alla propria salvaguardia personale e, a causa di ci\u00f2, spesso indifferenti, se non apertamente in conflitto, gli uni con gli altri.\nInizialmente, Borowski vide di buon occhio il regime comunista filo-sovietico instarautosi nel Paese, malgrado le tristi esperienze giovanili, ritenendolo l'unico movimento e forza politica capace di prevenire il sopraggiungere d'un nuovo orrore paragonabile al nazismo, ma poi, in seguito all'arresto e conseguente tortura di un suo amico da parte della polizia segreta, comprese che quello altro non era che uno spietato regime dittatoriale come quello della Germania nazista di Hitler. In circostanze misteriose, quindi, si suicid\u00f2 il 1\u00ba giugno del 1951, all'et\u00e0 di ventotto anni, rompendo una conduttura del gas nella sua abitazione di Varsavia. Riposa nel Cimitero Pow\u0105zki della capitale, assieme ad altri celebri polacchi: i Presidenti Boles\u0142aw Bierut e Stanis\u0142aw Wojciechowski, W\u0142adys\u0142aw Gomu\u0142ka, gli scrittori Zbigniew Herbert, Wojciech Bogus\u0142awski, Boles\u0142aw Prus e il Premio Nobel W\u0142adys\u0142aw Reymont, il poeta e cantante Jacek Kaczmarski, il matematico Marian Rejewski e Edward Rydz-\u015amig\u0142y\nOpera.\nAutore morto forse troppo giovane, \u00e8 tuttavia ritenuto uno degli autori post-bellici polacchi pi\u00f9 apprezzati e influenti. Le sue opere sono state riconosciute come dei classici della Letteratura polacca e testimonianze preziose di quello strano periodo, che ancora oggi si stenta a capire. Nel 2002 lo scrittore ungherese Premio Nobel per la Letteratura Imre Kert\u00e9sz sostenne che la sua opera era stata particolarmente influenzata da Borowski. Le sue opere sono menzionate anche nel romanzo tedesco pluripremiato \"Der Vorleser\" (\"Il lettore\"), scritto da Bernhard Schlink. Persino il connazionale Czes\u0142aw Mi\u0142osz, Premio Nobel per la Letteratura nel 1980, lo cita nell'opera \"Zniewolony umys\u0142\" (La mente prigioniera)."}
{"id": "2183069", "revid": "173617", "url": "https://it.wikipedia.org/wiki?curid=2183069", "title": "Marco Emilio Barbula", "text": "Biografia.\nFiglio di Lucio Emilio Barbula, (console nel 281 a.C.), fu a sua volta eletto console della Repubblica romana nel 230 a.C. con Marco Giunio Pera. Con il collega condusse la guerra contro i Liguri. Come riportato da Giovanni Zonara, i cartaginesi erano propensi a scatenare una nuova guerra contro Roma, non appena saputo dell'impegno romano contro i Liguri; ne furono per\u00f2 dissuasi subito, perch\u00e9 i Romani entrarono in forze nel loro territorio e perci\u00f2 li accolsero come amici ed alleati . Si tratta evidentemente di un errore grossolano e con tutta probabilit\u00e0 bisogna riferirsi ai Galli e non ai Cartaginesi, dato che, come riportato da Plutarco, in quelli anni i Galli erano sul piede di guerra, dopo l'approvazione della \"legge Flaminia\" per la ridistribuzione delle terre del Piceno."}
{"id": "2183076", "revid": "834", "url": "https://it.wikipedia.org/wiki?curid=2183076", "title": "Osco-Umbri", "text": ""}
{"id": "2183081", "revid": "600229", "url": "https://it.wikipedia.org/wiki?curid=2183081", "title": "Carbonio-12", "text": ""}
{"id": "2183084", "revid": "62748", "url": "https://it.wikipedia.org/wiki?curid=2183084", "title": "Charles De Geer", "text": "De Geer, la cui famiglia era di origini olandesi, pass\u00f2 la sua infanzia nei Paesi Bassi, a Utrecht. In seguito torn\u00f2 in Svezia e all'Universit\u00e0 di Uppsala, dove fu allievo di Linneo. Membro dell'Accademia reale svedese delle scienze in Svezia dall'et\u00e0 di 19 anni.\nLa sua collezione entomologica \u00e8 conservata presso il Museo svedese di storia naturale di Stoccolma."}
{"id": "2183086", "revid": "228587", "url": "https://it.wikipedia.org/wiki?curid=2183086", "title": "Aeroporto di \u010cita", "text": ""}
{"id": "2183087", "revid": "120185708", "url": "https://it.wikipedia.org/wiki?curid=2183087", "title": "Arena nazionale To\u0161e Proeski", "text": "L'Arena nazionale To\u0161e Proeski (, \"Nacionalna arena\u201eTo\u0161e Proeski\"), gi\u00e0 nota come Arena Filippo II, \u00e8 uno stadio situato a Skopje, capitale della Macedonia del Nord, usato maggiormente per partite di calcio, oltre che per concerti e altri eventi.\nOltre a ospitare tutte le partite della nazionale macedone, \u00e8 sede anche delle gare casalinghe del e del . Ha ospitato la Supercoppa europea 2017.\nStoria.\nLo stadio apr\u00ec nel 1947 con il nome \"stadio municipale\" (macedone: \u0413\u0440\u0430\u0434\u0441\u043a\u0438, \"Gradski\").\nAgli inizi del 2009 il nome dello stadio cambi\u00f2 in \"Arena Filippo II\".\nLa costruzione di un nuovo settore fu completata nell'agosto 2009, portando la capienza da 18 200 posti a sedere a 36 460. Il nuovo stadio fu inaugurato il 12 agosto 2009 per celebrare i 100 anni del calcio in Macedonia del Nord in un match contro la Spagna (finito 3-2 per gli iberici).\nNel 2008 sono iniziati i lavori per la ristrutturazione dell'impianto. Gli interventi hanno permesso di aumentare il numero di posti a sedere, portando il numero dei posti a sedere da 33 000 a 36 460. Inoltre \u00e8 stata ricostruita la pista d'atletica ed \u00e8 stata rifatta anche la facciata esterna. Il costo totale della ricostruzione nel periodo 2008-2013 \u00e8 stimato in oltre 60 milioni di euro.\nNell'agosto 2017 l'impianto ha ospitato la partita di Supercoppa europea tra il Real Madrid, vincitore della UEFA Champions League, e il Manchester United, vincitore dell'Europa League.\nNel 2019 lo stadio \u00e8 stato ridenominato \"Arena To\u0161e Proeski\", in onore dell'omonimo cantante, deceduto prematuramente nel 2007."}
{"id": "2183091", "revid": "1543377", "url": "https://it.wikipedia.org/wiki?curid=2183091", "title": "Marco Giunio Pera", "text": "Biografia.\nNel 230 a.C. ricopr\u00ec la carica di console con Marco Emilio Barbula. Nel 225 a.C. fu censore insieme a Gaio Claudio Centone. Nel 216 a.C., dopo la battaglia di Canne, venne nominato dittatore, con \"magister equitum\" Tiberio Sempronio Gracco, e successivamente ricopr\u00ec in modo anomalo la carica con un secondo dittatore, Marco Fabio Buteone; viene ricordato perch\u00e9, avuto l'incarico di creare nuove legioni, non arruol\u00f2 solo schiavi, ma anche criminali in stato di prigionia.\nTornato a Roma alla fine del 216 a.C., per l'elezione dei nuovi consoli, indisse i comizi dove vennero eletti Lucio Postumio Albino e Tiberio Sempronio Gracco. In seguito torn\u00f2 in Campania a svernare con l'esercito presso \"Teanum Sidicinum\"."}
{"id": "2183094", "revid": "287204", "url": "https://it.wikipedia.org/wiki?curid=2183094", "title": "Loboc", "text": "Loboc \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nLoboc \u00e8 formata da 28 baranggay:"}
{"id": "2183097", "revid": "339392", "url": "https://it.wikipedia.org/wiki?curid=2183097", "title": "Vati", "text": ""}
{"id": "2183099", "revid": "15756", "url": "https://it.wikipedia.org/wiki?curid=2183099", "title": "Ordine Imperiale di Sant'Aleksandr Nevskij", "text": "L'Ordine Imperiale del Santo Beato Principe Aleksandr Nevskij (), talvolta abbreviato in Ordine di Aleksandr Nevskij (), fu un ordine cavalleresco e di merito dell'Impero russo. Dopo la caduta del regime zarista nel 1917, \u00e8 stato poi ripreso dall'Unione Sovietica e dalla Federazione Russa.\nStoria.\nL'introduzione dell'Ordine Imperiale di Sant'Aleksandr Nevskij venne pianificata dallo Zar Pietro il Grande, il quale non riusc\u00ec per\u00f2 a portare a compimento quest'opera, che venne per l'appunto proseguita dal suo successore al trono, la zarina Caterina I di Russia che firm\u00f2 il decreto di approvazione dell'ordine il 21 maggio 1725.\nL'ordine era stato creato in memoria di Aleksandr Nevskij (venerato come santo dalla Chiesa ortodossa russa), principe del XIII secolo il quale si era largamente distinto in patria ed era stato a lungo celebrato per la propria resistenza e tenacia nel difendere i confini russi dall'invasore straniero.\nEsso veniva originariamente concesso per onorare i cittadini russi che avessero servito la patria con onore e devozione attraverso il servizio politico o militare. Lo stesso Lev Tolstoj ricorda nel suo romanzo \"Anna Karenina\" che l'ordine era considerato uno dei pi\u00f9 alti assieme a quello di Sant'Andrea ed a quello di Vladimiro. Venne abolito nel 1917 con la rivoluzione d'ottobre.\nFu poi rievocato nell'omonimo ordine sovietico del 1942, confluito nel 2010 in quello federale russo.\nInsigniti notabili.\nTra le maggiori personalit\u00e0 di rilievo che ottennero questa onorificenza si ricordano l'ammiraglio Naum Akimovi\u010d Senjavin, il generalissimo Aleksandr Danilovi\u010d Men\u0161ikov, il maggiore generale Aleksandr Vasil'evi\u010d Suvorov, il generale Vladimir F\u00ebdorovi\u010d Adlerberg, il generale Michail Illarionovi\u010d Kutuzov, l'ammiraglio F\u00ebdor F\u00ebdorovi\u010d U\u0161akov e il politico Anatolij Aleksandrovi\u010d Kurakin."}
{"id": "2183100", "revid": "71433", "url": "https://it.wikipedia.org/wiki?curid=2183100", "title": "Tappo (disambigua)", "text": ""}
{"id": "2183109", "revid": "161374", "url": "https://it.wikipedia.org/wiki?curid=2183109", "title": "SR56", "text": ""}
{"id": "2183110", "revid": "106872", "url": "https://it.wikipedia.org/wiki?curid=2183110", "title": "Classe Harushio (sottomarino)", "text": ""}
{"id": "2183123", "revid": "161374", "url": "https://it.wikipedia.org/wiki?curid=2183123", "title": "Strada Regionale 56", "text": ""}
{"id": "2183126", "revid": "320578", "url": "https://it.wikipedia.org/wiki?curid=2183126", "title": "SS464", "text": ""}
{"id": "2183128", "revid": "106872", "url": "https://it.wikipedia.org/wiki?curid=2183128", "title": "Classe Los Angeles (sottomarino)", "text": ""}
{"id": "2183130", "revid": "320578", "url": "https://it.wikipedia.org/wiki?curid=2183130", "title": "SR464", "text": ""}
{"id": "2183138", "revid": "320578", "url": "https://it.wikipedia.org/wiki?curid=2183138", "title": "Strada Regionale 464", "text": ""}
{"id": "2183139", "revid": "106872", "url": "https://it.wikipedia.org/wiki?curid=2183139", "title": "Classe Odin (sommergibile)", "text": ""}
{"id": "2183144", "revid": "106872", "url": "https://it.wikipedia.org/wiki?curid=2183144", "title": "Classe Oberon (sottomarino)", "text": ""}
{"id": "2183158", "revid": "106872", "url": "https://it.wikipedia.org/wiki?curid=2183158", "title": "Classe Upholder (sottomarino)", "text": ""}
{"id": "2183160", "revid": "93959112", "url": "https://it.wikipedia.org/wiki?curid=2183160", "title": "GRASP", "text": "GRASP (General Responsibility Assignment Software Patterns) \u00e8 una collezione di pattern, usata nella progettazione object-oriented, che fornisce delle linee guida per l'assegnazione di responsabilit\u00e0 alle classi e agli oggetti.\nGRASP comprende principalmente i seguenti pattern: \"Information Expert, Creator, Controller, Low Coupling, High Cohesion, Polymorphism, Pure Fabrication, Indirection, Protected Variations\". Tutti questi pattern rispondono ad alcune problematiche del software, nella maggior parte dei casi relativi a progetti di sviluppo software; pertanto, non servono per creare nuove informazioni, ma per migliorare la documentazione del software e standardizzare i vecchi modelli di programmazione.\nCome dichiarato da Craig Larman nella prefazione del suo libro \"Applying UML and Patterns\", GRASP \u00e8 una sorta di strumento \"mentale\", un aiuto didattico per la progettazione del software orientato agli oggetti.\nGRASP Patterns.\nInformation Expert.\nIl pattern Information Expert fornisce i modelli generali associati all'assegnazione delle responsabilit\u00e0 agli oggetti e stabilisce che la responsabilit\u00e0 deve essere assegnata all'Information Expert (la classe che possiede tutte le informazioni essenziali).\nQuesta linea guida favorisce la decentralizzazione delle responsabilit\u00e0 e delle decisioni nel sistema software, migliorando l'incapsulamento e riducendo cos\u00ec l'accoppiamento di altre classi per l'implementazione della classe Information Expert. I sistemi che usano in maniera appropriata il pattern Information Expert sono pi\u00f9 facili da capire, mantenere ed espandere; inoltre aumentano la possibilit\u00e0 che un elemento possa essere riusato per sviluppi futuri.\nCreator.\nIl pattern Creator risolve il problema di chi debba essere responsabile per la creazione di una nuova istanza di una classe. Questo pattern \u00e8 importante, perch\u00e9 la creazione di oggetti \u00e8 una delle attivit\u00e0 pi\u00f9 onnipresenti in un sistema orientato agli oggetti. Un sistema che impiega il pattern Creator pu\u00f2 ottenere anche basso accoppiamento, migliore intelligibilit\u00e0, incapsulamento e la sensazione che l'oggetto in esame sar\u00e0 in grado di sostenere il riuso. Date due classi A e B, B potrebbe essere responsabile per la creazione di A nel caso in cui B contenga (o nel complesso aggreghi, registri, usi strettamente e contenga) le informazioni iniziali per A. In tal caso si pu\u00f2 anche affermare che B \u00e8 l'oggetto naturale per divenire creatore degli oggetti di A.\nIl pattern Factory \u00e8 un'alternativa a Creator, usata in casi particolari, ad esempio logiche di creazione complesse, che vengono realizzate creando un oggetto Pure Fabrication, chiamato Factory, che gestisce la creazione.\nController.\nIl pattern Controller assegna la responsabilit\u00e0 di eventi di chiamata a sistema ad una classe (che non sia ad interfaccia utente) che rappresenta l'intero sistema in uno scenario di caso d'uso. Un controllore di casi d'uso potrebbe essere impiegato per comunicare con tutti gli eventi di sistema di uno o pi\u00f9 casi d'uso (ad esempio, per i casi d'uso \"Crea Utente\" ed \"Elimina Utente\", si pu\u00f2 usare un solo controllore \"ControlloreUtente\", anzich\u00e9 due separati per ciascun caso d'uso).\nIl pattern \u00e8 definito come il primo oggetto che riceve e coordina un'operazione di sistema. Il controllore dovrebbe delegare ad altri oggetti il lavoro necessario da svolgere. Esso non dovrebbe svolgere molto lavoro, in quanto coordina o controlla l'attivit\u00e0.\nGRASP Controller pu\u00f2 essere considerato anche come parte dell'Application/Service Layer (nell'ipotesi che l'applicazione abbia compiuto una distinzione esplicita tra Application/Service Layer e Domain Layer) in un sistema orientato agli oggetti con layer comuni.\nLow Coupling.\nLow Coupling (o \"basso accoppiamento\") \u00e8 un pattern valutativo, che stabilisce come assegnare le responsabilit\u00e0 per supportare:\nHigh Cohesion.\nHigh Cohesion (o \"alta coesione\") \u00e8 un pattern valutativo che cerca di mantenere gli oggetti focalizzati, gestibili e intelligibili in maniera appropriata. L'alta coesione viene in generale usata a supporto del basso accoppiamento. Un'alta coesione significa che le responsabilit\u00e0 di un dato elemento sono fortemente correlate ed altamente focalizzate. I programmi d'interruzione nelle classi e nei sottosistemi sono un esempio di attivit\u00e0 che aumentano le propriet\u00e0 di coesione del sistema. Viceversa, una bassa coesione \u00e8 una situazione in cui un dato elemento possiede troppe responsabilit\u00e0 slegate. Spesso gli elementi con bassa coesione soffrono di bassa comprensione, difficile riuso e manutenzione e forte avversit\u00e0 ai cambiamenti.\nPolymorphism.\nSecondo il pattern Polymorphism, la responsabilit\u00e0 di definizione delle variazioni dei comportamenti basati sul tipo viene assegnata ai tipi per i quali avviene tale variazione. Ci\u00f2 viene ottenuto usando le operazioni di polimorfismo.\nPure Fabrication.\nPure Fabrication \u00e8 una classe che non rappresenta un concetto nel dominio del problema, creato specialmente per ottenere basso accoppiamento, alta coesione e potenziale di riuso da esso derivante (quando non vi \u00e8 una soluzione presentata dal pattern Information Expert).\nQuesto tipo di classe \u00e8 chiamato \"Service\" nella progettazione guidata dal dominio.\nIndirection.\nIl pattern Indirection supporta il basso accoppiamento (ed il potenziale di riuso) tra due elementi attraverso l'assegnazione di responsabilit\u00e0 di mediazione tra di loro ad un oggetto intermedio. Un esempio \u00e8 l'introduzione di un componente controllore per la mediazione tra i dati (modello) e la loro rappresentazione (vista) nel pattern Model-View-Controller.\nProtected Variations.\nIl pattern Protected Variations protegge gli elementi dalle variazioni compiute in altri elementi (oggetti, sistemi, sottosistemi) mascherandoli con un'interfaccia ed usando il polimorfismo per creare diverse implementazioni di quest'interfaccia."}
{"id": "2183165", "revid": "120364846", "url": "https://it.wikipedia.org/wiki?curid=2183165", "title": "Bradley James", "text": "Tra le sue interpretazioni, spiccano i ruoli di Arthur Pendragon in \"Merlin\" e di Giuliano de Medici nella seconda stagione de \"I Medici\".\nBiografia.\n\u00c8 nato a Exeter, nel Regno Unito, ma ha abitato fino ai 9 anni in Florida, per poi trasferirsi definitivamente in Inghilterra. Ha due sorelle che si chiamano Natalie e Stephanie.\nDa piccolo sognava di diventare o un calciatore o un attore: quest'ultimo sogno \u00e8 riuscito ad avverarlo, anche se il calcio rimane tra i suoi hobby preferiti.\nCarriera.\nBradley ha fatto la sua prima apparizione in un episodio della serie \"Lewis\" nel 2008. Ha inoltre recitato la parte di Ben Davies nel dramma della BBC Three \"Dis/Connected\".\nHa studiato presso il \"Drama Centre\" di Londra. Il successo \u00e8 arrivato quando \u00e8 stato scelto per interpretare il ruolo di un giovane principe Art\u00f9, che sarebbe diventato poi il leggendario re Art\u00f9, nel fantasy della BBC \"Merlin\", accanto al giovane collega Colin Morgan, che interpreta il protagonista del titolo. In un'intervista ha dichiarato di esser felice delle acrobazie svolte, ma ha \"raccolto oltre la giusta quota di infortuni\".\nNel 2015 ha interpretato il ruolo di Lowell Tracey durante la prima stagione della serie televisiva \"iZombie\".\nNel 2016 \u00e8 stato il protagonista di \"Damien\", serie televisiva statunitense basata sul film horror \"Il presagio\" e i suoi seguiti, cancellata per\u00f2 gi\u00e0 dopo la prima stagione, a causa dei bassi ascolti.\nNel 2017 ha girato in Italia, assieme all'attore Daniel Sharman, la seconda stagione de \"I Medici\", recitando il ruolo di Giuliano de' Medici. La serie \u00e8 andata in onda in prima serata a partire dal 23 ottobre 2018 su Rai Uno.\nDoppiatori italiani.\nNelle versioni in italiano delle opere in cui ha recitato, Bradley James \u00e8 stato doppiato da:"}
{"id": "2183166", "revid": "209335", "url": "https://it.wikipedia.org/wiki?curid=2183166", "title": "Conker's Bad Fur Day", "text": "Conker's Bad Fur Day \u00e8 un videogioco per Nintendo 64 sviluppato dalla Rare, uscito nel 2001. Un'edizione per Xbox One \u00e8 uscita all'interno della raccolta \"Rare Replay\". Nel 2005 \u00e8 stato distribuito per Xbox un remake dal titolo \"\".\nLa caratteristica interessante del videogioco \u00e8 il miscuglio di grafica cartoonesca con battute scurrili e toni \"politicamente scorretti\". Per questo motivo negli USA il gioco \u00e8 stato vietato ai minori di 17 anni ed \u00e8 generalmente inadatto ai bambini. Inizialmente, il gioco si sarebbe dovuto chiamare \"The Twelve Tales: Conker 64\", simile al primo, destinato ad un pubblico minorile; ma venne in seguito rinominato e trasformato in un gioco per adulti dopo che le versioni beta furono criticate per essere troppo simili agli altri giochi della Rare, in particolare Banjo-Kazooie. Nonostante le recensioni molto positive, non vendette tantissimo a causa di una pubblicizzazione limitata e un pessimo tempismo: infatti il gioco usc\u00ec tra marzo e maggio del 2001, alla fine del ciclo vitale del Nintendo 64 e all'inizio di quello del Gamecube e del Game Boy Advance.\nTrama.\nIl gioco si apre con una sequenza che fa esplicitamente il verso alla scena d'apertura del film \"Arancia meccanica\" e presenta al giocatore Conker, uno scoiattolo rosso, seduto nella sala del trono. Il personaggio si presenta al giocatore come \"re del regno intero\" e si prepara a raccontare come abbia ottenuto l'incarico di sovrano.\nDopo una notte di bevute con i suoi amici, Conker, completamente ubriaco, tenta di tornare a casa dalla sua amata fidanzata Berri ma, ancora in stato di ebbrezza, prende una strada sbagliata e al mattino si sveglia in una terra sconosciuta. Nel frattempo il Re Pantera, signore del regno nel quale si \u00e8 perso Conker, \u00e8 furioso per il fatto che una gamba del suo pregiato tavolino si \u00e8 rotta e non sa come ripararlo. Si consulta quindi con il suo scienziato, il dottor Von Kriplespac (una donnola senza gambe con accento Tedesco che si muove grazie a una sedia con un propulsore), il quale consiglia al Re Pantera di catturare uno scoiattolo rosso da utilizzare al posto della gamba del tavolino.\nSperduto e alla ricerca della strada per tornare a casa Conker si ritrova coinvolto in una serie di situazioni assurde e pericolose, come ad esempio recuperare l'alveare di un'ape da vespe enormi, essere trasformato in pipistrello da un vampiro e combattere nella guerra tra gli scoiattoli grigi e dei malvagi orsacchiotti Nazisti. Nel frattempo il boss mafioso Don Weaso manda uno dei suoi scagnozzi a rapire Berri con l'intenzione di usarla come danzatrice esotica nel suo night club.\nNel capitolo finale del gioco Berri e Conker sono incaricati da Don Weaso di rapinare una banca. All'interno del caveau Conker e Berri trovano un milione di dollari in banconote e lo scoiattolo rosso inizia a esultare per la sua ricchezza, ma in quel momento compaiono il Re Pantera, Don Weaso e il dottor Von Kriplespac rivelando che la rapina era una trappola elaborata dal re e da Don Weaso per catturare Conker.\nDon Weaso spara a Berri e improvvisamente uno Xenomorfo esce dal petto del Re Pantera, uccidendolo. Mentre Don Weaso fugge terrorizzato, Von Kriplespac rivela che il caveau \u00e8 in realt\u00e0 un'astronave e aziona alcuni comandi vocali per andare in orbita, poi ordina all'alieno di uccidere Conker, ma quest'ultimo apre il portellone dell'astronave, facendo schizzare Kriplespac e i cadaveri del Re Pantera e di Berri nello spazio. Conker indossa una tuta robotica (la stessa del film \"Alien\"), stordisce l'alieno e lo afferra per la coda allo scopo di gettarlo fuori dall'astronave. Ogni volta l'alieno riesce ad aggrapparsi all'astronave e a rientrare; mentre lo xenomorfo sta per attaccare Conker e divorarlo il gioco si blocca e Conker, come se sapesse di essere in un videogioco, riesce a parlare con uno dei programmatori del gioco e a chiedergli un'arma per sconfiggere l'alieno e di teletrasportare Conker e lo xenomorfo nella sala del trono. Il programmatore fa ripartire il gioco ed esce di scena, lasciando che gli eventi seguano il loro corso.\nConker decapita l'alieno con una katana e, senza volerlo, diventa il nuovo sovrano del regno, circondato da alcuni dei personaggi che ha conosciuto durante la sua avventura. A quel punto Conker si rende conto che avrebbe dovuto chiedere al programmatore di riportare in vita Berri e di aver sprecato la sua unica occasione di riavere la sua amata.\nDopo i titoli di coda Conker, avvilito per aver perso ci\u00f2 che era davvero importante per lui, torna nel vecchio bar a ubriacarsi per poi uscire e intraprendere una nuova strada.\nModalit\u00e0 di gioco.\nDopo il breve tutorial iniziale, il protagonista potr\u00e0 esplorare liberamente la mappa di base, dalla quale potr\u00e0 accedere ai principali livelli di gioco. Nonostante tutte le mappe siano liberamente esplorabili, per la maggior parte del gioco le missioni e i livelli potranno essere affrontati solo attraverso un determinato ordine; alcuni personaggi, per esempio, permetteranno al giocatore di accedere a determinate aree solo a condizione che si sia prima ottenuta una certa somma di denaro completando le altre missioni.\nLe principali abilit\u00e0 del protagonista comprendono il salto, una planata limitata attraverso la lunga coda che funger\u00e0 da elica, l'accovacciamento, la camminata a gattoni o e l'attacco mediante una padella o altre armi. Inoltre le varie mappe di gioco sono cosparse di piccoli pulsanti contrassegnati da una lettera B che rispondono sempre al contesto in cui si trova il giocatore, permettendogli di compiere determinate azioni o fornendolo di determinati oggetti che saranno fondamentali per completare la missione. Durante il tutorial iniziale, per esempio, il giocatore potr\u00e0 usare uno di questi pulsanti per ingoiare una medicina che gli faccia passare i postumi della sbornia.\nIl gioco presenta anche una modalit\u00e0 multigiocatore che include vari minigiochi ispirati alle missioni della storia principale, come ad esempio la gara di surf sulla lava e la rapina in banca.\nPersonaggi.\nConker lo Scoiattolo: Conker \u00e8 il protagonista della storia, nonch\u00e9 il narratore. \u00c8 uno scoiattolo rosso incline alla violenza e all'alcol e amante dei soldi; nel corso della storia dovr\u00e0 aiutare un sacco di personaggi strambi, a volte anche costretto, in cambio di ricompense in danaro.\nBerri: Berri \u00e8 la ragazza di Conker, molto bella di aspetto ma non molto intelligente. Durante gli avvenimenti del gioco Berri viene rapita da un Pietroso e costretta a lavorare nella discoteca di Don Weaso.\nRe Pantera: Uno dei due antagonisti principali del gioco. Il re Pantera \u00e8 un sovrano feroce e poco clemente che ha interesse solo per se stesso; il suo scopo principale \u00e8 catturare Conker cos\u00ec da usarlo per sostituire una delle gambe del suo tavolino.\nProfessor Von Kripplespac: Secondo antagonista del gioco; lavora alle dipendenze del re Pantera ed \u00e8 lui a suggerire al sovrano di sostituire la gamba del tavolino con uno scoiattolo rosso. Parla con uno spiccato accento tedesco e ha una incrollabile fede nella tecnologia; poich\u00e9 non ha pi\u00f9 le gambe, si muove grazie ad una sedia volante. In \"Conker's Bad Fur Day\" il personaggio viene sempre e solo chiamato 'il Professore', mentre nella modalit\u00e0 multigiocatore di \"Conker: Live &amp; Reloaded\" viene chiamato Von Kripplespac; inoltre in questa modalit\u00e0 viene raccontato che il Professore ha perduto le gambe durante la guerra con gli Scoiattoli.\nDon Weaso: Don Weaso \u00e8 un boss mafioso che gestisce una discoteca e fa rapire Berri per costringerla a lavorare come ballerina; in seguito Weaso costringer\u00e0 anche Conker alle sue dipendenze.\nSeguiti e remake.\nDopo l'uscita di \"Conker's Bad Fur Day\" Chris Seavor, il capo progetto del gioco, inizi\u00f2 a progettare un seguito intitolato \"Conker's Other Bad Day\"; il gioco sarebbe iniziato con l'arresto di Conker, il quale sarebbe stato messo in prigione per aver speso il denaro del regno per se stesso.\nNel 2002 Rare fu acquisita da Microsoft e nel 2005 pubblic\u00f2 un remake del gioco chiamato \"\" per Xbox. Il gioco riprende la storia principale con alcune modifiche, tra cui una grafica pi\u00f9 realistica e una censura pi\u00f9 severa; \"Live &amp; Reloaded\" presenta inoltre una modalit\u00e0 multigiocatore che, a differenza di \"Conker's Bad Fur Day\", \u00e8 incentrata esclusivamente sulla guerra tra gli Scoiattoli e i Tediz narrando gli eventi che precedono e seguono la trama principale del gioco. In seguito all'uscita di \"Live &amp; Reloaded\" Rare inizi\u00f2 lo sviluppo di uno spin-off intitolato \"Getting Medieval\" che non fu mai ultimato; il gioco prevedeva la presenza esclusiva di una modalit\u00e0 multigiocatore fortemente ispirata a quella di \"Conker: Live &amp; Reloaded\" . Il gioco ricevette pareri positivi sia da [[GamePro]] (5/5) che da [[Gamespot]] (9.3/10).\nCollegamenti esterni.\n[[Categoria:Videogiochi umoristici]]"}
{"id": "2183167", "revid": "1437331", "url": "https://it.wikipedia.org/wiki?curid=2183167", "title": "Caso d'uso (diritto)", "text": "In ambito di fiscalit\u00e0 la terminologia caso d'uso varia da tributo a tributo. \nNell'imposta di registro si intende per uso l'utilizzazione del documento in sede amministrativa, ovvero nel momento in cui l'atto \u00e8 utilizzato per il deposito in cancelleria giudiziaria o presso le Amministrazioni dello Stato o gli enti pubblici territoriali e i rispettivi organi di controllo, purch\u00e9 tale deposito non sia obbligatorio per legge o regolamento.\nNell'imposta di bollo l'evento collegato al caso d'uso \u00e8 individuato nella presentazione dell'atto all'Ufficio del Registro per la registrazione. Per cui la tassazione in caso d'uso in materia di imposta di bollo comporta che gli atti, i documenti, e i registri indicati nella parte seconda della Tariffa allegata al D.P.R. n. 642/1972 (modificata dal D.M. 20/8/1992) siano soggetti a tale obbligo fiscale solo quando presentati all'Ufficio del Registro: in altre parole per gli atti, i documenti e i registri in questione l'imposta di bollo non deve essere corrisposta al momento in cui gli stessi sono formati, ma solo quando siano sottoposti alla formalit\u00e0 della registrazione.\n\u00c8 da evidenziare inoltre che dall'operativit\u00e0 di tale obbligo fiscale deriva che l'imposta \u00e8 dovuta nella misura vigente al momento della stessa utilizzazione dell'atto e non al momento della conclusione dell'atto medesimo."}
{"id": "2183181", "revid": "92723", "url": "https://it.wikipedia.org/wiki?curid=2183181", "title": "Caso d'uso (informatica)", "text": "Il caso d'uso in informatica \u00e8 una tecnica usata nei processi di ingegneria del software per effettuare in maniera esaustiva e non ambigua, la raccolta dei requisiti al fine di produrre software di qualit\u00e0.\nEssa consiste nel valutare ogni requisito focalizzandosi sugli attori che interagiscono col sistema, valutandone le varie interazioni.\nIn UML sono rappresentati dagli Use Case Diagram.\nIl documento dei casi d'uso individua e descrive gli scenari elementari di utilizzo del sistema da parte degli attori che si interfacciano con esso (esseri umani oppure da sistemi informativi esterni).\nUn caso d'uso correttamente individuato deve avere un senso compiuto per gli attori principali (quelli che avviano il caso d'uso) nel senso che deve consentirgli di raggiungere un obiettivo per lui significativo. Un'operazione di INSERT o UPDATE all'interno di un database, ad esempio, \u00e8 chiaramente un'operazione tecnica che non pu\u00f2 essere considerata un caso d'uso, mentre l'inserimento o la modifica dei dati personali di un cliente possono essere considerati casi d'uso.\nD'altra parte, un caso d'uso deve essere elementare, cio\u00e8 non scomponibile in casi d'uso pi\u00f9 semplici che abbiano ancora senso compiuto per gli attori coinvolti. Ad esempio \u201cGestione anagrafica\u201d non avrebbe molto senso come caso d'uso, in quanto appunto scomponibile nei casi d'uso di inserimento, modifica e cancellazione di una voce dell'anagrafica.\nLa specifica di un caso d'uso dovrebbe includere almeno un nome, gli attori principali e secondari, un obiettivo (il motivo per il quale gli attori principali avviano il caso d'uso), la precondizione nella quale \u00e8 eseguibile, la sequenza delle azioni svolte dagli attori e dal sistema (considerato come una scatola nera, quindi senza entrare nel dettaglio del suo funzionamento interno), le eventuali eccezioni e come esse devono essere gestite.\nIn generale conviene mantenere la sequenza delle azioni di un caso d'uso il pi\u00f9 lineare possibile (con pochi salti condizionali), eventualmente scomponendo la sequenza in casi d'uso diversi, uno per ciascun ramo del flusso di esecuzione.\nAll'interno del documento, i casi d'uso possono essere raggruppati per area funzionale e per pre-condizioni generali comuni. Ad esempio una sezione del documento pu\u00f2 essere dedicata ai casi d'uso possibili quando il sistema si trova in un certo stato, il che pu\u00f2 evitare di ripetere la pre-condizione in ciascun caso d'uso riportato all'interno della sezione.\nLe relazioni fra casi d'uso e attori possono essere rappresentate in un apposito diagramma UML. Inoltre le relazioni fra casi d'uso e requisiti possono essere mantenute attraverso un'apposita matrice di tracciamento, che riporta la mappatura fra casi d'uso e requisiti funzionali. In generale ciascun requisito funzionale dovrebbe rispecchiarsi in almeno un caso d'uso, e nessun caso d'uso dovrebbe implicare requisiti funzionali non presenti nel documento dei requisiti o in contraddizione con essi."}
{"id": "2183183", "revid": "125408847", "url": "https://it.wikipedia.org/wiki?curid=2183183", "title": "Amici di Maria De Filippi (prima edizione, fase iniziale)", "text": "La prima edizione di Amici di Maria De Filippi (all'epoca chiamato e conosciuto come Saranno famosi) and\u00f2 in onda dal 17 settembre 2001 al 16 marzo 2002 su Italia 1 nella fascia pomeridiana quotidiana da luned\u00ec a venerd\u00ec presentata da Daniele Bossari; dal 1\u00ba dicembre 2001 con anche la puntata speciale del sabato presentata da Maria De Filippi, conduttrice storica del programma; con l'inizio della fase serale, a partire dal 23 marzo 2002 gli speciali del sabato sono stati presentati da Marco Liorni.\nRegolamento.\nNella fase iniziale la classe viene suddivisa in titolari (26) e riserve (20), distinti nelle categorie seguenti: ballerini, cantanti, attori, musicisti e presentatori. Le lezioni possono essere seguite da tutti, titolari e riserve, con la differenza che solo i primi sono sottoposti al giudizio degli insegnanti. La fase iniziale si pu\u00f2 suddividere in ulteriori due fasi:\nNella prima fase i titolari devono dimostrare di poter mantenere il posto nella scuola ottenendo la sufficienza in tutte le materie e in particolare nella propria. I titolari che risultano insufficienti nella propria materia sono considerati \"traballanti\" e chiamati a sostenere una verifica il cui esito negativo comporta la perdita della nomina di titolare e l'uscita dalla scuola. Il posto libero viene occupato da una riserva, non necessariamente della stessa categoria, scelta a discrezione della commissione.\nIn un secondo momento le riserve possono sfidare i titolari e in caso di vittoria ottenere il posto del titolare sfidato. Le sfide vengono valutate da un giudice interno, un insegnante della commissione. In caso di perdita della riserva, questa ha la possibilit\u00e0 di ripresentarsi per la sfida dopo un periodo minimo di un mese (ulteriormente diminuito nel corso del programma, dando via a catene di sfide riproposte). Da questo momento comincia a prevalere l'aspetto televisivo sull'aspetto didattico, le sfide vengono aperte anche a sfidanti esterni alla scuola, eliminando quindi la categoria delle riserve e rendendo quindi le lezioni accessibili ai soli titolari. Si pu\u00f2 parlare quindi di una seconda fase della fase iniziale in cui le sfide sono sempre pi\u00f9 seguite dal pubblico televisivo dando inizio a una serie di polemiche e contrasti. In particolar modo il dubbio sull'imparzialit\u00e0 del giudice interno, che troppo spesso dava vincente il titolare e quasi mai lo sfidante, ha dato largo spazio ad una polemica che ha portato a valutare le successive sfide da un giudice esterno al fine di garantire l'imparzialit\u00e0 di giudizio.\nLe categorie vengono ridotte a 3 fondamentali: canto, ballo e recitazione. In questo modo vengono eliminate le categorie dei musicisti e dei presentatori accorpandole rispettivamente in quelle di canto e recitazione. Questo \u00e8 stato motivo di alcuni ritiri e del verificarsi di alcune sfide di ingresso tra sfidanti esterni per ottenere il banco libero di titolare.\nIn parallelo alla crescita televisiva del programma vi \u00e8 l'inserimento del televoto e della classifica di gradimento attraverso i quali ogni settimana il pubblico da casa sceglie il proprio preferito. Viene quindi inserito l'esame per l'ultimo in classifica: il titolare \u00e8 chiamato quindi a dimostrare la sufficienza in tutte le tre materie, una sola insufficienza comporta la perdita del banco e l'uscita dalla scuola.\nPer accedere al serale i titolari sono tenuti ad affrontare un esame di sbarramento il cui esito positivo dipende dall'aver ottenuto la sufficienza in ogni materia (canto - ballo - recitazione - conduzione televisiva). \nCon questo meccanismo accedono al serale solamente 20 componenti.\nTitolari.\n\u00a0MUSICISTI\u00a0\n\u00a0PRESENTATORI\u00a0\nNel corso del programma hanno ottenuto il banco anche i seguenti ragazzi:\nSvolgimento della fase iniziale.\nNel tabellone sono indicate le varie sfide, gli eventuali ingressi e le eliminazioni avvenute durante le due fasi della fase iniziale.\nSfide.\nprima fase.\nLe sfide della prima fase si disputavano tra riserve e titolari (a volte erano anche previsti dei confronti tra riserve per decretare chi avrebbe sfidato il titolare)\n Garrison\n Luca Pitteri\n Fioretta Mari\n Peppe Vessicchio\n Bruno Voglino\nseconda fase.\nDi seguito sono riportate le sfide che si sono svolge in precedenza rispetto agli speciali del sabato.\n Luca Pitteri e Peppe Vessicchio\n Garrison\n Luca Pitteri\nsabato 17 novembre 2001.\n Garrison\nsabato 24 novembre 2001.\n Luca Pitteri e Maurizio Pica\nsabato 1 dicembre 2001.\n Garrison\nsabato 8 dicembre 2001.\n\"- durante la settimana si \u00e8 svolta la sfida:\"\n Luca Pitteri\n\"- nello speciale del sabato si sono svolte le sfide:\"\n Garrison\n Luca Pitteri\nsabato 15 dicembre 2001.\n Garrison\nsabato 12 gennaio 2002.\n Mario Lavezzi\nsabato 19 gennaio 2002.\n Steve La Chance\nsabato 26 gennaio 2002.\n Franco Miseria\n Jaja Fiastri\nsabato 2 febbraio 2002.\n Marco Garofalo\nsabato 9 febbraio 2002.\n Tosca\nsabato 23 febbraio 2002.\n Franco Miseria\nLa sigla.\nLa sigla della prima edizione era \"Fame\" e veniva cantata esclusivamente da Dennis Fantina, Maria Pia Pizzolla e Monica Hill."}
{"id": "2183184", "revid": "131011", "url": "https://it.wikipedia.org/wiki?curid=2183184", "title": "Carmilla on line", "text": "Carmilla on line \u00e8 una webzine italiana. La rivista si occupa soprattutto di critica letteraria e letteratura in generale, cinema, politica e controinformazione (con un'ottica che si dichiara di sinistra radicale). Fondata da Valerio Evangelisti (che ne \u00e8 direttore editoriale), era pubblicato originariamente in versione cartacea dal 1995 e deve il nome alla vampira Carmilla, protagonista del racconto omonimo di Sheridan Le Fanu.\nCarmilla ospita alcune rubriche periodiche: \"Osservatorio America Latina\" di Fabrizio Lorusso; le settimanali \"Schegge Taglienti\" satiriche di Alessandra Daniele; le \"Divine Divane Visioni\" cinematografiche di Dziga Cacace (Filippo Casaccia).\nInsieme a Evangelisti - per anni affiancato da Giuseppe Genna, Wu Ming 1, Girolamo De Michele e Alberto Prunetti - compongono la redazione Franco Pezzini, Sandro Moiso, Fabrizio Lorusso, Filippo Casaccia, Alessandra Daniele, Mauro Baldrati, Paola Papetti, Luca Cangianti, Simone Scaffidi, Gioacchino Toni, Alessandra Cecchi, Donato Cardigliano, Nico Maccentelli e Marco Philopat. Tra i pi\u00f9 assidui collaboratori Maril\u00f9 Oliva, Danilo Arona e Franco Ricciardiello.\nNel 2004 dest\u00f2 una certa eco mediatica il fatto che la rivista aveva organizzato una raccolta di firme di solidariet\u00e0 all'ex terrorista in contumacia Cesare Battisti che raggiunse i 1.500 firmatari. Nel 2007 il sito faceva registrare oltre 142.000 contatti settimanali. Dal 2008 la rivista \u00e8 diventata uno dei punti di riferimento del movimento letterario New Italian Epic e del dibattito culturale che ruota attorno ad esso."}
{"id": "2183193", "revid": "1272592", "url": "https://it.wikipedia.org/wiki?curid=2183193", "title": "Cosimo della Gherardesca", "text": "Biografia.\nCosimo della Gherardesca apparteneva alla nobile famiglia dei conti di Pisa ed era imparentato con la famiglia dei Medici (era pronipote di papa Leone XI) e con la famiglia dei principi di Piombino.\nA Firenze, prima di trasferirsi a Roma, frequent\u00f2 Michelangelo Buonarroti il Giovane, nipote del pi\u00f9 famoso Michelangelo Buonarroti.\nNel 1605 entr\u00f2 a far parte della Confraternita della Misericordia di Firenze.\nIl 1\u00ba febbraio 1612 fu eletto vescovo di Colle di Val d'Elsa.\nPort\u00f2 a compimento la costruzione della cattedrale con la sistemazione degli altari, della cattedra e del coro. Acquist\u00f2 il leggio del Tacca e ricevette in dono dalla granduchessa il crocifisso dell'altar maggiore, anch'esso del Tacca, sul modello del Giambologna.\nIstitu\u00ec il seminario vescovile e favor\u00ec l'insegnamento della musica che doveva anche servire ad accompagnare le funzioni religiose, chiamando, tra gli altri, Girolamo Frescobaldi e Marco da Gagliano.\nDurante la sua permanenza a Colle di Val d'Elsa rafforz\u00f2 il culto dei santi, San Marziale e Sant'Alberto, e della reliquia del Sacro Chiodo, conservato in cattedrale.\nMolto si prodig\u00f2 per aiutare gli ammalati, soprattutto di peste, che imperversava in quel periodo ed i bisognosi.\nIl 10 maggio 1633 fu eletto vescovo di Fiesole, dove mor\u00ec l'anno successivo.\nGenealogia episcopale.\nLa genealogia episcopale \u00e8:"}
{"id": "2183198", "revid": "15756", "url": "https://it.wikipedia.org/wiki?curid=2183198", "title": "Cruel Intentions 3 - Il fascino della terza volta", "text": "Cruel Intentions 3 - Il fascino della terza volta (\"Cruel Intentions 3\") \u00e8 un film del 2004, diretto dal regista Scott Ziehl, seguito di \"Cruel Intentions\" e \"Cruel Intentions 2\".\nTrama.\nJason e Cassidy sono due ragazzi ricchi, amici di lunga data, ma Jason \u00e8 innamorato di Cassidy e non nasconde affatto la cosa, tuttavia l'amica non gli si \u00e8 mai concessa, respingendolo ogni volta come se fosse un gioco. Al campus, intanto, arriva un ragazzo nuovo, Patrick, un imbranato con tosse nervosa e poco sveglio e si rivela essere il compagno di stanza di Jason.\nJason fa una scommessa con Cassidy ad andare a letto entro 48 ore con Christopher, un giovane inglese di nobili origini e amico della famiglia reale britannica, il quale \u00e8 gi\u00e0 nelle mire di Cassidy da qualche giorno. I due scommettono 10.000 dollari, dopodich\u00e9 Jason aggiunge alla scommessa anche Patrick, ponendo come condizione che lei gli procuri delle prove, facendo quindi un'altra scommessa da 10.000 dollari. La ragazza, convinta di vincere facilmente, cerca di conquistare Patrick, ci riesce e registra l'audio del loro incontro: fa quindi ascoltare il nastro a Jason e lui le d\u00e0 i primi 10.000 dollari.\nCassidy organizza una cenetta romantica per lei e Christopher nella sua suite, convinta che a fine serata avr\u00e0 guadagnato altri 10.000 dollari. Ma i suoi piani vengono interrotti dall'intrusione di Patrick che rivela al ragazzo di aver fatto l'amore con la bella Merteuil, che l'incontro \u00e8 stato registrato e che lei in cambio ha ricevuto 10.000 dollari. Christopher va via dalla suite schifato.\nSolo allora Patrick si rivela per quello che \u00e8: un vile calcolatore; non \u00e8 mai stato imbranato e in realt\u00e0 era d'accordo con Jason. I soldi erano di Patrick e non di Jason, in questo modo Patrick si \u00e8 potuto portare a letto Cassidy per poi riprendersi i suoi soldi.\nCassidy decide allora, per vendicarsi, di istigare i due a fare una scommessa tra di loro con in palio l'esclusiva della camera al dormitorio: tema della scommessa \u00e8 la conquista di Alison e Sheila, due ragazze felicemente fidanzate, l'una con David, fidanzata con lui per decisione dei genitori da quando era all'asilo, e l'altra con Michael, un ragazzo affascinante e dolce.\nJason riesce con un inganno a partire in gita con Sheila al posto di Michael e l\u00ec il ragazzo la sedurr\u00e0 abilmente e i due andranno a letto.\nPatrick invece non riesce a conquistare Alison, di cui tra l'altro \u00e8 buon amico, che sembra essere attratta da Brent, un palestrato che tenta invano di sedurre Cassidy. Patrick allora paga il ragazzo per andare con Alison: mentre i due hanno un rapporto sulla spiaggia, Patrick scatta delle foto con l'intenzione di ricattarla.\nVa quindi nella stanza della ragazza e le mostra le foto, ricattandola. Patrick la stupra e la punisce facendola andare a letto con altri ragazzi solo per il gusto di vendicarsi dell'ennesima persona che lo rifiuta.\nJason ritorna dalla gita e vede Cassidy baciarsi con Michael, segnando la rottura definitiva tra i due fidanzati. Jason, scoperto ci\u00f2 che ha fatto Patrick, rimane disgustato e gli dice lui e Sheila si sono divertiti entrambi mentre Patrick ha distrutto la vita di Alison e pone fine alla loro amicizia e alle loro scommesse.\nTra Jason e Cassidy, intanto, scoppia l'amore, lei si \u00e8 resa conto di essere gelosa di lui e Sheila e capisce che in realt\u00e0 Jason le piace davvero. Patrick, per\u00f2, compare di nuovo e sfida Jason: il primo che si porta a letto Cassidy vince un dollaro. Jason accetta, ma Patrick va subito da Cassidy e le racconta della scommessa, conquistandola e avendo un rapporto sessuale.\nJason arriva poco dopo la conclusione del loro incontro e Patrick si vanta di aver distrutto la loro relazione, ma in realt\u00e0 si tratta solo di un piano di Cassidy e Jason per vendicare Alison. Cassidy, infatti, ha preso un sonnifero prima del rapporto con Patrick e si \u00e8 fatta legare con una cintura durante l'atto, dopodich\u00e9 si strappa i vestiti e in questo modo potr\u00e0 denunciarlo per averla violentata. Jason rimarca a Patrick che, dopo quanto fatto ad Alison, ha accettato felicemente di collaborare perch\u00e9 Patrick finisse in prigione. Cassidy gli rivela inoltre che la maggior parte degli eventi era stata prevista da lei per vendicarsi dei due ragazzi, istigandoli a scommettere su Sheila ed Alison, per poi suggerire lei stessa a Patrick di usare Brent per pareggiare la scommessa con Jason, sapendo che con un pareggio i due sarebbero tornati a scommettere per lei. Dopo la violenza di Patrick verso Alison, per\u00f2, Cassidy e Jason hanno deciso di collaborare per far arrestare Patrick. Al momento dell'arresto, Patrick sostiene che sono solo fandonie, ma poi scopre che, grazie alla denuncia di Cassidy, Alison lo ha a propria volta denunciato per lo stupro, di fatto segnando la sua condanna.\nJason e Cassidy sembrano liberi di stare insieme, fino a quando lei non propone nuovamente a Jason la stessa scommessa iniziale su Christopher, lasciando il ragazzo sorpreso e poi divertito."}
{"id": "2183202", "revid": "282094", "url": "https://it.wikipedia.org/wiki?curid=2183202", "title": "Mario Gramsci", "text": "Biografia.\nNato nel 1893 a Sorgono da Francesco (1860-1937) e Giuseppina Marcias (1861-1932), visse in Sardegna sino alla Prima guerra mondiale, nella quale combatt\u00e9 con il grado di sottotenente.\nFu segretario cittadino del PNF a Ghilarza e in seguito si spost\u00f2 a Varese dove visse con la moglie Anna Maffei Parravicini, proveniente da una famiglia aristocratica lombarda, e i due figli Gianfranco e Cesarina. A Varese fu tra i fondatori del Fascio cittadino. \nLa stessa figlia Cesarina in un'intervista all'Espresso del 1997 dal titolo \"Mio padre, il Gramsci nero\" sostenne che dopo un iniziale allontanamento Mario Gramsci si adoper\u00f2 per mitigare le condizioni carcerarie del fratello Antonio, circostanza priva di riscontri fattuali.\nNel 1935 part\u00ec come volontario nella MVSN per la Guerra d'Etiopia e torn\u00f2 in Italia nel 1936. Nel 1940 part\u00ec volontario per il Nordafrica dove combatt\u00e9 in Libia nel 4\u00ba Reggimento \u201cLibico\u201d, col grado di capitano.\nCome testimoniato dalla scheda personale di prigioniero di guerra, fu fatto prigioniero dagli australiani l'11 dicembre 1940, ed internato prima in Egitto nel campo 309 di El Kassassin e poi in Australia\",\" prima nel campo di Murchison e poi dal settembre 1942 nel campo d\"i\" Myrtlefort. Dopo l\u20198 settembre 1943 divenne prigioniero non collaboratore dichiarando di essere monarchico. Rientr\u00f2 in Italia a inizio settembre del 1945. Il 7 settembre venne interrogato a Napoli dalla Commissione per i prigionieri di guerra sottoscrivendo di essere monarchico ed antifascista e stato costretto a cambiare campo \"per l'ostracismo fatto a noi antifascisti dagli elementi fascisti\". A causa del tifo contratto sulla nave mor\u00ec a Varese il 25 novembre."}
{"id": "2183204", "revid": "172343", "url": "https://it.wikipedia.org/wiki?curid=2183204", "title": "Africa Cup 2008", "text": ""}
{"id": "2183206", "revid": "729019", "url": "https://it.wikipedia.org/wiki?curid=2183206", "title": "Christian Labit", "text": "Biografia.\nTerza centro o flanker, Christian Labit inizi\u00f2 la pratica rugbistica in giovane et\u00e0 nel L\u00e9zignam, compagine di rugby a 13 della sua citt\u00e0 natale; a 18 anni inizi\u00f2 la sua carriera nel rugby a 15 nel Narbona, nel quale si mise in evidenza per otto stagioni prima di trasferirsi al Tolosa, nel quale consegu\u00ec i suoi successi sportivi (due campionati nazionali e due europei), e si guadagn\u00f2 la Nazionale.\nEsordiente con la maggiore nel 1999 nel Cinque Nazioni di quell'anno contro la , fu poi impiegato saltuariamente in vari \"tour\" (ma mai pi\u00f9 nel Cinque/Sei Nazioni), fino alla convocazione alla in Australia, nel corso della quale disput\u00f2 5 incontri, compresi la semifinale contro l' e la finale per il 3\u00ba posto, persa, contro la .\nTornato al Narbona nel 2005 e nominato capitano della squadra, capit\u00f2 in mezzo alla crisi tecnica pi\u00f9 grave della storia centenaria del club: nella stagione 2006-07, con la squadra a rischio della sua prima retrocessione in seconda divisione, Labit ne critic\u00f2 severamente la guida tecnica e per tale ragione fu licenziato dal presidente Gilbert Ysern il 14 febbraio 2007 insieme all'altro ex-internazionale Franck Tournaire.\nLa squadra, comunque, retrocesse a fine stagione.\nLabit termin\u00f2 quindi la stagione in Guinness Premiership nelle file del Northampton Saints, dopo di che si ritir\u00f2 dall'attivit\u00e0 agonistica per prendere in carico la gestione tecnica del Carcassonne, in F\u00e9d\u00e9rale 2 (la quarta divisione nazionale); alla prima stagione con il club ottenne la promozione in F\u00e9d\u00e9rale 1 e, nel 2010, vinse tale campionato guadagnandosi la promozione in Pro D2, la seconda serie nazionale francese, categoria che da allora occupa."}
{"id": "2183211", "revid": "125635870", "url": "https://it.wikipedia.org/wiki?curid=2183211", "title": "Complotto di Rye House", "text": "Il complotto di Rye House (\"Casa delle Segale\"), conosciuto anche con il termine originale inglese Rye House Plot, \u00e8 stato un attentato organizzato nel 1683 nei confronti del re d'Inghilterra Carlo II Stuart e di suo fratello Giacomo, allora duca di York.\nIrritato per il governo assolutistico di Carlo II, che aveva definitivamente sciolto il Parlamento e governava su modello dei re di Francia, un gruppo di parlamentari organizz\u00f2 un complotto, volto ad eliminare sia Carlo II, sia Giacomo, per instaurare un governo di stampo cromwelliano, che prese il nome di \"Rye House Plot\". Il piano era semplice, e consisteva nell'uccidere Carlo e Giacomo appena fossero rientrati da una cavalcata fuori Londra. Ma un incendio distrusse gli alloggi di campagna del sovrano, che fece anticipatamente ritorno a corte, cogliendo di sorpresa i congiurati. Tra di essi, tutti nomi importanti nella societ\u00e0 dell'epoca, alcuni finirono giustiziati, altri rinchiusi nella Torre di Londra. Implicato nella congiura fu scoperto anche James Scott, figlio illegittimo di Carlo II, che venne mandato in esilio nei Paesi Bassi. L'attentato alla vita del re e del duca di York fece crescere l'ammirazione e la stima del popolo inglese verso la casa reale."}
{"id": "2183213", "revid": "121836", "url": "https://it.wikipedia.org/wiki?curid=2183213", "title": "Rye House Plot", "text": ""}
{"id": "2183220", "revid": "547034", "url": "https://it.wikipedia.org/wiki?curid=2183220", "title": "Lucio Postumio Albino (console 173 a.C.)", "text": "Biografia.\nAlbino fu nominato pretore per la prima volta nel 180 a.C. e riusc\u00ec ad ottenere come provincia la Spagna Ulteriore. Il suo comando fu prolungato anche nell'anno successivo, cos\u00ec da concludere le campagne contro i Vaccei e i Lusitani. Ritorn\u00f2 a Roma nel 178 a.C. e gli fu tributato il trionfo per le sue vittorie.\nFu eletto console nel 173 a.C. con Marco Popilio Lenate. Ad entrambi i consuli fu affidata la guerra contro i Liguri, ma Albino fu mandato in Campania con il compito prioritario di verificare i confini tra il demanio pubblico e certe propriet\u00e0 private, perch\u00e9 negli anni precedenti alcuni latifondisti avevano espanso abusivamente le loro propriet\u00e0. Tale attivit\u00e0 lo impegn\u00f2 per tutta l'estate, per cui gli fu impossibile raggiungere la sua provincia. Fu, inoltre, il primo magistrato romano che impose agli alleati il pagamento delle spese di sostentamento quando presente nel loro territorio.\nNel 171 a.C. fu uno degli ambasciatori presso Massinissa e Cartagine con il compito di arruolare truppe per la terza guerra macedonica contro Perseo.\nNel 169 a.C. si candid\u00f2 per la censura, ma senza successo. Nel 168 a.C. serv\u00ec agli ordini di Lucio Emilio Paolo in Macedonia e comand\u00f2 la seconda legione nella battaglia contro Perseo."}
{"id": "2183223", "revid": "144796", "url": "https://it.wikipedia.org/wiki?curid=2183223", "title": "Ordine di Sant'Anna", "text": "L'Ordine di Sant'Anna , detto anche Ordine di Anna, fu un ordine cavalleresco dell'Holstein e poi dell'Impero russo. Esso venne fondato dal Duca Carlo Federico di Holstein-Gottorp il 14 febbraio 1735, in onore di sua moglie Anna Petrovna Romanova, figlia di Pietro il Grande di Russia. Il motto dell'ordine era \"Amantibus Justitiam, Pietatem, Fidem\" (\"A quanti amano la giustizia, la piet\u00e0 e la fedelt\u00e0\"). Il giorno festivo dell'ordine cadeva il 3 febbraio.\nStoria.\nInizialmente l'ordine aveva il nome di \"Ordine di Anna\" ed era composto di una sola classe di benemerenza. Gli statuti dell'ordine promulgati nel 1735 stabilivano che la medaglia dell'ordine consistesse in una croce vitrea smaltata di rosso con l'immagine di Sant'Anna nel medaglione centrale di questa; su ciascun braccio della croce, poi, si leggeva una lettera della sigla \"A.I.P.F.\" (\"Anna Imperatoris Petri Filia\").\nNel 1742, Carlo Pietro Ulrico, figlio del Duca Carlo Federico, divenne Zar di Russia e port\u00f2 questo ordine negli ordini cavallereschi di collazione russa. Il 15 aprile 1797, suo figlio, lo Zar Paolo I di Russia, stabil\u00ec che l'ordine entrasse ufficialmente a far parte del sistema di collazione degli ordini russi e che venisse diviso in tre classi, rinominandolo \"Ordine di Sant'Anna\". Lo Zar Alessandro I aggiunger\u00e0 successivamente una quarta classe nel 1815.\nColoro che ricevevano l'onorificenza dell'Ordine di Sant'Andrea (il massimo degli ordini russi), simultaneamente ricevevano anche la I Classe dell'Ordine di Sant'Anna e lo Zar stesso se ne poneva a capo come Gran Maestro.\nL'ordine fu soppresso dopo la rivoluzione russa del 1917. Attualmente appartiene alla famiglia Romanov come ordine dinastico.\nInsegne.\nTutte le onorificenze potevano essere corredate dall'aggiunta di due spade incrociate per i conferimenti ai militari od in tempo di guerra.\nIl \"nastro\" dell'ordine era rosso, bordato d'oro ai lati."}
{"id": "2183224", "revid": "1442080", "url": "https://it.wikipedia.org/wiki?curid=2183224", "title": "Tibor Sekelj", "text": "Ha intrapreso spedizioni verso l'America del Sud, l'Asia e l'Africa. Oltre all'ungherese e al croato parlava perfettamente tedesco, spagnolo, inglese, francese ed esperanto. Riguardo l'esperanto, \u00e8 stato membro della \"Akademio de Esperanto\" (l'organismo che sovrintende alla regolazione della lingua, come l'Accademia della Crusca nel caso della lingua italiana) nonch\u00e9 membro onorario dell'Associazione Universale Esperanto, massima rappresentante del movimento esperantista. Tibor ha scritto diversi libri (testi o romanzi) in esperanto.\nBiografia.\nIl padre di Tibor Sekeji era un veterinario, e la famiglia fu spesso costretta a trasferirsi. Qualche mese dopo la nascita di Tibor nel 1912, la famiglia si stabil\u00ec a Cenei, in Romania mentre nel 1922 a Kikinda (\u041a\u0438\u043a\u0438\u043d\u0434\u0430) in Serbia; \u00e8 stato qui che Tibor ha terminato la scuola elementare per poi trasferirsi con la famiglia a Nik\u0161i\u0107 (\u041d\u0438\u043a\u0448\u0438\u045b), in Montenegro, dove ha frequentato il liceo.\nHa poi lavorato spesso come giornalista a Zagabria e nel 1939 ha viaggiato in Argentina per effettuare dei reportage sugli emigranti jugoslavi e vi \u00e8 restato quindici anni, fino al 1954, come giornalista ed esploratore. Nel 1944, ha effettuato la scalata del monte Aconcagua, la cima pi\u00f9 alta del continente americano. Questa esperienza ispir\u00f2 il suo primo libro \"Tempesta sull'Aconcagua\".\nNel 1954 torn\u00f2 in Jugoslavia, che non gli impedir\u00e0 di tornare a viaggiare; nel 1962 cominci\u00f2 il suo primo viaggio attraverso l'Africa. Nel 1972 si trasfer\u00ec a Subotica, dove fu il direttore del museo locale.\nSua moglie fu Erzs\u00e9bet Sekelj.\nOpere.\nI libri di Tibor Sekelj, romanzi o racconti di viaggi, contengono interessanti osservazioni etnografiche; ha inoltre scritto libri e saggi sulla lingua internazionale.\nLa maggior parte dei suoi libri sono stati originariamente scritti in esperanto, ma spesso tradotti in molte lingue. Probabilmente, Tibor Sekelj \u00e8 l'autore in lingua esperanto pi\u00f9 tradotto.\nOpere etnografiche.\nDurante i suoi viaggi in America del Sud, in Africa, in Asia e in Oceania, Tibor accumula una grande collezione etnografica che dona al Museo etnografico di Zagabria\nI suoi principali libri etnografici sono:\nDizionario.\nTibor Sekelj ha collaborato al dizionario in 20 lingue del museo \"Dictionarium Museologicum\" fino al 1986."}
{"id": "2183239", "revid": "287204", "url": "https://it.wikipedia.org/wiki?curid=2183239", "title": "Campionato asiatico maschile di pallacanestro 1965", "text": "Il 3\u00ba Campionato Asiatico Maschile di Pallacanestro FIBA si \u00e8 svolto dal 28 novembre all'11 dicembre 1965 a Kuala Lampur in Malaysia. Il torneo \u00e8 stato vinto dalla nazionale giapponese.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2183251", "revid": "1048993", "url": "https://it.wikipedia.org/wiki?curid=2183251", "title": "Olga Schoberov\u00e1", "text": "Biografia.\nNata nell'allora Protettorato di Boemia e Moravia, inizi\u00f2 a recitare nei primi anni sessanta in produzioni cecoslovacche, per poi trasferirsi in Europa occidentale.\nInterpret\u00f2 molte pellicole, anche del genere \"spaghetti western\", e fu fidanzata con il campione motociclistico Giacomo Agostini, incontrato sul set del film \"Formula 1\".\nTrasferitasi negli Stati Uniti d'America, la sua carriera cinematografica si ridusse.\nSi spos\u00f2 due volte:"}
{"id": "2183252", "revid": "481349", "url": "https://it.wikipedia.org/wiki?curid=2183252", "title": "Harley Quin", "text": "Harley Quin \u00e8 un personaggio protagonista dei gialli di Agatha Christie; \u00e8 uno dei detective \"fissi\" meno conosciuti delle sue storie assieme al suo compagno d'avventure Satterthwaite e con Parker Pyne.\n\u00c8 protagonista, assieme a Satterthwaite, della raccolta di racconti \"Il misterioso signor Quin\", del racconto \"Gli investigatori dell'amore\" della raccolta \"Tre topolini ciechi e altre storie\" e del racconto \"Il servizio da t\u00e8 arlecchino\".\nIl suo compito \u00e8 quello di risvegliare le capacit\u00e0 deduttive che Satterthwaite ha in potenza e/o a far agire gli altri personaggi.\n\u00c8 un personaggio fantasmatico, irreale, inusuale, legato alla maschera di Arlecchino nel nome (come rimarca la stessa Christie nei racconti), ma con un carattere ed un agire completamente diverso.\nDescrizione del personaggio.\nDi lui si sa pochissimo: non dove viva, come viva: infatti \u00e8 a met\u00e0 strada fra la persona in carne ed ossa e figure metafisiche come i fantasmi.\nPer quanto riguarda l'aspetto fisico si sa solo che \u00e8 alto, bruno, magro e olivastro. Spesso sulla sua persona si formano strani giochi di luce (che lo rendono simile alla maschera di Arlecchino, che ricorda anche nel nome), come quello descritto nel racconto \"\u00c8 arrivato il signor Quin\":\nRaccolte di racconti.\nRaccolta di racconti interamente dedicata:\nRaccolta di racconti condivisa (con Hercule Poirot, Miss Marple e i personaggi dei \"Tre topolini ciechi\"):\nIl racconto \"The Harlequin Teaset\" nella raccolta omonima pubblicata postuma."}
{"id": "2183253", "revid": "330183", "url": "https://it.wikipedia.org/wiki?curid=2183253", "title": "Olinka B\u00e9rov\u00e1", "text": ""}
{"id": "2183254", "revid": "1543377", "url": "https://it.wikipedia.org/wiki?curid=2183254", "title": "Aizpute", "text": "Aizpute (in tedesco: \"Hasenpoth\") \u00e8 un comune della Lettonia di 10.517 abitanti (dati 2009) situato nella regione storico-geografica della Curlandia lungo il fiume Tebra.\nStoria.\nAizpute \u00e8 una delle pi\u00f9 antiche citt\u00e0 della Lettonia. La collina sul lato sinistro del fiume Tebra, luogo in cui si suppone fosse situato il famoso insediamento fortificato curo di Beida (IX-XII secolo), fu menzionata per la prima volta nel 1252 come luogo di recente fondazione di una fortezza dell'Ordine Teutonico (le cui rovine esistono tutt'oggi) e fu anche sede dei vescovi di Curlandia fino al 1300, anno in cui la sede vescovile fu spostata a Pilten (ma il capitolo rimase in citt\u00e0).\nIl mercato sull'altra sponda del fiume venne invece menzionato col nome di \"Hasenputt\" in un documento del 1378, redatto in lingua tedesca, per mezzo del quale il vescovo Edmondo di Curlandia attribuiva alla localit\u00e0 lo status di citt\u00e0 secondo il diritto di Riga. La citt\u00e0 fior\u00ec poi per alcuni secoli come scalo commerciale della Lega Anseatica, finch\u00e9 a partire dal 1660 il progressivo insabbiamento dei fiumi Tebra e Saka escluse Hasenpoth dai commerci marittimi a favore della citt\u00e0 di Libau (Liep\u0101ja).\nNel tardo XVIII secolo l'arrivo di ebrei dalla Lituania diede alla citt\u00e0 una rinnovata prosperit\u00e0, finch\u00e9 a partire dal 1850 divenne sempre meno importante nei confronti della ben pi\u00f9 dinamica Liep\u0101ja. Aizpute \u00e8 stata fortunatamente risparmiata dalle devastazioni delle due guerre mondiali. La presenza ebraica, che nel 1900 ammontava a 1.170 individui, \u00e8 invece stata quasi cancellata dall'Olocausto.\nMonumenti e luoghi d'interesse.\nDell'antico splendore di Hasenpoth-Aizpute rimangono le rovine dell'antico castello dei cavalieri teutonici, nonch\u00e9 la chiesa di San Giovanni (del 1253: la pi\u00f9 antica di tutta la Curlandia) e il vicino mulino. Ad est di Aizpute \u00e8 invece situato il castello di Kazdanga.\nGeografia antropica.\nSuddivisioni amministrative.\nIl comune \u00e8 stato istituito nel 2009 ed \u00e8 formato dalle seguenti unit\u00e0 amministrative:"}
{"id": "2183256", "revid": "330183", "url": "https://it.wikipedia.org/wiki?curid=2183256", "title": "Olinka Berova", "text": ""}
{"id": "2183263", "revid": "287204", "url": "https://it.wikipedia.org/wiki?curid=2183263", "title": "Ordine di San Stanislao", "text": "L'Ordine di San Stanislao (in polacco \"Order \u015bw. Stanis\u0142awa\", in russo \"\u041e\u0440\u0434\u0435\u043d\u044a \u0421\u0432. \u0421\u0442\u0430\u043d\u0438\u0441\u043b\u0430\u0432\u0430\") fu un ordine della Confederazione polacco-lituana, del Regno di Polonia dal 1765 al 1831 e dell'Impero russo dal 1832 al 1917. In seguito, : l\u2019Ordine imperiale di San Stanislao russo, conferito come ordine dinastico dai discendenti in esilio della famiglia Romanov come ex-sovrani dell\u2019impero russo, e l\u2019Ordine della Polonia restituta, conferito dal Presidente della Polonia fino al 1992.\nStoria.\nIl Re Stanislao II di Polonia stabil\u00ec la fondazione dell'\"Ordine dei Cavalieri di San Stanislao vescovo e martire\" con decreto reale dell'8 maggio del 1765 per onorare il servizio dei meritevoli verso la figura del re.\nDopo la partizione della Polonia, esso venne riconosciuto nel Granducato di Varsavia nel 1807. Dal 1815 con il Congresso del Regno di Polonia, l'Ordine, originariamente con una sola classe di benemerenza, venne suddiviso in quattro classi. Il 25 gennaio 1831 il parlamento polacco depose lo Zar Nicola I (1825-1855) dal trono di Polonia. Dopo la caduta del governo rivoluzionario delle sollevazioni di novembre, la casata dei Romanov torn\u00f2 al governo annettendo direttamente la Polonia alla Russia, creando l'Ordine Imperiale di San Stanislao ed aggiungendolo al sistema di ordini di collazione russa dal 1832, ove rimase sino alla caduta dell'Impero di Russia nel 1917. Successivamente, quando la Polonia ottenne l'indipendenza nel 1918, l'Ordine venne sostituito dall'Ordine della Polonia Restituta.\nClassi.\nL'ordine aveva originariamente tre sole classi di benemerenza:\nCon il passaggio dell'Ordine sotto la diretta amministrazione dell'Impero Russo le classi dell'Ordine vennero ampliate alle classiche cinque:\nInsegne.\nLe insegne dell'ordine si differenziano a seconda del periodo di conferimento."}
{"id": "2183265", "revid": "172343", "url": "https://it.wikipedia.org/wiki?curid=2183265", "title": "Castel Beer Trophy 2008", "text": ""}
{"id": "2183270", "revid": "729019", "url": "https://it.wikipedia.org/wiki?curid=2183270", "title": "Battaglia del Maule", "text": "La battaglia del Maule, nell'odierno Cile, fu combattuta tra i Mapuche e l'Impero Inca. Si svolse su tre giorni, e mise fine all'espansionismo Inca verso sud. La data esatta della battaglia \u00e8 sconosciuta, ma si crede che sia avvenuta durante il regno di T\u00fapac Yupanqui (1471-1493).\nStoria.\nCon una campagna durata sei anni, che impieg\u00f2 fino a 50000 uomini, il generale Inca Sinchiruca sottomise le regioni cilene settentrionali di Copiap\u00f3, Coquimbo, Aconcagua e la vallata del Maipo attorno all'odierna Santiago. Dopo essersi assicurato la valle del Maipo, Sinchiruca invi\u00f2 20000 uomini a raggiungere il fiume. Il territorio dei Picunche che abitavano questa regione, si estendeva dal Maipo all'Itata; i Picunche si erano rifiutati di sottomettersi al regno degli Inca, e chiamarono a supporto i loro alleati, Antalli, Pincu e Cauqui, per unirsi a loro nell'opposizione agli invasori. Con questo rifiut\u00f2 si meritarono il nome di Purumaucas, dal termine quechua \"puruma auca\" che indicava tutto quello che non era sotto il controllo Inca. In seguito gli spagnoli modificarono il nome in Promaucaes.\nGli Inca attraversarono il Maule e, come erano soliti fare, mandarono messaggeri a chiedere ai Purumaucas di sottomettersi o impugnare le armi. I Purumaucas erano disposti a morire pur di difendere la propria libert\u00e0, e risposero che i vincitori sarebbero stati i padroni degli sconfitti. Tre o quattro giorni dopo la risposta i Purumaucas con gli alleati giunsero davanti agli Inca, e si accamparono con 18000 - 20000 guerrieri. Gli Inca tentarono un approccio diplomatico, offrendo pace ed amicizia, affermando che non gli avrebbero rubato terre e propriet\u00e0, ma gli avrebbero donato la possibilit\u00e0 di vivere come uomini. I Purumaucas risposero che non volevano perdere tempo in parole inutili, ma intendevano lottare fino alla vittoria o alla morte. Gli Inca promisero battaglia per il giorno successivo.\nIl giorno successivo i due eserciti lasciarono i propri accampamenti combattendo per tutto il giorno, mantenendo per\u00f2 una sostanziale parit\u00e0, e subendo un gran numero di morti e feriti. Durante la notte entrambi si ritirarono. Non ci furono novit\u00e0 nel secondo e nel terzo giorno di battaglia. Alla fine del terzo giorno gli Inca si resero conto di aver perso pi\u00f9 di met\u00e0 degli effettivi, e che i sopravvissuti erano quasi tutti feriti. Il quarto giorno, nonostante i Purumaucas si fossero presentati sul campo di battaglia, gli Inca non lasciarono l'accampamento, che nel frattempo avevano fortificato sperando di difendersi da eventuali assalti nemici. Gli Inca rimasero chiusi nel loro campo tutto il giorno, ed i due giorni successivi, dopodich\u00e9 si ritirarono dalla valle del Maipo. I Purumaucas ed i loro alleati tornarono a casa festeggiando la vittoria."}
{"id": "2183275", "revid": "599013", "url": "https://it.wikipedia.org/wiki?curid=2183275", "title": "Chiesa di San Donato (Varazze)", "text": "La chiesa di San Donato \u00e8 un edificio religioso sito su una collinetta in un'ansa del torrente Teiro, in localit\u00e0 Parasio, a Varazze in provincia di Savona, a poco pi\u00f9 di un chilometro dal mare. \u00c8 sede dell'omonima confraternita.\nStoria e descrizione.\nViene considerata la pi\u00f9 antica chiesa di Varazze.\nSorge su un preesistente tempio di origini pagane dal quale \u00e8 stata ricavata poi una fortificazione tardo-romana-bizantina. Non vi \u00e8 accordo esatto sul periodo di origini della chiesa che da alcuni viene fatta risalire addirittura al V secolo e da altri al IX. Certamente essa venne ricostruita nell'anno 1000 circa e fino al XVII secolo era dedicata a San Michele.\nNella chiesa pare sia stato battezzato Jacopo da Varazze.\nL'edificio attuale \u00e8 il risultato di lavori soprattutto tardo ottocenteschi ed \u00e8 a navata unica con volta a botte. All'interno si conservano la statua di \"San Donato\" e una sua reliquia."}
{"id": "2183284", "revid": "628767", "url": "https://it.wikipedia.org/wiki?curid=2183284", "title": "Bah\u00eda Honda (Cuba)", "text": "Bah\u00eda Honda \u00e8 un comune di Cuba, situato nella provincia di Artemisa.\nAltri progetti.\n "}
{"id": "2183285", "revid": "628767", "url": "https://it.wikipedia.org/wiki?curid=2183285", "title": "Candelaria (Cuba)", "text": "Candelaria \u00e8 un comune di Cuba, situato nella provincia di Artemisa.\nAltri progetti.\n "}
{"id": "2183287", "revid": "628767", "url": "https://it.wikipedia.org/wiki?curid=2183287", "title": "Consolaci\u00f3n del Sur", "text": "Consolaci\u00f3n del Sur \u00e8 un comune di Cuba, situato nella provincia di Pinar del R\u00edo. \nNel territorio comunale \u00e8 presente il villaggio di Entronque de Herradura."}
{"id": "2183288", "revid": "767487", "url": "https://it.wikipedia.org/wiki?curid=2183288", "title": "Shakti (gruppo musicale)", "text": "Gli Shakti sono un gruppo musicale indo-britannico fondato da John McLaughlin e Zakir Hussain.\nBiografia.\nGli Shakti nacquero nel 1974 con la seguente formazione: John McLaughlin (alla chitarra), Zakir Hussain (alle Tabla), T. H. \"Vikku\" Vinavakram (al Ghatam), R. Ragavan (al Mridangam) ed L. Shankar (al violino). Essi furono celebri per la loro miscela di jazz e tradizione indiana; furono anche uno dei primi esempi di world music. Dopo una serie di album e concerti, il gruppo si sciolse nel 1978.\nRemember Shakti.\nNel 1997, McLaughllin e Zakir riformarono il gruppo con il nome di \"Remember Shakti\" e con una nuova formazione: \"Vikku\" fu sostituito da suo figlio V. Selvaghanesh, Shankar fu sostituito dal mandolinista U. Shrinivas, R. Ragavan abbandon\u00f2 il gruppo ed entr\u00f2 il cantante Shankar Mahadevan. Il gruppo ebbe anche, come membro precedente, il suonatore di flauto indiano Hariprasad Chaurasia."}
{"id": "2183290", "revid": "628767", "url": "https://it.wikipedia.org/wiki?curid=2183290", "title": "Guane (Cuba)", "text": "Guane \u00e8 un comune di Cuba, situato nella provincia di Pinar del R\u00edo. \nIl pugile Juan Hern\u00e1ndez Sierra \u00e8 nato qui.\nAltri progetti.\n "}
{"id": "2183294", "revid": "628767", "url": "https://it.wikipedia.org/wiki?curid=2183294", "title": "La Palma (Cuba)", "text": "La Palma \u00e8 un comune di Cuba, situato nella provincia di Pinar del R\u00edo. \nAltri progetti.\n "}
{"id": "2183297", "revid": "628767", "url": "https://it.wikipedia.org/wiki?curid=2183297", "title": "Los Palacios", "text": "Los Palacios \u00e8 un comune di Cuba, situato nella provincia di Pinar del R\u00edo. \nAltri progetti.\n "}
{"id": "2183299", "revid": "628767", "url": "https://it.wikipedia.org/wiki?curid=2183299", "title": "Mantua (Cuba)", "text": "Mantua \u00e8 un comune di Cuba, situato nella provincia di Pinar del R\u00edo. \nAltri progetti.\n "}
{"id": "2183301", "revid": "628767", "url": "https://it.wikipedia.org/wiki?curid=2183301", "title": "Minas de Matahambre", "text": "Minas de Matahambre \u00e8 un comune di Cuba, situato nella provincia di Pinar del R\u00edo. \nAltri progetti.\n "}
{"id": "2183303", "revid": "628767", "url": "https://it.wikipedia.org/wiki?curid=2183303", "title": "San Crist\u00f3bal (Cuba)", "text": "San Crist\u00f3bal \u00e8 un comune di Cuba, situato nella provincia di Artemisa."}
{"id": "2183305", "revid": "1543377", "url": "https://it.wikipedia.org/wiki?curid=2183305", "title": "Tom Metzger", "text": "Fondatore dell'organizzazione White Arian Resistance, \u00e8 stato incarcerato per crimini razziali e coinvolto in diversi processi e indagini a suo carico.\nBiografia.\nNasce nello Stato dell'Indiana, dove vive e cresce fino alla maggiore et\u00e0. Nel 1961 viene chiamato a fare servizio di leva per l'esercito degli Stati Uniti che finisce nel 1964.\nTerminato il periodo militare, si trasferisce nella California del Sud dove trova lavoro nel settore elettronico. Diventa membro della John Birch Society e partecipa ad alcuni incontri di anticomunisti promossi dalla Douglas Aircraft Company.\nSostiene Barry Goldwater per le senatorie della California e lavora alla sua campagna elettorale come volontario.\nNel 1968 si trasferisce a Fallbrook (California) e per alcuni anni muove una protesta sulla guerra del Vietnam per la quale smette di pagare le tasse sino al 1972. Negli anni che seguono entra a far parte del Ku Klux Klan allora capitanato da David Duke, e proprio grazie a lui riesce a ottenere il titolo \"Grand Wizard\" della California meridionale.\nNell'estate 1979 organizza una manifestazione contro l'immigrazione clandestina messicana a Fallbrook. Proprio durante queste occasioni finisce protagonista di scontri violenti contro manifestanti antirazzisti ed estremisti di sinistra.\nWhite Aryan Resistance.\nIn un periodo turbolento che segue l'abbandono del KKK, Metzger istituisce il White American Political Association, un gruppo politico di estrema destra nato per candidare senatori bianchi al governo.\nIl 1982 \u00e8 l'anno della svolta, decide di concorrere per il Senato degli Stati Uniti e a sorpresa di tutti ottiene circa 76.000 voti, il 2.8% del totale, alle primarie del Partito Democratico.\nL'anno seguente il WAPA si trasforma nel pi\u00f9 tradizionalista e ultraconservatore White Aryan Resistance, un movimento per il potere bianco che recluta inizialmente ex galeotti bianchi e cristiani e promuove l'identit\u00e0 cristiana ripudiando che il Cristianesimo sia legato fondamentalmente all'ebraismo.\nL'organizzazione parafascista si evolve e cresce di anno in anno, tanto che Metzger decide di partecipare a programmi televisivi al fine di aumentare la conoscenza del gruppo. \nNel 1988, suo figlio John partecipa a un format del controverso conduttore Geraldo Rivera durante il quale prende vita una rissa.\nSempre nel 1988 la WAR entra in bancarotta per sostenere le spese di un processo ai danni di alcuni suoi affiliati coinvolti nell'omicidio di Mulugeta Seraw, uno studente etiope ucciso a Portland (Oregon). \nLe dichiarazioni apertamente razziste di Metzger riguardo alla giustezza dell'omicidio di Seraw poich\u00e9 era un dovere da buoni cittadini bianchi e l'uso mediatico del colore della pelle per avere risonanza sociale contribuirono a intentare ulteriori cause contro di lui e la sua associazione, come Morris Dees e Southern Poverty Law Center.\nDurante il verdetto finale, decisiva fu la presenza di Dave Mazzella, vicepresidente e segretario della White Aryan Resistance, che testimoni\u00f2 contro Metzger confermando il suo atteggiamento verso i membri inneggiante la violenza e l'intolleranza razziale.\nAl termine del processo quindi, Tom e suo figlio John furono condannati a pagare 12.500.000$ perch\u00e9 riconosciuti colpevoli e mandanti dei crimini commessi dai loro seguaci e furono loro prelevati beni immobili per centinaia di migliaia di dollari."}
{"id": "2183306", "revid": "628767", "url": "https://it.wikipedia.org/wiki?curid=2183306", "title": "Sandino (Cuba)", "text": "Sandino \u00e8 un comune di Cuba, situato nella provincia di Pinar del R\u00edo. "}
{"id": "2183309", "revid": "628767", "url": "https://it.wikipedia.org/wiki?curid=2183309", "title": "San Juan y Mart\u00ednez", "text": "San Juan y Mart\u00ednez \u00e8 un comune di Cuba, situato nella provincia di Pinar del R\u00edo. "}
{"id": "2183310", "revid": "628767", "url": "https://it.wikipedia.org/wiki?curid=2183310", "title": "San Luis (Pinar del R\u00edo)", "text": "San Luis \u00e8 un comune di Cuba, situato nella provincia di Pinar del R\u00edo. \nAltri progetti.\n "}
{"id": "2183312", "revid": "121092845", "url": "https://it.wikipedia.org/wiki?curid=2183312", "title": "Sherlock Holmes versus Ars\u00e8ne Lupin", "text": "Sherlock Holmes versus Ars\u00e8ne Lupin (riedito nel 2010 da FX Interactive con il titolo Sherlock Holmes e il Re dei Ladri), conosciuto anche come Sherlock Holmes: Nemesis, \u00e8 un'avventura grafica sviluppata da Frogwares nel 2007.\nTrama.\nLondra, 14 luglio 1895. Al 221b di Baker Street il grande Sherlock Holmes, il detective pi\u00f9 noto d'Inghilterra, suona il violino per combattere il tedio. Un anno dopo il suo ultimo grande caso, egli attende l'arrivo di una nuova sfida che metta alla prova la sua sagacia e il suo ingegno. Il dottor Watson, fedele amico di Sherlock Holmes, cerca di stimolare quest'ultimo con la sua solita loquacit\u00e0. Dando un'occhiata alla posta del giorno, Watson suggerisce a Holmes di leggere urgentemente una lettera da lui appena aperta. Holmes prende la missiva dal tavolo e la legge attentamente: Arsenio Lupin, il famoso ladro gentiluomo, ha appena lanciato un guanto di sfida a tutto il popolo inglese e, in particolare, al suo pi\u00f9 significativo alfiere con un enigmatico indovinello in versi. Il ladro pi\u00f9 ricercato d'Europa ha infatti intenzione di rubare cinque tra i pi\u00f9 importanti simboli del regno, per prendersi quella vendetta che la Francia brama da circa un secolo, e allo stesso tempo di mettere alla prova l'astuzia di Holmes in un'appassionante partita di scacchi il cui tavoliere saranno le strade di Londra. Nella sua epistola Lupin muove la prima pedina, minacciando di rubare un tesoro emblematico dell'Impero Britannico.\nLa prima destinazione di Holmes e Watson \u00e8 il National Gallery, dove comprendono che il bersaglio di Lupin \u00e8 La valorosa T\u00e9m\u00e9raire, un dipinto simbolico della vittoria dell'Inghilterra contro la Francia e la Spagna alla battaglia di Trafalgar, e mettono pertanto in stato di allerta il direttore del museo e l'ispettore Lestrade, che fa sorvegliare ogni entrata della Galleria. Ma il giorno dopo, le guardie vengono trovate stordite e il dipinto rubato, e Holmes comprende che Lupin si \u00e8 travestito nei panni del pittore francese Horace Velmont e si \u00e8 nascosto prima dell'arrivo di Lestrade.\nIl secondo indizio porta il dinamico duo alla Torre di Londra, dove ritengono che Lupin ne ruber\u00e0 i corvi, ma arrivano troppo tardi, in quanto trovano che i volatili sono stati sostituiti da altri uccelli e un pipistrello lasciato libero. Il messaggio attaccato agli animali li informa che Lupin intende rubare la Stele di Rosetta, che gli inglesi hanno preso dai francesi e che ora si trova al British Museum. Lestrade fa dunque sorvegliare ogni entrata del museo, ma Lupin ruba comunque la stele sotto gli occhi di tutti tramite l'uso di un sistema di corda e lascia un'altra lettera.\nHolmes intuisce che qualcuno ha inconsapevolmente aiutato Lupin a superare il sistema di sicurezza; a sua insaputa, Watson si \u00e8 fatto amico un giornalista di nome Piers Urquhart Alenn e prima lo aveva aiutato di nascosto ad entrare nel Museo per aiutarlo con uno scoop. Watson confessa il tutto e Holmes comprende che il prossimo bersaglio dello scaltro ladro \u00e8 la Regina Vittoria in persona. I due raggiungono il Buckingham Palace e lo trovano blindato dal Primo Ministro, poi comprendono che Lupin ha gi\u00e0 raggiunto la regina nascosto in un vecchio orologio francese con una credenza. Il ladro francese, per\u00f2, non vuole rapire o fare del male alla sovrana, e riesce con gentilezza a farsi baciare dalla regina stessa, la quale gli consente di fuggire usando il corridoio segreto del palazzo; quando Holmes lo insegue, riesce solo a trovare un'altra lettera, contenente gli indizi per il quinto e ultimo crimine.\nHolmes decifra la lettera e comprende che l'ultimo assalto del ladro avverr\u00e0 al Big Ben. Tuttavia, mentre Watson, il Primo Ministro, Lestrade e gran parte di Scotland Yard raggiungono il luogo, Holmes torna invece alla Torre di Londra, avendo compreso che i quattro crimini precedenti erano soltanto una distrazione per il vero bersaglio: i Gioielli della Corona. Holmes sabota il piano di Lupin e lo affronta a parole: entrambi manifestano la loro ammirazione reciproca per le doti intellettive dell'avversario e Lupin accetta di restituire l'intero malloppo, a patto che Holmes lo lasci andare, conscio che non si rivedranno mai pi\u00f9. Finito tutto, Holmes raggiunge Watson e gli spiega la verit\u00e0, raccomandando l'amico di non scrivere nulla dell'accaduto.\nModalit\u00e0 di gioco.\n\"Sherlock Holmes versus Ars\u00e8ne Lupin\" \u00e8 una classica avventura punta e clicca, di carattere fortemente investigativo, in cui, attraverso la risoluzione di enigmi, la raccolta di oggetti e le conversazioni con i Personaggi Non-Giocanti si dovr\u00e0 cercare di anticipare le mosse dell'inafferrabile Lupin. Il punto di vista \u00e8 in prima o terza persona.\nL'ambiente tridimensionale \u00e8 discretamente dettagliato e ombreggiato, ricco di elementi di interazione. Lo spostamento da una stanza all'altra non prevede tempi di caricamento (e neppure verso l'esterno).\nI personaggi sono discretamente modellati; presentano animazioni abbastanza dozzinali nel corpo, ma vengono raggiunti livelli pi\u00f9 che buoni nei volti: oltre a essere meglio dettagliati, sono anche bene animati e dotati di lip-synch. Anche gli occhi, e in particolare le pupille, si spostano in modo discretamente realistico.\nTutti i documenti, gli indizi e le conversazioni sono raccolti all'interno di un menu che affianca l'inventario. Oltre ai dati di questo tipo, \u00e8 presente anche una mappa piuttosto utile, in grado di trasportare il giocatore in giro per Londra e soprattutto negli interni di un edificio che si sta esplorando.\nGli enigmi (spesso molto impegnativi) sono vari e alcuni di essi implicano la soluzione di rompicapi logici. Vi sono anche enigmi basati sull'inserimento di testo: che si tratti di anagrammi o di metafore nascoste all'interno di uno scritto, bisogner\u00e0 inserire il termine esatto per proseguire (magari un sinonimo).\nOltre a Holmes, si potranno controllare in determinati momenti del gioco anche il dottor Watson e addirittura l'ispettore Lestrade di Scotland Yard.\nEaster egg.\nNel videogioco sono presenti alcuni easter egg:\n\"Creepy Watson\".\nQuando si gioca come Holmes, \u00e8 previsto che Watson segua il collega velocemente. Per limiti tecnici, gli sviluppatori non avevano implementato la camminata di Watson da un posto ad un altro, facendolo cos\u00ec apparentemente teletrasportare improvvisamente. Su internet un video di questo \"processo\" divent\u00f2 virale e ci si riferisce a questo come \"Creepy Watson\". Nella versione rimasterizzata (presente anche su Steam), le animazioni sono state invece implementate.\nNel 2014, per promuovere l'uscita di \"\", fu realizzato dalla stessa software house un video parodia con \"Creepy Watson\" con la grafica del gioco, in una sorta di incubo in cui Holmes cerca di scappare senza successo.\nDoppiaggio.\nDistribuito per la prima volta nel 2007 da Halifax con il titolo \"Sherlock Holmes vs. Ars\u00e8ne Lupin\", il gioco era sottotitolato in italiano; nel 2010 la Fx Interactive ha nuovamente distribuito il gioco aggiungendo il doppiaggio italiano.\nDi seguito sono riportati i doppiatori che hanno prestato la voce ai principali personaggi del videogioco:\nAccoglienza.\nLa rivista \"The Games Machine\" ha assegnato al gioco un punteggio di 74/100."}
{"id": "2183313", "revid": "125280689", "url": "https://it.wikipedia.org/wiki?curid=2183313", "title": "Vi\u00f1ales", "text": "Vi\u00f1ales \u00e8 un comune di Cuba, situato nella provincia di Pinar del R\u00edo, nella parte occidentale del paese e in prossimit\u00e0 di L'Avana. La provincia ospita il maggior numero di zone protette di tutta l\u2019isola e in particolare, presso Vi\u00f1ales, \u00e8 localizzato uno dei parchi nazionali principali, ovvero il Parque Nacional de Vi\u00f1ales o Valle Vi\u00f1ales dichiarato Patrimonio Mondiale dell\u2019Unesco nel 1999. \nLa localit\u00e0 \u00e8 stata proclamata Monumento Nazionale per la presenza di numerosi siti naturali, testimonianze legate all\u2019antica Cuba coloniale visibili nell\u2019architettura locale delle case, las casas bajas, costruzioni variopinte tipiche dell\u2019isola e la conservazione della cultura guajira. La provincia di Pinar del R\u00edo possiede una rinomata cultura del tabacco e nei pressi di Vi\u00f1ales, definita anche come borgo guajiro, si situa la Casa del Veguero, una piantagione di tabacco che preserva i processi tradizionali della coltivazione dei sigari cubani. \nDal punto di vista naturalistico il territorio \u00e8 contraddistinto dai mogotes, peculiari colline della zona\u00a0di forma tondeggiante e si localizzano alcune grotte di stalattiti e stalagmiti come la Cueva del Indio e la Gran Caverna de Santo Tom\u00e1s, il sistema di grotte pi\u00f9 grande dell\u2019isola di Cuba. "}
{"id": "2183314", "revid": "1429175", "url": "https://it.wikipedia.org/wiki?curid=2183314", "title": "Andrea Montovoli", "text": "Biografia.\nNasce a Porretta Terme, sull'Appennino bolognese, nel 1985. La sua carriera professionale parte nel 2003 come attore teatrale.\nNel 2006 debutta al cinema con i film \"Uno su due\" per la regia di Eugenio Cappuccio, e nella miniserie televisiva \"Quo vadis, baby?\" di Gabriele Salvatores per la regia di Guido Chiesa.\nNel 2009 partecipa al talent \"Ballando con le stelle\" ed arriva in finale classificandosi al secondo posto. \nNel 2010 in \"Scusa ma ti voglio sposare\" di Federico Moccia \u00e8 l'antagonista di Raoul Bova.\nSuccessivamente gira come protagonista \"Piazza giochi\" (2010), \"Una canzone per te\" (2010), \"Balla con noi\" (2011) e \"Poker Generation\" (2012). In tv partecipa a \"L'ispettore Coliandro\" (2009), \"Notte prima degli esami '82\" (2011), \"Natale a 4 zampe\" (2012), \"Un matrimonio\", regia di Pupi Avati (2013) e \"Provaci ancora prof\" (2013). Nel 2014 gli viene consegnato il Premio Internazionale Vincenzo Crocitti al Teatro Quirino Vittorio Gassman di Roma, dal Testimonial della seconda edizione Franco Oppini. \nNel 2015 partecipa alla decima edizione del reality show \"L'isola dei famosi\", in onda su Canale 5, venendo eliminato in semifinale con il 69% dei voti. Nello stesso anno recita in \"Infernet\" insieme a Roberto Farnesi e Ricky Tognazzi; nel film interpreta Paolo, un pubblicitario omosessuale vittima di un pestaggio da parte di una baby-gang.\nNel 2016 entra nel cast di \"Bella pi\u00f9 di prima\", docu-reality in onda su La5, dove riveste il ruolo di personal trainer dopo aver conseguito dal C.O.N.I. la certificazione da istruttore funzionale. Avvalendosi dello stesso riconoscimento, gira a Miami \"Celebrity Workout\", otto puntate pubblicate su TGcom24 nelle quali presenta il suo \"Genuine Workout\", un modo di concepire lo sport a stretto contatto con la natura.\nNel mese di maggio 2017 viene scelto da Triumph per il Talisker Journey, un viaggio interamente in moto che ha come destinazione la distilleria scozzese Talisker, sull'isola di Skye, in Scozia. Nel ruolo di Saverio Biagi, \u00e8 uno dei protagonisti di \"Sacrificio d'amore\", fiction in onda in prima serata su Canale 5 tra l'autunno 2017 e l'estate 2018.\nTra aprile e maggio 2018 \u00e8 impegnato nelle riprese del film \"D.O.D.A\" (Dagli occhi dell'amore) per la regia di Adelmo Togliani e prodotto dalla Maxafilm, in cui \u00e8 co-protagonista al fianco dell'attrice statunitense Katherine Kelly Lang. L'uscita nelle sale cinematografiche \u00e8 prevista per febbraio 2019.\nNel 2018 prende parte al reality show di Rai 2 \"Pechino Express\", dove con Francisco Porcella forma la coppia de \"I surfisti\", classificandosi in quarta posizione.\nNel 2020 prende parte al reality show di Canale 5 \"Grande Fratello Vip\" per poi ritirarsi durante la puntata del 24 febbraio per motivi personali.\nNel 2021 pubblica il suo primo romanzo dal titolo \"Io non sono grigio\", edito da Mondadori.\nCollegamenti esterni.\nhttps://www.amazon.it/gp/aw/d/8804732350/ref=tmm_pap_title_0?ie=UTF8&amp;qid=1617707369&amp;sr=8-2"}
{"id": "2183315", "revid": "287204", "url": "https://it.wikipedia.org/wiki?curid=2183315", "title": "Marisa Vernati", "text": "Biografia.\nNasce a Roma nel 1920, nipote della famosa soprano Luisa Tetrazzini; viene aiutata dalla zia ad entrare nel mondo dello spettacolo, iniziando con piccole parti in pellicole dirette da Matarazzo e Mastrocinque, ricoprendo parti di donna fatale e sofisticata, per poi approdare, essendo dotata di una bella voce, al teatro di rivista, come soubrette, prima nella Compagnia di Tino Scotti, poi in quella di Nino Taranto.\nNel 1947 dopo il matrimonio con un medico iraniano, segue il marito che per ragioni professionali doveva trasferirsi in Turchia. Al ritorno riprende l'attivit\u00e0, sia nel cinema, nel teatro e alla radio, per poi ritirarsi a vita privata alla met\u00e0 degli anni '50."}
{"id": "2183318", "revid": "88740", "url": "https://it.wikipedia.org/wiki?curid=2183318", "title": "Irma Records", "text": "La Irma Records \u00e8 un'etichetta discografica italiana nata nel 1988 a Bologna.\nStoria.\nIn quegli anni nasceva in Italia la scena House italiana e le produzioni della Irma si concentrarono inizialmente su questo genere musicale. I primi successi internazionali sono stati Soft House Company, Be Noir, Mozart &amp; Master Freez, Don Carlos e soprattutto il successo dance mondiale dei Double Dee \"Found Love\", che ha raggiunto i vertici delle classifiche di vendita dance di tutto il mondo\nNei primi anni '90 si sono susseguite produzioni di singoli di Dance House ma \u00e8 anche iniziata la produzione di album di artisti e gruppi, in particolare quello dei Jestofunk, che con il loro primo album \"Love in a black dimension\" ed i singoli da questo estratti (\"Can We Live\", \"Say It Again\", \"I'm Gonna Love You\") sono arrivati ai vertici delle classifiche internazionali.\nL'etichetta inizia poi a trattare vari generi musicali, a partire dall'Acid jazz e il Trip hop e pubblica album di artisti di Sarah Jane Morris, Bossa Nostra, Ohm Guru, Gazzara, Black &amp; Brown; la Irma pubblica poi il primo singolo dell'artista hip hop italiano Frankie hi-nrg mc \"Fight Da Faida\", e, negli anni successivi, nella sua sotto etichetta Mandibola Records, gli album dei Colle Der Fomento, Ice One e Alta Tensione.\nA met\u00e0 degli anni '90 la Irma Records \u00e8 stata una delle prime etichette a pubblicare album lounge/chillout (serie di compilation: \"Irma Chill Out Caf\u00e8\") e i lavori dei Montefiori Cocktail che con la loro musica hanno dato vita ad un genere musicale denominato proprio \"Cocktail Music\".\nNegli anni successivi la produzione della Irma record \u00e8 continuata incessantemente cercando di occuparsi di tutti i generi musicali pi\u00f9 interessanti della \"scena Club\" internazionale come il Drum and bass, il breakbeat, la jazz house e il nu jazz.\nGrande attenzione \u00e8 stata data anche alla musica di matrice brasiliana, a partire dai Bossa Nostra; sono stati pubblicati gli album di Dom Um Romao, Man Sueto, Banda Favela, Arcoris, Nu Braz e una serie di compilation dal titolo \"Sister Bossa\" fino ad arrivare al 2004, anno dell'affermazione internazionale del gruppo brasiliano Kaleidosc\u00f3pio con \"Voce me Apareceu\".\nLo stesso anno esce in Inghilterra il singolo \"Happy\" dell'artista inglese Max Sedgley, che diventa una hit nei club internazionali.\nLa Irma Records, oltre ad avere in catalogo generi musicali legati al mondo \"del Club\" ha iniziato ad occuparsi di musica italiana, con artisti quali Steve Rogers Band, gruppo storico di Vasco Rossi, Maler, cantautore lanciato da Fiorello a Viva Radio 2 e vincitore del Premio SIAE Tenco, e Agnese Manganaro, cantautrice di Lecce, il cui primo singolo \u00e8 prodotto da Roberto Vernetti, premiato al MEI come migliore produttore italiano 2005.\nDopo il 2008 IRMA si \u00e8 aperta ad un versante musicale pi\u00f9 indie che va dal Pop al Rock. Ad oggi IRMA ha pubblicato album di Artisti come Silvia's Magic Hands, Jolaurlo ,Kalweit and the Spokes, Phinx, Non Giovanni (finalista al Premio Tenco), Joycut, Kaufman, Suz, Skelters, Virtual Time, RHumornero, Adam Carpet e molti altri.\nNel 2009 pubblica il primo album dell'artista produttore nu jazz Nerio Poggi in arte Papik (che con il singolo \u201cStaying for Good\u201d tratto appunto dall'album \u201cRhythm of Life\u201d \u00e8 entrato nelle classifiche dei brani pi\u00f9' programmati dalle Radio italiane tra le quali Radio DeeJay, RMC, Radio 105 e Radio Capital). Sempre in ambito Nu Jazz pubblica anche Aaron Tesser and the New Jazz Affair, Ely Bruna (voce solista dei Papik), Nu Braz e Ida Landsberg, nel cui disco suonano ospiti internazionali come Frank Gambale, Ferruccio Spinetti e Andy Gravish.\nNello stesso anno rimette in attivit\u00e0 l'etichetta di hip hop italiano Mandibola Records inizialmente con la pubblicazione dei primi due album del rapper di Reggio Emilia Murubutu, poi con il suo terzo album dal titolo Gli ammutinati del Bouncin' ovvero mirabolanti avventure di uomini e mari. Seguiranno gli album di Picciotto, Metal Carter, EasyOne, Loop Therapy, L'Arcano &amp; Micro B Orchestra, Brain, Denay e Fetz Darko.\nNel 2011 IRMA records pubblica tra le altre cose \u201cI already love you\u201d il secondo lavoro dell'Artista statunitense Sara Lov (frontwoman dei Devics) e il disco di Enrico Brizzi &amp; Yuguerra \"La vita quotidiana in Italia\" dove la voce di Enrico Brizzi si \u00e8 unita alle sonorit\u00e0 R&amp;R della band emiliana Yuguerra.\nNel 2012 IRMA records pubblica il nuovo album \"Got To Be Real\" della cantautrice jazz brasiliana Ithamara Koorax, il secondo album del Produttore romano Nerio Poggi in arte Papik dal titolo Music Inside e i primi due album del gruppo swing Sugarpie And The Candymen.\nNel 2014 il nuovo album di Papik, un doppio CD dal titolo Sound For The Open Road .\nNel 2015 sempre con Papik crea la colonna sonora delle nuove puntate del manga giapponese Lupin III ambientate in Italia a San Marino.\nNel 2016 Mandibola records pubblica il nuovo album di Murubutu \"L'uomo che viaggiava nel vento e altri racconti di brezze e correnti\".\nNel 2017 i primi due singoli dell'ambizioso progetto discografico Marea feat. Mietta: \"Semplice\", inedito, e \"Historia de un amor\", cover a ritmo di bolero, che raggiungono rispettivamente il 1\u00ba e il 3\u00ba posto nella classifica Top 100 Brani 'Jazz' di iTunes."}
{"id": "2183319", "revid": "628767", "url": "https://it.wikipedia.org/wiki?curid=2183319", "title": "Calimete", "text": "Calimete \u00e8 un comune di Cuba, situato nella provincia di Matanzas. \nAltri progetti.\n "}
{"id": "2183332", "revid": "628767", "url": "https://it.wikipedia.org/wiki?curid=2183332", "title": "C\u00e1rdenas (Cuba)", "text": "C\u00e1rdenas \u00e8 un comune di Cuba, situato nella provincia di Matanzas.\nGeografia fisica.\nC\u00e1rdenas \u00e8 una citt\u00e0 marittima con una baia spaziosa del litorale nordico dell'isola di Cuba (baia di C\u00e1rdenas), riparata da un promontorio lungo (penisola di Hicacos). La citt\u00e0 si trova fra il mare e le colline, vicinissima a Varadero (distante circa 17\u00a0km), con una bellissima spiaggia bianca e con molti hotel. Un flusso di acqua dolce dalla base del porto \u00e8 un'altra caratteristica particolare; presumibilmente viene dalle prese dei fiumi sotterranei. Le sue strade principalmente sono strette e senza alcuna indicazione, veri quadrati (plaza de Col\u00f3n, con una statua bronzea di Cristoforo Colombo data alla citt\u00e0 dalla Regina Isabella II, ed eretta nel 1862).\nIl comune \u00e8 diviso nei quartieri ispanici di Cantel, Fundici\u00f3n, Gu\u00e1simas, il porticciolo, M\u00e9ndez Capote, il pueblo Nuevo e Versalles."}
{"id": "2183334", "revid": "599013", "url": "https://it.wikipedia.org/wiki?curid=2183334", "title": "Ruth Riley", "text": "Carriera.\nCentro di 196 cm per 90 kg, ha giocato nella WNBA dal 2003 al 2013 e ha vestito le maglie di Miami Sol, Detroit Shock, San Antonio Silver Stars, Chicago Sky e Atlanta Dream. Ha inoltre giocato nel campionato spagnolo con Valencia, in quello polacco con Gdynia e nella NWBL con le Colorado Chill."}
{"id": "2183337", "revid": "2093951", "url": "https://it.wikipedia.org/wiki?curid=2183337", "title": "Mocenigo", "text": "I Mocenigo sono una nobile famiglia veneziana, ascritta al patriziato. Tra le pi\u00f9 insigni e ricche della citt\u00e0, citata gi\u00e0 nel XII secolo, annovera sette dogi e altri esponenti politici, diplomatici, militari, scrittori ed ecclesiastici.\nStoria.\nLa tradizione farebbe i Mocenigo originari di Milano, patria del capostipite Benedetto che, trasferitosi in Veneto, edific\u00f2 il castello di Musestre, in riva al Sile. Stabilitosi a Venezia, fu accolto nel patriziato e incaricato di comandare la difesa dell'Istria. Un'altra tesi li vorrebbe da Aquileia.\nCerto \u00e8 che i Mocenigo erano in origine indicati come \"Marzolino\" o \"Moyosolino\" e che l'odierna forma del cognome si \u00e8 fissata solo dal 1122. Il cognome Mocenigo \u00e8 considerato un patronimico derivato dal nome o soprannome di un antenato, pi\u00f9 un antico suffisso veneziano che termina in -igo.\nPare infatti si stabilissero a Venezia intorno al Mille, facendo quindi parte delle \u201ccase nuove\u201d (non fondatrici o comunque anteriori al trasferimento della sede ducale a Rialto nell'VIII secolo). Per questo, intorno al 1450, si form\u00f2 una lega, a cui aderirono i Mocenigo e altre \u201ccase nuove\u201d, per impedire l'elezione al principato di qualsiasi patrizio di \u201ccase vecchie\u201d; cosa che avvenne fino al 1620. Rimasta nel Maggior Consiglio anche dopo la serrata del 1297, fu eguagliata da pochi nello splendore e nelle gesta memorabili. Tanto che, dopo i Contarini, \u00e8, con i Badoeri e i Partecipazi, la famiglia che vanta un maggior numero di persone elevate alla suprema dignit\u00e0 dello Stato. In certi momenti della Repubblica, si contavano a Venezia anche venti case aperte dai Mocenigo. Ben quattordici diramazioni di questa famiglia si estinsero nel XVII secolo e l'ultima nel XX.\nDai discendenti del doge Giovanni (1407 o 1427 - 1485, fratello del doge Pietro 1406 - 1476) derivarono (oltre a rami come quello di San Zaccaria estinto nel 1772) i tre rami pi\u00f9 noti: di \u201cCasa Vecchia\u201d (quella di Marcantonio, 1617 \u2013 1703, estinta nel 1863; mentre quella del fratello Piero, 1619 \u2013 1654, abitante nel palazzo pi\u00f9 antico a San Samuele, estinta nel 1864); di \u201cCasa Nuova\u201d, in quanto Giovanni (morto nel 1580 e fratello del doge Alvise I) fece costruire il palazzo detto \u201cCa\u2019 Nova\u201d, a S. Samuele, per i suoi discendenti; e i due rami di Sant\u2019Eustachio/San Stae quando Niccol\u00f2 (1512 \u2013 1588, altro fratello di Alvise I), ricevendo in eredit\u00e0 le case di S. Stae, vi si trasfer\u00ec dando origine a questi rami, uno estinto nel 1709 con la morte del doge Alvise II (sepolto a S. Stae) e l'altro nel 1953 con la morte dell'ultimo rappresentante diretto dei Mocenigo (Alvise IV Niccol\u00f2, discendente del doge Alvise IV Giovanni) che, non avendo avuto figli, lasci\u00f2 il palazzo al comune di Venezia: Palazzo Mocenigo sito a Santa Croce, oggi sede di una galleria d'arte e degli uffici del \"Centro Studi di Storia del Tessuto e del Costume\".\nAltro ramo, estintosi nel 1713, era quello dei Mocenigo detto dalle \u201cZogie\u201d (gioie), iniziato da un Alvise (1480 \u2013 1541), cos\u00ec soprannominato in quanto ricchissimo mercante. Era proprietario, fra l'altro ed in seguito al matrimonio con Pellegrina Foscari, della Casa Foscari Mocenigo.\nMocenigo del Zante.\nUna menzione a parte, perch\u00e9 ebbe una storia separata dal principale tronco di Venezia, spetta al ramo Mocenigo di Zante, isola appartenuta per molti secoli ai domini della Repubblica; storia durata per circa quattro secoli, prima a Modone, poi a Zante.\nNon ci sono documenti certi per stabilire da quale Mocenigo essi discendano (il loro albero genealogico non risale che alla fine del XV secolo, con un Ser Piero cittadino di Modone), ma poich\u00e9 a Modone, per ragioni di commercio, viveva un Marino o Marco, figlio di Leonardo (? \u2013 1442) e fratello dei dogi Giovanni e Pietro (Tav.II), non pare infondata l'ipotesi che Ser Piero fosse o suo figlio o suo nipote. Il suo nome compare in due documenti, del 1479 e del 1498. Quando Modone venne presa dai turchi nel 1500, Ser Piero cadde combattendo, mentre uno dei suoi figli (Francesco) si rifugi\u00f2 a Zante, dove la famiglia possedeva alcune terre e dove, anni dopo, lo raggiunse il fratello Bernardino, liberato dalla prigionia dei Turchi, contro i quali essi combatterono con valore nella quinta guerra, scoppiata nel 1537.\nL'8 maggio del 1748 i fratelli Demetrio I (1723 \u2013 1793) e Demetrio III Nicol\u00f2 Mocenigo, figli di Demetrio, ottennero dalla Repubblica veneta il titolo di conti del Zante.\nQuesto ramo diede diversi uomini distintisi nelle armi e nella diplomazia, tra i quali Demetrio I (1723 \u2013 1793) ed il figlio Giorgio (1762 \u2013 1839), che ebbero una parte rilevante nelle vicende della \u201cRepubblica delle Sette Isole Unite\u201d (1800 - 1807).\nMembri illustri.\nGenealogia delle origini.\nGiovanni, vissuto a cavallo del 1100, \u00e8 il primo Mocenigo di cui restino documenti. Probabilmente la sua casa si era fissata nelle isole venete molto prima, perch\u00e9 a quest'epoca godeva gi\u00e0 di notevole considerazione; tanto da far parte dei principali consiglieri della Repubblica. Il suo nome compare infatti fra gli ottimati che nel 1090 convalidarono la donazione del doge Vital Faliero al monastero di San Giorgio Maggiore e il noto privilegio agli abitanti del castello di Loreo nel 1094.\nA Giovanni segu\u00ec il figlio Piero (intorno al 1120) e quindi il figlio di quest'ultimo Giovanni. Uno dei quaranta che nominarono doge Orio Mastropiero nel 1178. A questo punto comincia la genealogia dei Mocenigo di Marco Barbaro.\nCliccando l'immagine qui sotto si pu\u00f2 visualizzare la posizione, nel ramo famigliare, delle persone illustri qui brevemente descritte.\nDogi.\nLa famiglia Mocenigo sussiste tutt'ora nel ramo cittadinesco detto \"al Soccorso\" nella persona di Alvise di Livio, residente a Trieste\nPolitici.\nData la natura interconnessa delle istituzioni veneziane e la pratica poliedricit\u00e0 della sua classe dirigente, non vi fu diplomatico, militare od ecclesiastico che non fosse stato (o non avesse ricoperto in qualche momento della sua carriera pubblica) in posizioni pi\u00f9 specificamente politiche o legate all'amministrazione dello stato. A decine i Mocenigo, durante i secoli e dai diversi rami, furono eletti a cariche istituzionali pi\u00f9 o meno importanti.\nI Mocenigo, al pari d'ogni altro politico o patrizio veneziano, spesero intere fortune di famiglia (vedi ad esempio il doge Alvise IV) per sostenere lo stato nelle guerre o nelle opere pubbliche e sociali, cos\u00ec da onorare la carica politico-militare che avevano ricevuto, la Repubblica e i suoi concittadini che con appassionata dedizione servivano.\nDiplomatici.\nDa Venezia ebbe inizio il moderno sistema delle ambasciate. Famosi i dispacci e le relazioni dei suoi ambasciatori al senato. Per acutezza psicologica, economica, politica e sociale, queste relazioni sono alle volte gli unici documenti scritti che ci restino per ricostruire la prima storia socio-culturale di alcune nazioni europee allora agli inizi. Ad eccezione di chi fu quasi esclusivamente ambasciatore, anche molti degli uomini d'arme di questa famiglia ed alcuni ecclesiastici come ad esempio Filippo Mocenigo (arcivescovo), furono anche importanti diplomatici della Serenissima, quale parte integrante della carriera politica di ogni patrizio veneziano.\nMilitari.\nDei tanti valorosi ufficiali Mocenigo, questa \u00e8 solo la lista di quelli che raggiunsero i vertici del comando o dell'eroismo.\nEcclesiastici.\nTra i molti rappresentanti del clero (maschile e femminile) di questa casa, i maggiori furono:\nLetterati.\nMolti furono i Mocenigo mecenati o amanti delle arti, lettere e filosofia. Di questi alcuni emersero anche come validi autori nelle stesse, oltre che nella vita politica od ecclesiastica che conducevano nella pratica. Senza contare che i dispacci e le relazioni degli ambasciatori Mocenigo al Senato (che insieme agli altri formavano i testi di formazione della diplomazia veneziana) costituiscono parte della nostra migliore letteratura politica.\nMonete.\nLira Mocenigo.\nLira Mocenigo (o pi\u00f9 semplicemente Mocenigo) \u00e8 la lira veneziana emessa per la prima volta sotto il dogato di Pietro Mocenigo tra il 1474 ed il 1476. Nel XVI secolo coniata anche a Mantova e Modena, col rispettivo nome di \"Mocenigo mantovano\" e \"Mocenigo modenese\".\nMantenendo il nome anche con i dogi successivi, fu coniata fino al 1575.\nGiustina.\nGiustina \u00e8 il nome di diverse monete d'argento fatte emettere dal doge Alvise I Mocenigo nel 1572 per il primo anniversario della vittoria di Lepanto, caduta il 7 ottobre dell'anno precedente, il giorno di santa Giustina.\nArchitetture.\nPalazzi.\nTutt'oggi a Venezia esistono degli edifici appartenuti ai Mocenigo:\nTomba di famiglia.\nLa Basilica dei Santi Giovanni e Paolo a Venezia fu scelta dai Mocenigo quale tomba di famiglia; l\u00ec si fecero seppellire tutti i dogi della casata e molti dei suoi famosi discendenti."}
{"id": "2183338", "revid": "228587", "url": "https://it.wikipedia.org/wiki?curid=2183338", "title": "Lucius", "text": ""}
{"id": "2183339", "revid": "123911657", "url": "https://it.wikipedia.org/wiki?curid=2183339", "title": "Cylindropuntia bigelovii", "text": "Cylindropuntia bigelovii \u00e8 una pianta succulenta della famiglia delle Cactacee, originaria degli Stati Uniti d'America sud-occidentali e del Messico nord-occidentale. In inglese \u00e8 nota come \"teddy-bear cholla\".\nLa pianta \u00e8 completamente circondata da robuste spine che, da una certa distanza, le conferiscono un aspetto somigliante a quello di un peluche, fatto che ha portato al suo curioso soprannome.\nDistribuzione e habitat.\nQuesta pianta cresce nelle zone desertiche degli Stati Uniti d'America sud-occidentali (California, Nevada e Arizona) e del Messico nord-occidentale (Baja California, Baja California del Sud e Sonora), ad una altitudine compresa tra 300 e 900 metri di altitudine."}
{"id": "2183340", "revid": "628767", "url": "https://it.wikipedia.org/wiki?curid=2183340", "title": "Ci\u00e9naga de Zapata", "text": "Ci\u00e9naga de Zapata \u00e8 un comune di Cuba, situato nella provincia di Matanzas. "}
{"id": "2183342", "revid": "628767", "url": "https://it.wikipedia.org/wiki?curid=2183342", "title": "Col\u00f3n (Cuba)", "text": "Col\u00f3n \u00e8 un comune di Cuba, situato nella provincia di Matanzas. "}
{"id": "2183344", "revid": "110157", "url": "https://it.wikipedia.org/wiki?curid=2183344", "title": "Jag\u00fcey Grande", "text": "Jag\u00fcey Grande \u00e8 un comune di Cuba, situato nella provincia di Matanzas."}
{"id": "2183345", "revid": "4175", "url": "https://it.wikipedia.org/wiki?curid=2183345", "title": "Asian Five Nations 2008", "text": "L\u2019Asian Five Nations 2008 ( e, per esigenze di sponsorizzazione, \"2008 HSBC Asian 5 Nations\") fu la 1\u00aa edizione dell'Asian Five Nations organizzato dall'ARFU, nonch\u00e9 in assoluto il 21\u00ba campionato asiatico di rugby a 15.\nLa prima e la seconda divisione di tale torneo funsero da primo turno delle qualificazioni asiatiche alla Coppa del Mondo di rugby 2011.\nLa vincitrice della prima divisione, infatti, guadagn\u00f2 la promozione al Top 5 dell'edizione 2009, e parimenti la vincitrice della seconda divisione fu ammessa alla prima divisione successiva; entrambe concorsero a formare il Top 5 del 2010 che funse da turno finale di qualificazione.\nIl torneo vide la vittoria del di John Kirwan che, nell'occasione, si laure\u00f2 per la sedicesima volta campione d'Asia; a retrocedere nella prima divisione fu la selezione del , che cos\u00ec usc\u00ec dall'\u00e9lite del rugby asiatico per rientrarvi brevemente due anni pi\u00f9 tardi e successivamente venire soppressa dall'International Rugby Board.\nMiglior marcatore del Top 5 fu il kazako Maksim Lifontov (55 punti), mentre il record di mete, con 7, and\u00f2 al giapponese Bryce Robins.\nPer quanto riguarda la prima divisione, la non partecip\u00f2 al torneo che si tenne a Taiwan per via di complicazioni burocratiche interne nella richiesta dei visti di espatrio dei propri giocatori, e fu quindi automaticamente retrocessa alla seconda divisione del 2009; a essere promossa al Top 5 2009 fu .\nLa seconda divisione, che si tenne a Bangkok in Thailandia, a differenza di tutte le altre si svolse con il sistema dell'eliminazione diretta e vide la vittoria della compagine di casa con conseguente promozione in prima divisione.\nSi tennero inoltre tre tornei regionali per assegnare le squadre alla terza divisione del 2009, uno tra le squadre del Pacifico asiatico che si tenne a Guam e fu vinto dalle , uno per le squadre del Sudest asiatico che si tenne a Giacarta, in Indonesia, e fu vinto dalla formazione di casa e, infine, uno a Bi\u0161kek in Kirghizistan che vide la vittoria dell'; tra le seconde classificate emerse , la migliore delle piazzate al posto d'onore, che pass\u00f2 alla terza divisione insieme alle tre vincitrici delle zone.\nPer tutte le fasi a gironi il sistema di punteggio fu una variante di quello adottato dalle squadre dell'Emisfero Sud, vale a dire 5 punti (invece di 4) per la vittoria, 2 punti per il pareggio, 0 punti per la sconfitta; un eventuale punto di bonus sia per avere realizzato almeno quattro mete in un incontro e un ulteriore eventuale punto di bonus per la sconfitta con sette o meno punti di scarto."}
{"id": "2183347", "revid": "628767", "url": "https://it.wikipedia.org/wiki?curid=2183347", "title": "Jovellanos", "text": "Jovellanos \u00e8 un comune di Cuba, situato nella provincia di Matanzas."}
{"id": "2183350", "revid": "1598666", "url": "https://it.wikipedia.org/wiki?curid=2183350", "title": "Abbeyshrule", "text": "Abbeyshrule, in gaelico irlandese Mainistir Shr\u00fathlaa, \u00e8 situato nel sud-est del County Longford, in prossimit\u00e0 del Royal Canal. Essendo situata in un luogo favorevole, in mezzo ad altri centri abitati come Athlone, Longford, Mullingar, \u00e8 diventata un piccolo centro degli affari locali, anche grazie al piccolo aerodromo di cui \u00e8 dotata la cittadina."}
{"id": "2183351", "revid": "767487", "url": "https://it.wikipedia.org/wiki?curid=2183351", "title": "Kumeyaay", "text": ""}
{"id": "2183352", "revid": "1645873", "url": "https://it.wikipedia.org/wiki?curid=2183352", "title": "Limonar", "text": "Limonar \u00e8 un comune di Cuba, situato nella provincia di Matanzas.\nAltri progetti.\n "}
{"id": "2183354", "revid": "1869172", "url": "https://it.wikipedia.org/wiki?curid=2183354", "title": "Aretha Arrives", "text": "Aretha Arrives \u00e8 un album della cantante soul statunitense Aretha Franklin, pubblicato nel 1967 dalla Rhino Records."}
{"id": "2183355", "revid": "628767", "url": "https://it.wikipedia.org/wiki?curid=2183355", "title": "Los Arabos", "text": "Los Arabos \u00e8 un comune di Cuba, situato nella provincia di Matanzas."}
{"id": "2183356", "revid": "161374", "url": "https://it.wikipedia.org/wiki?curid=2183356", "title": "Strada Regionale 56 di Gorizia", "text": ""}
{"id": "2183360", "revid": "628767", "url": "https://it.wikipedia.org/wiki?curid=2183360", "title": "Mart\u00ed (Cuba)", "text": "Mart\u00ed \u00e8 un comune di Cuba, situato nella provincia di Matanzas.\nStoria.\nLa citt\u00e0 \u00e8 stata fondata nel 1835 con il nome di \"Hato Nuevo\" sul luogo del ranch Bibanos\u00ed. Il 24 dicembre 1898 il nome fu cambiato in \"Mart\u00ed\", in onore dell'eroe dell'indipendenza Jos\u00e9 Juli\u00e1n Mart\u00ed P\u00e9rez."}
{"id": "2183367", "revid": "161374", "url": "https://it.wikipedia.org/wiki?curid=2183367", "title": "Ex Strada Statale 98 Andriese-Coratina", "text": ""}
{"id": "2183370", "revid": "628767", "url": "https://it.wikipedia.org/wiki?curid=2183370", "title": "Pedro Betancourt", "text": "Pedro Betancourt \u00e8 un comune di Cuba, situato nella provincia di Matanzas. \nAltri progetti.\n "}
{"id": "2183371", "revid": "161374", "url": "https://it.wikipedia.org/wiki?curid=2183371", "title": "Ex Strada Statale 154 della Valle del Sangro", "text": ""}
{"id": "2183373", "revid": "729019", "url": "https://it.wikipedia.org/wiki?curid=2183373", "title": "Asian Five Nations", "text": "L\u2019Asian Five Nations fu, dal 2008 al 2014, il campionato continentale asiatico di rugby a 15 in Asia.\nOrganizzato con periodicit\u00e0 annuale dall'Asian Rugby Football Union su un sistema di promozione/retrocessione, era articolato su diverse divisioni di merito (3 nel 2008, 4 nel 2009, 5 dal 2010 al 2014), con quella superiore, chiamata \"Top 5\" o \"Top Five\", che assegnava il titolo di campione d'Asia; il vincitore di ogni divisione seguente al \"Top Five\" accedeva alla divisione superiore per l'anno successivo; parimenti, l'ultimo classificato di ogni divisione, compresa la \"Top Five\", retrocedeva alla divisione inferiore.\nChiamato anche HSBC Asian Five Nations per via dello sponsor, la banca d'affari hongkongese HSBC, disput\u00f2 la sua ultima stagione con la formula a 5 squadre nel 2014, quando lo sponsor annunci\u00f2 la fine del suo contratto; sei delle sette edizioni tenutesi servirono anche come torneo di qualificazione asiatico a due edizioni consecutive della Coppa del Mondo di rugby, quella del 2011 e del 2015.\nStoria.\nIl torneo fu presentato nel 2007 per superare il formato dell'appena conclusa ultima edizione delle Asian Series, competizione anch'essa su base divisionale che per tre edizioni aveva assolto al compito sia di campionato continentale asiatico che girone asiatico di qualificazione alla Coppa del Mondo; per il 2008 fu decisa la struttura di un girone \u00e9lite, denominato \"Top Five\" o \"Top 5\", in cui le squadre si sarebbero incontrate in gare di sola andata con il sistema del \"round robin\" e classifica finale; annesso a tale sistema per determinare la squadra campione d'Asia figurava anche un sistema meritocratico di promozione e retrocessione, per il quale ogni squadra ultima classificata di ogni divisione sarebbe retrocessa in quella inferiore, rimpiazzata da quella promossa dalla divisione inferiore.\nFin dalla sua istituzione, lo sponsor della manifestazione fu la banca anglo-hongkongese HSBC, storicamente legata al rugby del sud-est asiatico fin dalla fine del XIX secolo; il trofeo, una coppa d'argento raffigurante una tigre e un drago, simboli dell'Asia, fu donato da due club sportivi indiani, il Bombay Gymkhana e il Calcutta Cricket &amp; Football Club.\nDal punto di vista del palmar\u00e8s, la competizione fu dominata dal che non solo vinse tutte le sette edizioni disputate, ma concluse sempre a punteggio pieno ogni torneo, vincendo tutti e 28 incontri in cui fu impegnata nella storia della competizione.\nLe edizioni dal 2008 al 2010 e quelle dal 2012 al 2014 servirono, altres\u00ec, da qualificazione alle Coppe del Mondo rispettivamente del 2011 e del 2015.\nAd aprile 2014 la banca HSBC annunci\u00f2 la fine del contratto di sponsorizzazione, che non sarebbe stato rinnovato al termine dell'imminente edizione di torneo; il mancato apporto finanziario di tale importante sponsor che spinse l'Asian Rugby Football Union a ridimensionare il torneo e adottare, a partire dall'anno seguente, una formula a tre squadre; a tal fine, furono previste due retrocessioni dalla Top Five senza promozioni, mentre le divisioni inferiori, per assorbire i due esuberi provenienti dal Top 5, sarebbero stati disputati solo per mantenere il posto nella stagione successiva: cos\u00ec le prime due della 1\u00aa divisione 2014 sarebbero rimaste per il 2015 mentre le ultime due sarebbero retrocesse in 2\u00aa divisione per la stagione successiva, e cos\u00ec via.\nTra il primo livello, costituito da , e , e il resto del continente, fu previsto un meccanismo indiretto di promozione/retrocessione, ovvero la possibilit\u00e0 per la vincitrice della prima divisione di sfidare in gara unica, a propria richiesta, l'ultima della divisione \u00e9lite."}
{"id": "2183375", "revid": "320578", "url": "https://it.wikipedia.org/wiki?curid=2183375", "title": "Strada Regionale 464 di Spilimbergo", "text": ""}
{"id": "2183376", "revid": "252732", "url": "https://it.wikipedia.org/wiki?curid=2183376", "title": "Apokolokuntosis", "text": ""}
{"id": "2183377", "revid": "1910402", "url": "https://it.wikipedia.org/wiki?curid=2183377", "title": "I Never Loved a Man the Way I Love You", "text": "I Never Loved a Man the Way I Love You \u00e8 il nono album della cantante soul statunitense Aretha Franklin, pubblicato nel 1967 dalla Atlantic Records."}
{"id": "2183379", "revid": "729019", "url": "https://it.wikipedia.org/wiki?curid=2183379", "title": "Brian Liebenberg", "text": "Biografia.\nNato a Benoni, centro minerario nei dintorni di Johannesburg, in Sudafrica, a 15 anni Liebenberg fece parte della formazione titolare scolastica di Pretoria; dopo il diploma si trasfer\u00ec in Italia, al Piacenza, in cui milit\u00f2 fino al 2000; in quell'anno si spost\u00f2 in Francia al Grenoble per un biennio.\nDal 2002 allo Stade fran\u00e7ais, vinse il titolo di campione nazionale al termine della sua prima stagione nel club parigino e, avendo maturato dopo tre anni il diritto a militare a livello internazionale per il Paese ospite, fu anche convocato in Nazionale francese, in cui esord\u00ec nel 2003 per tre \"test\" premomdiali, uno contro la e due contro l'.\nCon soli tre incontri internazionali alle spalle, fu convocato per la in Australia, nel corso della quale disput\u00f2 tre incontri, l'ultimo dei quali fu la finale per il 3\u00ba posto, persa, contro la .\nHa, inoltre, preso parte ai Sei Nazioni e , vincendo il primo con il Grande Slam.\nA tutt'oggi il suo incontro internazionale pi\u00f9 recente \u00e8 del 2005."}
{"id": "2183380", "revid": "628767", "url": "https://it.wikipedia.org/wiki?curid=2183380", "title": "Perico (Cuba)", "text": "Perico \u00e8 un comune di Cuba, situato nella provincia di Matanzas. \nAltri progetti.\n "}
{"id": "2183382", "revid": "729019", "url": "https://it.wikipedia.org/wiki?curid=2183382", "title": "Lira Mocenigo", "text": "Lira Mocenigo (o pi\u00f9 semplicemente Mocenigo) \u00e8 la lira veneziana emessa per la prima volta sotto il dogato di Pietro Mocenigo tra il 1474 ed il 1476.\nIl Mocenigo mantenne il nome anche con i dogi successivi e fu coniata fino al 1575.\nI tipi sono quelli classici: al dritto \u00e8 rappresentato il doge inginocchiato che riceve lo stendardo da San Marco ed al rovescio il Cristo nimbato. Pesava circa 6,52 grammi ed era al titolo del 928 millesimi di fino.\nEbbero lo stesso nome anche monete simili di Modena e Mantova, coniate nel XVI secolo."}
{"id": "2183384", "revid": "628767", "url": "https://it.wikipedia.org/wiki?curid=2183384", "title": "Uni\u00f3n de Reyes", "text": "Uni\u00f3n de Reyes \u00e8 un comune di Cuba, situato nella provincia di Matanzas. \nAltri progetti.\n "}
{"id": "2183392", "revid": "287204", "url": "https://it.wikipedia.org/wiki?curid=2183392", "title": "Campionato scozzese di calcio a 5", "text": "Il Campionato scozzese di calcio a 5 \u00e8 la massima competizione scozzese di calcio a 5 organizzata dalla Scottish Football Association.\nIl campionato nazionale ha avuto una storia travagliata ed ancora non ha trovato una sua dimensione definitiva. Il nucleo pi\u00f9 forte di praticanti di calcio a 5 si trova nell'area di Perth dove la federazione scozzese patrocina un campionato dalla stagione 2006/2007 che si \u00e8 sviluppato sino ad avere tre categorie (\"Premier League\", \"First Division\" e \"Second Division\") e che ha visto dominare la formazione del Fair City Santos, vincitore delle due edizioni sin qui svolte.\nA livello nazionale, il campionato si \u00e8 svolto con girone unico nel 2005/2006 quando il Fair City ha ufficialmente guadagnato il diritto a giocare la UEFA Futsal Cup. Tuttavia i playoff nazionali previsti al termine di ogni stagione a partire da quella successiva non si sono mai svolti."}
{"id": "2183395", "revid": "767487", "url": "https://it.wikipedia.org/wiki?curid=2183395", "title": "Sweet Bitter Love", "text": "Sweet Bitter Love \u00e8 un album della cantante soul statunitense Aretha Franklin, pubblicato nel 1970 dalla Sony Records."}
{"id": "2183404", "revid": "28592", "url": "https://it.wikipedia.org/wiki?curid=2183404", "title": "Vescovo di Vigevano", "text": ""}
{"id": "2183408", "revid": "1543377", "url": "https://it.wikipedia.org/wiki?curid=2183408", "title": "Imperium proconsulare maius", "text": "L'imperium proconsulare maius fu un'istituzione del diritto romano che conferiva il potere sulle province, di rango superiore rispetto ai governatori delle province stesse (\"maius\") ed esercitato al di fuori del vincolo della collegialit\u00e0 delle magistrature repubblicane, come proconsole, ossia rivestito dopo il consolato.\nDeriva dai poteri straordinari, pi\u00f9 estesi territorialmente e/o di durata maggiore, conferiti a singoli personaggi della fine dell'et\u00e0 repubblicana, come Pompeo con la \"lex Gabinia\", o come Cesare in Gallia.\nStoria.\nVenne istituzionalizzato con l'attribuzione da parte del Senato ad Augusto del comando effettivo sulle province nel 27 a.C., attribuito nell'ambito del consolato rivestito anno dopo anno dal \"princeps\" ed esercitato sulle province non pacificate, dove dunque doveva esercitarsi un comando militare, per mezzo di legati. Il potere sulle province, venne confermato come \"imperium proconsulare\", nel 23 a.C. e divenne inoltre \"maius\", comprendendo una preminenza sui governatori anche delle province gi\u00e0 pacificate. Nello stesso anno l'\"imperium\" di cui gi\u00e0 godeva divenne \"imperium proconsulare maius et infinitum\", in modo da comprendere anche le province senatorie: tutte le forze armate dello stato romano dipendevano ora da lui.\nL'\"imperium proconsulare\" inizialmente decennale, gli fu rinnovato nel 19 a.C., sulle cosiddette province \"imperiali\" (compreso il controllo dei tributi delle stesse), vale a dire le province dove fosse necessario un comando militare, ponendolo di fatto a capo dell'esercito. Nel 18 a.C., Augusto concesse all'amico e genero, Marco Vipsanio Agrippa, l'\"imperium proconsulare maius\" (pari a quello del \"princeps\") per cinque anni, oltre alla \"tribunicia potestas\", per quanto egli non avesse gli stessi poteri di Augusto, n\u00e9 la sua \"auctoritas\".\nTiberio, dopo aver portato a termine le operazioni in Germania, celebr\u00f2 in Roma il trionfo per la campagna in Dalmazia e Pannonia nell'ottobre del 12 d.C., in occasione del quale si prostr\u00f2 pubblicamente di fronte ad Augusto, e ottenne nel 13 d.C. il rinnovo della \"tribunicia potestas\" e l'\"imperium proconsulare maius\", titoli che ne completavano di fatto la successione, elevandolo al rango effettivo di coreggente, insieme allo stesso Augusto: poteva, dunque, amministrare le province, comandare gli eserciti, ed esercitare pienamente il potere esecutivo. Tuttavia gi\u00e0 dal momento della sua adozione Tiberio aveva iniziato a prendere parte attiva al governo dello Stato, coadiuvando il patrigno nella promulgazione delle leggi e nell'amministrazione. Il nuovo principe, fra i suoi primi atti, sollecit\u00f2 il senato a concedere l'\"imperium proconsulare\" a Germanico, quale suo erede designato. Quest'ultimo poteva cos\u00ec godere di grande autonomia rispetto a Tiberio stesso sulla impostazione della guerra in Germania.\nQuesta attribuzione dell'\"imperium proconsulare maius\" fu, insieme ad altre prerogative, alla base del potere esercitato dal \"princeps\" durante tutta l'epoca giulio-claudia, fino alla lex de imperio Vespasiani del 69.\nCaratteristiche.\nQuesto potere, conferito dal Senato ad Augusto nel 23 a.C. insieme alla \"tribunicia potestas\" a vita, era un \"imperium maius\" perch\u00e9 era superiore a quello di tutti gli altri proconsoli, e \"infinitum\" nel duplice senso spaziale e temporale, perch\u00e9 non limitato a una sola provincia e non predeterminato nel tempo. Infatti, Ottaviano fu riconosciuto come \"princeps\" dai membri del senato. In virt\u00f9 di questo riconoscimento Ottaviano diveniva il primo e pi\u00f9 autorevole tra i senatori anche se, da un punto di vista formale, continuava ad essere un senatore alla pari con gli altri. \u00c8 sostanzialmente quello che attualmente definiamo come \"principato\". Nasce con Ottaviano un nuovo tipo di governo in cui gli elementi repubblicani (affievoliti) convivono con elementi senza dubbio monarchici (in parte mascherati)."}
{"id": "2183422", "revid": "76963", "url": "https://it.wikipedia.org/wiki?curid=2183422", "title": "Willem Wissing", "text": "Wissing, nato ad Amsterdam, studi\u00f2 a L'Aia, presso Willem Doudijns (1630-1697) e Arnoldus van Ravestyn (1615-1690). Nel 1676 si trasfer\u00ec a Londra e lavor\u00f2 come assistente di sir Peter Lely, primo pittore di corte del re d'Inghilterra Carlo II Stuart. Dopo la morte di Lely nel 1680, Wissing era considerato come il suo allievo migliore. Nonostante questo la carica di primo pittore di corte pass\u00f2 a Godfrey Kneller, l'unico rivale di Wissing nel campo della ritrattistica. In ogni caso Wissing ritrasse numerosi personaggi di spicco della sua epoca, come re Carlo II, le regine Caterina di Braganza e Maria Beatrice d'Este, il duca James Crofts, e il conte di Rochester.\nNel 1685, sotto il regno di Giacomo II Stuart, Wissing fu mandato nei Paesi Bassi per ritrarre il cognato di Giacomo II, Guglielmo d'Orange e la figlia di Giacomo II, Maria II.\nWissing si spense nel 1687."}
{"id": "2183426", "revid": "119006513", "url": "https://it.wikipedia.org/wiki?curid=2183426", "title": "Sacconago", "text": "Sacconago (\"Sin\u00e5gu\" in dialetto bustocco) \u00e8 un quartiere di 8.326 abitanti del comune di Busto Arsizio. Fu un comune autonomo dal 1816 al 1928.\nStoria.\nIl villaggio di Sacconago risale probabilmente all'epoca che va dal II secolo a.C. ed il II secolo d.C. Si ritiene che il suffisso \"-ago\" si sia originato in epoca celto-romana, ossia da popolazione celtica romanizzata.\nI primi residui archeologici sono quelli rinvenuti nella chiesa vecchia di Sacconago, i cui lavori hanno consentito di ritrovare resti non solo della chiesa antecedente all'attuale, ovvero tutto la parte sinistra e l'abside con magnifici affreschi, ora ottimamente restaurati, ma anche di un edificio pi\u00f9 antico, le cui fondazioni sono ora visibili attraverso un pavimento di vetro.\nNel Medioevo faceva parte della pieve di Olgiate Olona, traslata nel 1583 da San Carlo Borromeo a Busto Arsizio. Nel 1649 il nobile Giuseppe Corio acquist\u00f2 da Filippo IV di Spagna il feudo del borgo. Nel 1730 Sacconago inglob\u00f2 l'allora comune autonomo di Cascina Brughetto.\nSacconago fu unita una prima volta a Busto Arsizio dall'8 novembre 1811 al 12 febbraio 1816, e da allora fu comune autonomo per pi\u00f9 di cent'anni. Nel 1853 contava 1658 abitanti. Nel 1869 si vide aggregare il comune di Borsano, al quale rimase unito fino al 1912. L'anno precedente veniva fondato l'asilo san Cirillo. Nel 1928 fu aggregato definitivamente a Busto Arsizio, insieme a Borsano.\nL'allora parroco don Angelo Volont\u00e8 fu attivo durante la Resistenza. Sul retro del cimitero, nel febbraio 1945, avvennero delle fucilazioni di partigiani.\nMonumenti e luoghi d'interesse.\nGli edifici pi\u00f9 degni di nota di Sacconago per la loro storia e la loro architettura sono senz'altro le tre chiese, quella parrocchiale, quella settecentesca e quella di Madonna in Campagna. Un'altra chiesa, intitolata a san Donato e andata distrutta, si ergeva a poca distanza dalla chiesa settecentesca dei Santi Pietro e Paolo. Questo \u00e8 segno del fatto che la comunit\u00e0 sinaghina ha avuto come centro vitale nei secoli la casa di Dio.\nTra gli edifici civili, i pi\u00f9 prestigiosi sono la villa Calcaterra, risalente agli anni venti e collocata all'interno di un parco che si affaccia sull'antica via di comunicazione che collegava Sacconago e Busto Arsizio, la villa Gagliardi e la Colonia Elioterapica.\nChiesa parrocchiale dei Santi Pietro e Paolo.\nTramontata l'idea di allargare ulteriormente la chiesa settecentesca per renderla pi\u00f9 capiente, sull'area del cimitero vecchio, venne posta la prima pietra della nuova chiesa nel 1928, dedicata anch'essa ai santi Apostoli Pietro e Paolo, anno nel quale l'ex-comune autonomo di Sacconago venne aggregato, assieme a quello di Borsano, alla citt\u00e0 di Busto Arsizio.\nLa prima santa Messa fu celebrata nel 1932 da don Antonio Marelli, che gi\u00e0 nel 1904 si era rivolto all'arcivescovo di Milano, il cardinal Ferrari, facendogli presente il problema della poca capienza della chiesa settecentesca.\nLa chiesa fu consacrata dal cardinal Ildefonso Schuster il 24 settembre 1933 e vi si portarono, con solenni processioni, le reliquie e le campane dalla chiesa vecchia. Il progetto dell'edificio, con muro in mattoni a vista e blocchi di pietra disposti irregolarmente, \u00e8 dell'ingegner Azzimonti.\nL'interno presenta tre navate e un'abside semicircolare. Vi si conserva una tela ad olio secentesca con la rappresentazione del martirio di Sant'Orsola. L'altare maggiore, in marmo bianco, risale al 1937.\nIl campanile della chiesa, una torre di 50 metri d'altezza, fu completato solo nel 1946.\nChiesa vecchia dei Santi Pietro e Paolo.\nUno dei monumenti di rilievo del quartiere \u00e8 la vecchia chiesa parrocchiale (\"a G\u00e9sa V\u00e8gia\"), dedicata ai santi apostoli Pietro e Paolo, e chiamata comunemente \"chiesa vecchia\". L'attuale edificio fu costruito tra il 1708 e il 1724 nell'area sulla quale sorgevano l'antica chiesa medievale ad aula unica ed il cimitero posto al suo fianco.\nDell'antica chiesa, pi\u00f9 piccola e costruita intorno al X secolo, rimangono alcuni resti, come il muro d'ambito settentrionale. L'edificio medievale fu ampliato nel XV secolo, con la costruzione di un nuovo presbiterio quadrato (attuale sagrestia) e di una nuova sagrestia (attuale ripostiglio). La consacrazione avvenne il 26 novembre 1549.\nNel 1580 vennero aggiunte due cappelle: una per il battistero ed una intitolata alla Vergine Maria. Nel 1611 fu costruito il campanile che si conserva tuttora nella sua parte inferiore, di stile prerinascimentale. Negli ultimi anni del XVIII secolo, fu infatti chiusa la cella campanaria per trasformarla nel segmento dell'orologio e la nuova cella viene costruita al di sopra.\nL'edificio attuale \u00e8 formato da una navata centrale che si apre su quattro cappelle laterali. L'organo risale al 1923 e sostitu\u00ec quello antico, donato cinque anni pi\u00f9 tardi alla parrocchia di Grantola. Recentemente l'edificio \u00e8 stato oggetto di ampi e profondi restauri che hanno fatto emergere l'antichit\u00e0 del luogo di culto, nonch\u00e9 affreschi di un certo pregio.\nChiesa di San Donato (demolita).\nAl di fuori del piccolo centro abitato, sorgeva l'oratorio di san Donato, una piccola chiesa gi\u00e0 menzionata nel repertorio delle chiese milanesi alla fine del Duecento ma risalente probabilmente agli albori del villaggio. Nel corso dei secoli l'abitato di Sacconago crebbe fino ad inglobare la chiesa.\nFu disgraziatamente demolita nel 1954 per costruire un cinematografo. Oggi resta la traccia di un antico muro dell'edificio. Bisogna ricordare che, se tale chiesetta risalisse al periodo di massima venerazione del santo alla quale \u00e8 dedicata, san Donato, ovvero all'epoca Longobarda, questa traccia inserita nel muro del cinema rappresenterebbe, insieme alla base del campanile della chiesa di San Michele Arcangelo, il pi\u00f9 antico reperto della citt\u00e0 di Busto Arsizio.\nChiesa di Madonna in Campagna.\nNel luogo dove attualmente sorge la chiesa, esisteva gi\u00e0 una piccola cappella votiva almeno a partire dal 1561. Nel 1702 si decise di costruire una vera e propria chiesa dedicata alla Beata Vergine dei Sette Dolori nel luogo in cui, su un semplice tratto di muratura, si venerava un'immagine della Deposizione. L'edificio, in origine, non era consacrato ma soltanto benedetto. Inoltre non presentava il portico antistante la facciata che si pu\u00f2 osservare oggi.\nL'interno della chiesa fu decorato con un pregevole dipinto della Piet\u00e0, ovvero della Vergine che regge il corpo di Ges\u00f9 Cristo morto. La chiesa venne dotata di sagrestia nella seconda met\u00e0 del Settecento. A causa di recenti rinnovamenti della viabilit\u00e0 che hanno permesso di collegare con la citt\u00e0 oltre alla zona industriale anche il centro di raccolta dei rifiuti e il nuovo stadio di atletica (e che permetteranno di accedere al nuovo terminal merci intermodale di Sacconago), parte dell'antica stradina di campagna che costeggiava la chiesa \u00e8 andata perduta.\nCimitero.\nVerso la met\u00e0 del Settecento, quando si rese inadeguato l'antico cimitero che si trovava accanto alla vecchia chiesa parrocchiale dei santi apostoli Pietro e Paolo, un nuovo cimitero venne costruito al di fuori del nucleo storico dell'ex-municipio di Sacconago, nell'area in cui dal 1928 sorge la nuova chiesa parrocchiale.\nAlla fine dell'Ottocento si decise di spostare di nuovo il cimitero in un'area a sud-ovest del centro urbano, sulla via Bienate, che collega Sacconago con l'ex-comune autonomo di Bienate. Il nuovo cimitero fu progettato dall'ingegner Ercole Seves nel 1898, che qualche anno prima aveva gi\u00e0 progettato il Cimitero Monumentale di Busto Arsizio. La prima tumulazione avvenne nel 1908. \nTra i monumenti degni di nota, si trova la cappella Gagliardi, opera dell'architetto Silvio Gambini.\nVilla Calcaterra.\nLa villa fu costruita negli anni venti dalla famiglia Calcaterra, proprietaria anche di un cascamificio a Sacconago e di una tessitura in Valcuvia. Durante la seconda guerra mondiale fu requisita dai tedeschi e divenne famigerata per le torture inflitte al suo interno ai partigiani della zona.\nRimase di propriet\u00e0 della famiglia sino al 1968 e fu acquistata nel 1972 dal Comune di Busto Arsizio, che la destin\u00f2 a sede distaccata delle scuole elementari \"Ada Negri\" e poi del liceo scientifico \"Arturo tosi\". La villa, la cui facciata principale si trova su via Magenta, presenta una pianta ad H sviluppata su tre piani. L'esterno della villa presenta numerose decorazioni.\nNel grande parco che circonda la villa, tra la vie Magenta e XI Febbraio, si trova il monumento alla municipalit\u00e0 di Sacconago.\nDopo essere rimasta a lungo in stato di abbandono, oltrech\u00e9 oggetto di azioni vandaliche, il 31 ottobre 2009, dopo un adeguato restauro, \u00e8 stata consegnata all'Istituto cinematografico Michelangelo Antonioni.\nGeografia antropica.\nIl suo territorio comprende, oltre all'antico borgo di Sacconago vero e proprio, anche l'antico comune di Cascina Brughetto (o Cascina di Borghetto). I due comuni furono uniti nel 1730.\nFu sede marchionale dal 1647 sotto la famiglia Corio, che dovette chiedere dispensa visto lo scarso numero di \"fuochi\" (nuclei familiari) che componevano la comunit\u00e0.\nCultura.\nTradizioni e folclore.\nPer quanto riguarda le tradizioni a carattere religioso, nel quartiere si celebra la festa di san Cirillo: dopo la santa Messa, i sinaghini festeggiano per le vie del quartiere con cavalieri e carri trainati da muli.\nLa locale associazione della Famiglia Sinaghina organizza ogni febbraio la sfilata carnevalesca per tutta la citt\u00e0 di Busto Arsizio, guidata dalle maschere popolari (di recentissima creazione, caso raro) del Tarlisu e della Bumbasina, i cui nomi rispecchiano tipi di tessuto prodotti storicamente in citt\u00e0 in omaggio alla fiorente tradizione tessile locale.\nMusica.\nSacconago ospita sin dal 1875 la Filarmonica Santa Cecilia\nInfrastrutture e trasporti.\nIl terminal merci di Sacconago, gi\u00e0 previsto dal piano regolatore del 1975 e realizzato tra il 2007 e il 2010 su una superficie di 38.000 metri quadrati, \u00e8 stato progettato con lo scopo di togliere dalle strade circa 40.000 camion l'anno (poco meno di un sesto di quelli tolti dal Terminal Hupac di Busto Arsizio). Dopo due anni di inutilizzo, e dopo il completamento della nuova viabilit\u00e0 di via Piombina, la neonata societ\u00e0 di logistica Carcolog ha affittato l'area dalla societ\u00e0 svizzera Hupac (che l'aveva in gestione da Trenord) per utilizzarlo durante la ristrutturazione del terminal di Arese allo scopo di smistare automobili FIAT nelle concessionarie di Lombardia, Piemonte e Veneto."}
{"id": "2183427", "revid": "144796", "url": "https://it.wikipedia.org/wiki?curid=2183427", "title": "Battaglia di Brentford", "text": ""}
{"id": "2183435", "revid": "1543377", "url": "https://it.wikipedia.org/wiki?curid=2183435", "title": "Rudy Cipolla", "text": "Nato in provincia di Cosenza nel 1900, emigr\u00f2 giovanissimo negli Stati Uniti. Esercit\u00f2 piccole attivit\u00e0 commerciali, ma la sua grande passione fu sempre e solo la musica fino agli ultimi anni della sua vita (mor\u00ec quasi centenario). \nNumerose le sue composizioni per mandolino -lo strumento preferito- alcune delle quali fanno parte delle colonne sonore dei film \"Capone\" e \"Peggy Sue Got Married\".\nLa citt\u00e0 di Cosenza lo volle ricordare nell'ambito del Festival \"Invasioni 2000\" con un concerto eseguito da Beppe Gambetta, che lo conobbe personalmente, e Carlo Aonzo.\nQueste alcune delle sue composizioni:"}
{"id": "2183445", "revid": "599013", "url": "https://it.wikipedia.org/wiki?curid=2183445", "title": "Chiesa di San Nicola (Orsogna)", "text": "La chiesa di San Nicola o chiesa madre \u00e8 sita ad Orsogna in provincia di Chieti.\nStruttura.\nL'esterno \u00e8 un possente edificio a pianta rettangolare a navata unica, con la facciata rivolta sulla salita di via Roma, prima della guerra combaciava con la facciata della Casa del Vescovo, andata distrutta. L'abside \u00e8 simicircolare, ed \u00e8 unita alla casa canonica rivolta su Largo De Nardis, ex Piano Castello. Sulla parte superiore vi sono due cupole gemelle, a pianta circolare, con ordine regolare si finestre ovoidali, e copertura a calotta, che all'esterno somiglia a una pagoda. Una delle due \u00e8 stata ricostruita dopo i danni della seconda guerra mondiale, e non presenta affreschi interni, come l'altra. \nIl possente campanile laterale a torre \u00e8 suddiviso in tre settori con archi a tutto sesto: la ricostruzione del dopoguerra ha sostanzialmente mantenuto lo stile originale, con il settore pi\u00f9 grande coi quattro archi per lato ospitanti le campane, due mezzane, una grande e una piccola, che dal 2006 suonano a mezzo slancio, mentre prima erano a slancio completo. La sommit\u00e0 ha una cuspide a piramide, che \u00e8 frutto della ricostruzione post bellica, in quanto il rialzo della sopraelevazione era identico al settore principale, diviso da una balconata, e caratterizzato sempre da quattro archi per tutti i lati. La sopraelevazione attuale \u00e8 pi\u00f9 piccola, ed \u00e8 imbruttita purtroppo sa antenne telefoniche. \nLa facciata \u00e8 in stile romanico posticcio, col portale in marmo con finta cornice marcapiano superiore che spezza in due la facciata. Sulla zona centrale si trova un finestrone rettangolare (istoriato con vetri policromi, a rappresentare San Nicola nell'atto di proteggere Orsogna), il timpano di sommit\u00e0 \u00e8 triangolare. \nL'interno \u00e8 ad un'unica navata, quasi completamente rifatto in stile pseudo neoclassico, dopo le devastazioni della guerra. L'altare maggiore \u00e8 in marmo con edicoletta, affiancata da due statue di angeli reggi-cero, con una statua di un santo, solitamente vi si trova il Crocifisso, nel periodo pasquale il Cristo risorto e durante la festa patronale la statua di San Nicola. \nIl presbiterio \u00e8 introdotto da un arco trionfale che si raccorda alla seconda cupola, quella affrescata, presso la lunetta a ventaglio c'\u00e8 il moasico dell'Allegoria dell'Agnus Dei, con sopra pa figura gigantesca del Cristo beneficente tra l'alfa e l'omega, attorno scene del Nuovo Testamento. Nell'interno viene conservato un pregevole organo, dietro l'edicola dell'altare maggiore , mentre la cantoria si trova nella controfacciata. La cupola affrescata negli spicchi mostra scene dei Vengeli e della vita di san Nicola, i quattro spicchi laterali rittaggono gli Evangelisti, le nicchie degli altari laterali a finto tempietto pseudo barocco con la cornice a timpano circolare con putti, mostrano affreschi pseudo neoclassici, di cui si ricorda il Sacro Cuore di Ges\u00f9 al Vaticano, presso la nicchia di san Nicola, Ges\u00f9 Bambino con san Giuseppe, e San Francesco in estasi presso la Madonna col Bambino. La nicchia laterale di san Nicola ha anche una rientranza con la statua della Madonna nell'atto di proteggere dei piccoli fedeli. Presso l'ingresso, si teuvano la teca del corpo del Cristo morto a destra ed a sinistra un monumentale Crocifisso ligneo.\nStoria.\nUna cappella \u00e8 segnalata nel 1097, dipendente dal monastero benedettino di San Barbato in Pollutri.\nFrancesco Verlengia ricorda una statua di una Madonna col Bambino del XV secolo , attualmente nel deposito del museo diocesano di Chieti, ipotizzando che esistesse una chiesa antica, insieme a una scuola di intagliatori orsognesi. Sicuramente una chiesa esisteva, essendo la principale cappella dell'antico castello dei Colonna, affacciato su piazza Mazzini, e distrutto nel 1944.\nNel XVII secolo fu costruita davanti al sagrato della parrocchia una cappella, che occupava tutto l'attuale piazzale belvedere con il monumento alla Majella, la cappella della Madonna del Rifugio, con la confraternita della Madonna di Loreto. Anche questa cappella fu distrutta nel 1944.\nNon si hanno altre notizie prima dell'8 giugno 1776, quando un dispaccio del re Ferdinando IV ne ordinava la costruzione, che avvenne per opera degli architetti Pietro Paolo Francia da Penne e da suo figlio Agnello. Altri vogliono che il progetto originario fosse del ticinese Giovanni Antonio Fontana, naturalizzato in Penne (PE).\nFu lievemente danneggiata dal terremoto del 1881 che colp\u00ec Orsogna, ma che fece cadere il campanile, che fu ricostruito nei primi anni del '900, a torre quadrata a pi\u00f9 livelli, con loggia superiore. Negli anni '20 del Novecento il campanile fu abbellito da decorazioni varie, inclusa una lanterna quadrata pi\u00f9 piccola sulla sommit\u00e0, simile all'attuale che ha la cuspide piramidale. Fu abbellita anche con stucchi neoclassici negli interni, statue e tele, anche i pennacchi delle due cupole gemelle furono decorati. \nDistrutta quasi totalmente nella seconda guerra mondiale, venne ricostruita dal Genio civile conservando le strutture originarie, per quanto possibile, usando il mattone a forno. I danni riguardarono la facciata e la parte superiore del campanile; una cupola fu completamente sfondata dalle bombe, danneggiando gli interni. Negli anni '50 fu riccamente ornata di mosaici e pennacchi pseudo barocchi, nuove tele negli altari laterali, e di tabernacolo monumentale all'altare maggiore. \nNel 2016 la chiesa \u00e8 stata coinvolta in uno scandalo locale, in quanto il parroco congedato don Mario Persoglio si sarebbe appropriato indebitamente degli ori antichi della statua di San Rocco nella chiesa a lui dedicata, in piazza, sostituiti con bigiotteria, per finanziare il restauro della copertura della chiesa parrocchiale, in grave stato di conservazione. La vicenda si \u00e8 trascinata per mesi, coinvolgendo anche l'arcivescovo della diocesi di Chieti Monsignor Bruno Forte; tuttavia l'oro, frutto di ex voto popolari risalente sin dall'800 e donazioni varie, risulta perduto nel mercato nero; l'ex parroco viene assolto nel febbraio 2020.\nNel 2018 sono partiti i lavori di restauro degli interni e del soffitto, terminati l'anno seguente."}
{"id": "2183449", "revid": "729019", "url": "https://it.wikipedia.org/wiki?curid=2183449", "title": "Giovanni Urbani (direttore dell'ICR)", "text": "\u00c8 stato anche direttore dell'Istituto Centrale del Restauro (1973-83). A lui si deve l'elaborazione del concetto di conservazione programmata in rapporto all'ambiente.\nBiografia.\nFormazione.\nNasce a Roma il 6 ottobre 1925. Nel 1952 sposa Ada Ruffini, nipote di Francesco e figlia di Edoardo, due dei dodici professori su circa tremila che rifiutarono di giurare fedelt\u00e0 al fascismo. Suo testimone di nozze fu Antonio Cederna, in quegli anni amico indivisibile.\nL\u2019interesse di Urbani per il restauro viene originato dall\u2019incontro con Augusto Cecconi Principe, zio d\u2019un suo compagno di studi al liceo Regina Elena di Roma e fin dal 1942 restauratore nell\u2019allora neonato Istituto Centrale del Restauro (ICR), un interesse da precursore in quegli anni, ancor pi\u00f9 per chi si era diplomato a un liceo classico, quindi naturalmente avviato a una carriera nelle arti liberali. Liberata Roma nel 1944 dall'occupazione nazifascista, egli fa domanda d\u2019ammissione al primo corso di formazione della scuola internazionale dell\u2019ICR dove entra 1945, iniziando da allora una vita professionale svolta sempre e solo all\u2019interno di un ICR che, grazie alle direzioni di Cesare Brandi, Pasquale Rotondi e sua, fu per decenni indiscusso punto di riferimento nel mondo: dopo mai pi\u00f9. Nel 1948 si laurea in Lettere con una tesi in Storia dell'arte su Domenico Veneziano discussa con Pietro Toesca. Nel 1949 entra all\u2019ICR come restauratore di ruolo per divenirne funzionario nel 1955. Nel 1952 studia con Lionello Venturi le allora pionieristiche radiografie dei dipinti di Caravaggio nella Cappella Contarelli in San Luigi dei Francesi eseguite dall\u2019ICR.\nAnni '50-'60.\nDal 1956 al 1963 \u00e8 critico dell\u2019arte contemporanea per il settimanale \u201cIl Punto\u201d, scrivendo testi che nascono dall'interrogativo che sempre lo accompagner\u00e0 nel suo lavoro di conservatore, ma anche, per molti versi, di storico della cultura: \u201cquale sia il senso della presenza del passato nel mondo d\u2019oggi\u201d, un domandarsi dovuto anche dall'attenzione che egli ebbe per il lavoro di Edgar Wind sul vaticinio hegeliano dell'arte come \u00abun passato\u00bb.\nNel 1957 pubblica un piccolo volume monografico sul Beato Angelico \u00abche resta ancora oggi uno dei saggi pi\u00f9 intelligenti e raffinati su questo immenso e appartato artista\u00bb. In quello stesso anno \u00e8 uno dei due soli intellettuali italiani invitati al settimo degli \u201cInternational Seminar\u201d di Harvard allora diretti da Henry Kissinger: con lui \u00e8 Raffaele La Capria, che da allora diverr\u00e0 l\u2019amico d\u2019una vita. Nel 1958 organizza la mostra \"Prima selezione di giovani artisti Italiani e Americani\" come fine arts director del primo Festival dei Due Mondi di Spoleto. Nello stesso anno incontra un ventenne Giorgio Agamben. Tra loro subito si instaura un rapporto tra maestro e allievo sul pensiero di Heidegger, filosofo allora praticato da pochissimi in Italia e che invece fu di formazione per Urbani (e per Agamben). Nel 1960, assieme a Licia Vlad Borrelli e Joselita Raspi Serra, inizia ad ordinare gli scritti e raccogliere le lezioni di Cesare Brandi, in vista della pubblicazione della versione definitiva della \"Teoria del restauro\" (1963) gi\u00e0 pubblicata in varie stazioni dallo storico dell\u2019arte senese tra il 1948 e il 1953.\nNel 1966, l\u2019alluvione di Firenze dimostra che il fulmineo mutamento socio-economico avvenuto nell\u2019Italia del secondo dopoguerra ha creato nel Paese una grave questione ambientale, la stessa che sposta il problema della tutela \u2013 come Urbani subito comprende \u2013 dal corrente restauro critico-estetico delle singole opere teorizzato da Cesare Brandi (che comunque Urbani sempre riconobbe come uno dei suoi maestri), al ben pi\u00f9 complesso problema di come conservare ci\u00f2 che rende il patrimonio artistico dell\u2019Italia e degli italiani unico al mondo: il suo essere un insieme indissolubile dall\u2019ambiente in cui \u00e8 andato infinitamente stratificandosi nei millenni. Quindi la necessit\u00e0 d\u2019elaborare una \u201ctecnica\u201d (Heidegger) che abbia efficacia sulla totalit\u00e0 di un patrimonio sempre pi\u00f9 esposto \u2013 appunto nel suo insieme \u2013 ai rischi ambientali, quali sismico, idrogeologico, spopolamento, eccetera. Una tecnica che per essere incisiva deve avere carattere preventivo e programmato, la stessa che Urbani elabora in anni d\u2019un lavoro di ricerca condotto con vari organismi pubblici e privati e con laboratori scientifici dell\u2019industria, quella da lui denominata \u201cconservazione programmata\u201d. Tecnica che ha una prima applicazione (e ancora oggi unica per l'assurda opposizione subita dal lavoro di Urbani) tra il 1966 e il 1967 su duecentotrenta dipinti su tavola alluvionati che l\u2019ICR, allora diretto da Pasquale Rotondi e con Urbani suo braccio destro, fecero ricoverare nell\u2019immensa Limonaia del Giardino di Boboli, dove l\u2019Istituto di Fisica tecnica dell\u2019Universit\u00e0 di Roma, guidato da Gino Parolini e Marcello Paribeni, provvide a una loro lentissima e programmata deumidificazione, cos\u00ec da prevenire danni alla pellicola pittorica in fase di ritiro del legno di supporto. Il modo, questo, per cos\u00ec rimandare al futuro un eventuale restauro, ben conoscendo Urbani la pericolosit\u00e0 conservativa di ogni diretta manomissione della materia delle opere, quella inevitabilmente operata dai restauri. Una conoscenza diretta del problema che gli veniva dalla sua nativa formazione di restauratore, una concreta esperienza di lavoro ancora oggi unica nella formazione di chi si occupa professionalmente di tutela. La stessa che lo differenzi\u00f2 sostanzialmente dal mondo dei professori e dei soprintendenti per i quali \u201cla conservazione dell\u2019identit\u00e0 ideale dell\u2019opera d\u2019arte \u00e8 perfettamente attuabile coi mezzi della storia dell\u2019arte\u201d. N\u00e9 dimenticando, rispetto alla centralit\u00e0 data da Urbani all\u2019ambiente circa il tema conservativo, la sua apertura alla fondazione di una \u201cecologia culturale\u201d, scrivendo ad esempio che: \u201cin un\u2019epoca in cui l\u2019uomo comincia ad avvertire la terribile novit\u00e0 storica dell\u2019esaurimento del proprio ambiente di vita, i valori dell\u2019arte del passato cominciano ad assumere la nuova dimensione di componenti ambientali antropiche, altrettanto necessarie, per il benessere della specie, dell\u2019equilibrio ecologico tra le componenti ambientali naturali\u201d Una riflessione caduta come sempre nel vuoto che dimostra una volta di pi\u00f9 dilettantesche, prima che demagogiche, le accuse di tecnocrazia che in molti rivolsero ai progetti di Urbani sulla conservazione programmata in rapporto all\u2019ambiente, fino al costante svilire quel decennale e oltre lavoro di ricerca condotto con organismi e laboratori scientifici privati e pubblici, Italiani e stranieri, a epifenomeno delle sei pagine di astratta teoria estetica scritte da Cesare Brandi nel 1956 sul \u201crestauro preventivo\u201d.\nIstituto Centrale del Restauro.\nAlla fine degli anni \u201960 inizia la stretta collaborazione dell\u2019ICR e di Urbani con una delle grandi industrie italiane, l\u2019Eni, che in tal modo divenne esempio di impegno civile e sociale d\u2019un importante gruppo economico che pone al servizio del Paese i propri esperti scientifici e i propri laboratori di ricerca operando in via solidale per una sua crescita culturale e civile. Primo esito di quella collaborazione \u00e8, nel 1971, uno studio condotto con una consociata dell\u2019Eni, l\u2019Isvet, sui danni economici provocati dall\u2019inquinamento ai beni culturali, studio mai utilizzato. Agli inizi degli anni \u201970 indirizza e coordina i contributi di vari organismi e laboratori italiani (molti consociati dell\u2019Eni e della Montecatini) e stranieri (statunitensi, in particolare) per la fondazione di una \u201cscienza della conservazione\u201d, gli stessi raccolti nel 1973 in \u201cProblemi di Conservazione\u201d, lavoro di ricerca rimasto privo di seguito, per il disinteresse in cui lo fa cadere il mondo della tutela italiano, nel quale evidenzia la necessit\u00e0 di ripensare l'attivit\u00e0 dell'ICR, non pi\u00f9 come perfezionamento e promozione di innovative tecniche di restauro, ma come riorganizzazione del sistema della tutela a livello territoriale, cio\u00e8 in una scala che possa garantire la conservazione del rapporto tra patrimonio artistico e ambiente. \u00c8 la \"conservazione preventiva e programmata in rapporto all'ambiente\", tecnica che non serve a realizzare restauri sempre migliori, ma a fare in modo che le opere abbiano sempre meno bisogno di restauri attraverso un\u2019azione di tutela fondata sulla prevenzione dai fattori ambientali di degrado quali sismici, idrogeologici, inquinamento, spopolamento, eccetera. Ed \u00e8 una presa di posizione di radicale discontinuit\u00e0 con il restauro critico-estetico brandiano che si rivolge alle singole opere e non al patrimonio nella sua totalit\u00e0, come invece \u00e8 per la conservazione programmata.\nNello stesso 1973 Urbani \u00e8 il responsabile della sezione dedicata al patrimonio artistico nella \u201cPrima relazione sulla situazione ambientale del Paese\u201d coordinata dalla \u201cTecneco\u201d (altra societ\u00e0 dell\u2019Eni), l'ennesimo lavoro di ricerca che non ha seguito alcuno. Ancora nel 1973 presenta a una Lining Conference tenuta a Greenwich gli esiti del lavoro condotto in collaborazione con il settore fibre della Snam Progetti, altra societ\u00e0 dell\u2019Eni, con cui Urbani rifonda completamente le tecniche di foderatura dei dipinti su tela, lavoro del tutto ignorato in Italia, ma non all\u2019estero dove \u00e8 stato ripreso fino a plagiarlo. Sempre nel 1973, Urbani \u00e8 promosso Direttore dell\u2019ICR.\nNel 1974 (D.L. 657/14 dic.) Giovanni Spadolini, giornalista passato alla politica, fonda il Ministero dei beni culturali. Il giornalista neo-ministro si limita infatti a trasferire tal quale dentro al nuovo Ministero la \u201cDirezione generale Antichit\u00e0 e Belle Arti\u201d creata alla fine dell\u2019Ottocento all\u2019interno al Ministero della Pubblica Istruzione. Fonda quindi Spadolini il suo Ministero senza tenere in conto alcuno il lavoro di ricerca e innovazione sulla conservazione in rapporto all'ambiente cui sta lavorando l\u2019ICR di Urbani, senza operare una riforma dei compiti della struttura amministrativa territoriale (le Soprintendenze), infine senza produrre una nuova legge di tutela che prenda atto della necessit\u00e0 di porre in equilibrio le esigenze del patrimonio artistico o pi\u00f9 semplicemente storico con le radicali trasformazioni socio-economiche e territoriali avvenute in Italia a partire dal secondo dopoguerra. Da qui il giudizio del tutto negativo su quel nuovo Ministero dato da Urbani, Pasquale Rotondi, Bruno Molajoli e non molti altri, tra cui Sabino Cassese, che lo definisce \"una scatola vuota\" paventandone un\u2019involuzione tra burocratica, sindacale e clientelare, quel che sar\u00e0. Mentre il padre del diritto amministrativo dell\u2019Italia repubblicana, Massimo Severo Giannini, propone come alternativa la creazione d\u2019una \u201cAgenzia per la conservazione del patrimonio\u201d che per la sua azione possa usare strumenti non pubblicistici, ma quelli assai pi\u00f9 agili del diritto privato, quindi il Codice civile. Autorevoli proteste e suggerimenti che tuttavia a nulla servono.\nNel 1976 Urbani realizza il \u201cPiano-pilota per la conservazione programmata dei beni culturali dell\u2019Umbria\u201d, progetto esecutivo e \"manifesto\" della Conservazione programmata realizzato dall\u2019ICR con il supporto organizzativo della solita Tecneco, che non \u00e8 stato per\u00f2 mai attuato perch\u00e9 osteggiato dalla politica, come dall\u2019Universit\u00e0 e dalle soprintendenze. Da qui la brusca interruzione della collaborazione con la Tecneco. Nel 1983 \u00e8 direttore del lavoro di ricerca \u201cLa protezione del patrimonio monumentale dal rischio sismico\u201d, condotto al solito con molti orgasmi scientifici esterni all\u2019ICR e primo lavoro istituzionale dedicato in Italia a quel fondamentale tema di pubblica incolumit\u00e0, lavoro tuttavia completamente (e irresponsabilmente) ignorato da Ministero e soprintendenti.\nUn lungo e amaro stillicidio di opposizioni e disinteresse verso un lavoro di inequivocabile utilit\u00e0 per il Paese che porta Urbani a compiere un gesto ancora oggi unico nell\u2019alta dirigenza dell\u2019Amministrazione pubblica. Con sette anni d\u2019anticipo sulla naturale scadenza del suo mandato, in quello stesso 1983 si dimette dalla direzione dell\u2019ICR.\nAnni '80.\nDopo il 1983, Urbani continua a sottolineare l\u2019impossibilit\u00e0 di realizzare un\u2019azione di tutela che abbia un fine quando si sia privi d\u2019una conoscenza organizzata di quanto si vuole a conservare, numero delle opere, collocazione, stato di conservazione, esposizione ai rischi ambientali, cio\u00e8 in assenza d\u2019un catalogo ancora oggi incompleto. Ma anche mai Urbani cessa d\u2019evidenziare l\u2019importanza del ridare allo Stato centrale (implicitamente all\u2019ICR) il compito di realizzare progetti di lungo periodo mirati a fare dell\u2019attivit\u00e0 conservativa un\u2019occasione di progresso sia tecnico-scientifico che economico, in una parola, culturale, cos\u00ec da farla passare \u201cdall\u2019attuale stato di attivit\u00e0 marginale sul piano produttivo, a una fase di sviluppo che non pu\u00f2 essere definita altrimenti che industriale\u201d.\nNel 1986 Italia Nostra, di cui Urbani \u00e8 membro del Comitato direttivo, gli chiede di scrivere una bozza di revisione della legge di tutela 1089 pensata nel 1939 per l\u2019Italia del Re e del Duce e tuttavia allora ancora vigente: allora, ma per molti versi ancora oggi visto che \u201csotto un profilo di contenuto dispositivo, pu\u00f2 considerarsi ancora in vigore perch\u00e9 la sua disciplina \u00e8 nella sostanza transitata prima nel Testo unico del 1999, poi nel Codice del 2004\". Un lavoro in cui molto Urbani si impegna, producendo un progetto di legge che revoca in dubbio il testo autoritario e solo ostativo della l. 1089/39, facendone invece uno strumento del tutto innovativo sia in senso formale, i vincoli e i divieti resi funzione d\u2019una comune e coerente strategia di valorizzazione del patrimonio pubblico e di quello privato, sia in senso organizzativo e tecnico-scientifico, la conservazione programmata e preventiva del patrimonio in rapporto all\u2019ambiente. Un testo che per\u00f2 Italia Nostra rifiuta.\nLa statua di Marco Aurelio.\nA partire dal 1989 Urbani conduce un\u2019aspra battaglia contro la posa in opera nella piazza del Campidoglio d\u2019una copia del monumento equestre in bronzo dorato dedicato a Marco Aurelio, copia voluta invece fermamente da Giulio Carlo Argan. Mentre per parte sua Urbani afferma che la realizzazione di copie delle sculture all'aperto \u00e8 azione di tutela sbagliata, sia sul piano conservativo, perch\u00e9 revoca in dubbio qualsiasi credibilit\u00e0 all'invece decisiva efficacia preventiva della manutenzione ordinaria e programmata, sia sul piano della storia, perch\u00e9 le copie legittimano la museificazione del patrimonio artistico all\u2019aperto, togliendo alle citt\u00e0 italiane il fascino di luoghi in cui ancora oggi si abita in verit\u00e0 di vita dentro al mondo storico; n\u00e9 dimenticando, sempre restando al piano storico, che il Marco Aurelio \u00e8 stato originariamente pensato come punto focale della sistemazione michelangiolesca della piazza del Campidoglio. Le argomentazioni di Urbani, sostenute pubblicamente dai soli Bernard Andreae, Giorgio Torraca e Corrado Augias, rimasero inascoltate.\nUltimi anni.\nNegli anni successivi prosegue la sua attivit\u00e0 nel settore della tutela dei beni culturali partecipando a numerosi convegni e conferenze. Nel 1991 fonda la rivista \u201cMateriali e Strutture\u201d presentandola come \u201cl\u2019occasione per riconoscere il senso del lavoro comune, il punto di convergenza dei rispettivi sforzi di ricerca\u201d nel campo conservativo, rivista che non ha seguito alcuno. In quegli stessi anni raccoglie i suoi scritti dal 1967 al 1987 nel volume \u201cIntorno al restauro\u201d che esce postumo, nel 2000, per cura di Bruno Zanardi. Ventuno saggi come altrettanti capitoli tra loro rigorosamente coerenti (anche sul piano della cronologia) che compongono infine una \u201cteoria del restauro\u201d con cui Urbani integra in termini di pensiero, come su quelli organizzativi e tecnico scientifici, la \u201cTeoria del restauro\u201d con cui Cesare Brandi, tra il 1948 e il 1953 e in via definitiva nel 1963, aveva dato veste estetica ai principi critici di matrice storicistica e crociana esposti da Argan al convegno dei soprintendenti del 1938. Un sempre pi\u00f9 necessario completamento della teoria brandiana nella direzione della conservazione programmata e preventiva del patrimonio in rapporto all\u2019ambiente di cui tuttavia nessuno ha finora tenuto conto.\nUrbani muore a Roma l\u20198 giugno 1994.. I suoi funerali sono tenuti nella chiesa di San Giacomo al Corso la mattina del 10 giugno 1994. L'anno successivo viene insignito post mortem della \u201cMedaglia d\u2019oro ai benemeriti della cultura e dell\u2019arte\u201d, un riconoscimento tardivo e solo formale visto mai la sua lezione sar\u00e0 applicata, n\u00e9 lo sar\u00e0 da quel momento.\nLa fortuna.\nLa fortuna del lavoro di Urbani \u00e8 stata in realt\u00e0 finora (2020) una sfortuna. Mai la conservazione programmata in rapporto all\u2019ambiente \u00e8 stata accolta nelle politiche ministeriali di tutela e a nulla \u00e8 servito il lavoro fatto da Salvatore Settis di inserire quel principio tecnico scientifico e organizzativo ai commi 1-5 dell\u2019art. 29 del Codice dei beni culturali (D.lgs 42/04) del quale \u00e8 stato il coordinatore. Quindi nei fatti proseguendo il Ministero a far tutela ai sensi della l. 1089 del 1939 e della Teoria del restauro elaborata da Cesare Brandi tra il 1948 e il 1953.\nNel 2004 il pensiero di Urbani \u00e8 stato discusso in una giornata di studi intitolata \u00abGiovanni Urbani e la conservazione programmata del patrimonio artistico\u00bb organizzata da Settis presso la Scuola normale superiore di Pisa alla presenza dell\u2019allora ministro Urbani, senza per\u00f2 che questi dia corso alla sua pubblica promessa di aprire il Ministero al lavoro del restauratore romano dedicandogli una specifica Direzione generale.\nGiovanni Urbani fu figura intellettuale nota nella Roma tra gli anni '50 e '60 del Novecento. La sua memoria ricorre spesso negli scritti autobiografici di Raffaele La Capria, amico di Urbani da quando, nel 1957, frequentarono il settimo degli International Seminar di Harvard. A lui lo scrittore napoletano ha dedicato il suo romanzo \"L'estro quotidiano\" (2005) e, quattro anni dopo, due racconti lunghi: \"Un amore al tempo della Dolce Vita\" e \"America 1957, a sentimental journey\". Ma anche il ricordo di Urbani \u00e8 spesso presente negli scritti del filosofo Giorgio Agamben che sempre lo pone tra i suoi Maestri."}
{"id": "2183452", "revid": "108562709", "url": "https://it.wikipedia.org/wiki?curid=2183452", "title": "Ordine di San Vladimiro", "text": "La croce di San Vladimiro, fu un ordine cavalleresco fondato nel 1782 dalla zarina Caterina II di Russia in memoria di Vladimiro I di Kiev, gran principe di Kiev.\nStoria.\nL'ordine venne fondato da Caterina II di Russia il 22 settembre (3 ottobre) 1782, in occasione del 20\u00ba anniversario del suo regno, al fine di premiare ufficiali militari e funzionari statali civili distintisi per il loro operato.\nL'ordine disponeva di un numero illimitato di membri, ma per la classe militare vi era una suddivisione interna delle classi basata sul grado. Nel 1787 venne stabilita l'assegnazione della medaglia di IV classe ai militari di qualsiasi grado che avessero prestato servizio per 35 anni consecutivi, con l'aggiunta per\u00f2 di un'apposita barretta con la scritta \"35 anni\" in oro sul nastro da petto.\nCon il nuovo statuto dell'Ordine siglato marted\u00ec 22 luglio (3 agosto) 1845, lo zar impose che la IV classe fosse concessa automaticamente a quanti avessero prestato almeno 35 anni di servizio nelle cariche pubbliche, il che port\u00f2 alla necessit\u00e0 di creare una barretta per \"35 anni\" da apporre sul nastro.\nNel 1850, per differenziare la classe civile da quella militare, vennero apposte due spade incrociate dietro la medaglia concessa ai militari.\nNel 1957, in commemorazione del 40\u00ba anniversario della restaurazione del patriarcato di Russia, l'ordine venne ricostituito dalla chiesa ortodossa russa.\nClassi.\nL'ordine disponeva di quattro classi di benemerenza sia civili che militari. Il nastro dell'ordine era rosso bordato di nero."}
{"id": "2183453", "revid": "125594824", "url": "https://it.wikipedia.org/wiki?curid=2183453", "title": "Museo civico di Lodi", "text": "Il Museo civico di Lodi \u00e8 stato un museo civico situato a Lodi, che fu inaugurato nel 1869 con lo scopo di raccogliere e conservare i reperti archeologici provenienti dal territorio di Lodi Vecchio e i dipinti di scuola lodigiana e chiuso nel gennaio 2011.\nOspitato dal 1876 nell'ex convento adiacente alla chiesa di San Filippo, conserva numerose opere del lodigiano Callisto Piazza, ma anche due importanti dipinti di Francesco Hayez. \u00c8 presente inoltre una sezione archeologica che custodisce numerosi reperti provenienti da \"Laus Pompeia\", una sezione risorgimentale e l'importante sezione della ceramica, elemento classico dell'artigianato locale.\nSezione archeologica.\nIn questa sezione sono contenuti materiali provenienti dal territorio, rinvenuti a partire dall'Ottocento.\nNella prima sala vi sono alcune epigrafi che costituirono il primo nucleo della raccolta. Sono presenti inoltre reperti dell'et\u00e0 del bronzo, due corredi di sepoltura celtica, e vasellame bronzeo romano.\nNella seconda sala vi sono le epigrafi del tempio di Ercole sulle rive dell'Adda e altre epigrafi cristiane, corredi funebri romani e longobardi e altri reperti provenienti dalla Magna Grecia e dall'Etruria.\nPinacoteca.\nLa Pinacoteca \u00e8 situata al primo piano del palazzo. Per accedervi si passa da un imponente scalone, a met\u00e0 del quale \u00e8 situato il busto di marmo di Ludovico Vistarini, opera di Leone Leoni. Particolarmente pregiati sono gli ornamenti in ferro battuto risalenti al XVIII secolo.\nXV secolo.\nTra le opere relative a questo periodo, il documento pi\u00f9 importante \u00e8 il ciclo di affreschi provenienti dal Tempio dell'Incoronata, attribuibili a Matteo e Giovanni della Chiesa (attivi dal 1494 al 1519), con episodi della vita del Battista.\nLe storie si sviluppano su due registri, in quello superiore troviamo: l\"'Annuncio dell'angelo a Zaccaria\", la \"Visita di Maria ad Elisabetta\", la \"Nascita del Battista\", la \"Circoncisione del Santo\", la \"Predicazione\"; in quello inferiore: \"San Giovanni battezza Ges\u00f9\", il \"Santo di fronte ad Erode\", la \"Decollazione e il banchetto di Erode\", la \"Sepoltura del Santo\".\nAncora proveniente dal Tempio dell'Incoronata \u00e8 l'altare in legno intagliato, dipinto, dorato e graffito, con le \"Storie della Vergine e di Cristo\", opera di Ambrogio e Pietro De Donati.\nXVI secolo.\nIn questo periodo la produzione pittorica lodigiana \u00e8 rappresentata soprattutto dalla bottega dei Piazza, che tra il 1530 e il 1580 ottiene in citt\u00e0 le principali commissioni. Tra gli esponenti pi\u00f9 illustri ricordiamo:\nDello stesso secolo, la collezione include numerose opere di pittori anonimi lodigiani, una pala di Bartolomeo Bononi (attivo fino al 1514), una \"Adorazione dei Magi\" di fra' Sollecito Arisi (attivo dal 1591 al 1651). Dell'ambito del Procaccini una tela con l\"'Apparizione di Ges\u00f9 Cristo a santa Maria Maddalena\" e lo stendardo della Confraternita di San Bassiano.\nXVIII secolo.\nQuesto secolo \u00e8 testimoniato da un pregevole \"Ritratto di Giulio Codecasa\", e di notevole valore documentario \u00e8 una veduta settecentesca della Piazza Maggiore di Lodi.\nXIX secolo.\nInfine, segnaliamo un'opera di Giovanni Carnovali, il \"Volto di Ges\u00f9 Cristo\" e due importanti opere di Francesco Hayez: \"Autoritratto a 48 anni\", e il \"Ritratto di Teresa Zumali Marsili con il figlio Giuseppe\", datato 1833."}
{"id": "2183456", "revid": "486946", "url": "https://it.wikipedia.org/wiki?curid=2183456", "title": "Istituto Centrale del Restauro", "text": ""}
{"id": "2183464", "revid": "106282", "url": "https://it.wikipedia.org/wiki?curid=2183464", "title": "Washington (distretto di Columbia)", "text": ""}
{"id": "2183466", "revid": "729019", "url": "https://it.wikipedia.org/wiki?curid=2183466", "title": "Gran Premio motociclistico di Spagna 2000", "text": "Il Gran Premio motociclistico di Spagna 2000 corso il 30 aprile, \u00e8 stato il quarto Gran Premio della stagione 2000 del motomondiale e ha visto vincere la Suzuki di Kenny Roberts Jr nella classe 500, Ralf Waldmann nella classe 250 ed Emilio Alzamora nella classe 125.\nClasse 500.\nLa gara della classe 500 \u00e8 stata interrotta dopo 16 giri a causa della pioggia; non essendo stati raggiunti i 2/3 della percorrenza prevista, diversamente da quanto successo al GP della Malesia, la prova \u00e8 ripartita per 10 giri, con la griglia di partenza determinata dall'ordine d'arrivo della prima parte di gara. La somma dei tempi delle due parti ha determinato il risultato finale."}
{"id": "2183475", "revid": "287204", "url": "https://it.wikipedia.org/wiki?curid=2183475", "title": "Giovanni Urbani", "text": "Con il nome Giovanni Urbani sono noti:"}
{"id": "2183479", "revid": "290948", "url": "https://it.wikipedia.org/wiki?curid=2183479", "title": "Salto motore", "text": ""}
{"id": "2183481", "revid": "544909", "url": "https://it.wikipedia.org/wiki?curid=2183481", "title": "The Corrs Unplugged", "text": ""}
{"id": "2183490", "revid": "115533", "url": "https://it.wikipedia.org/wiki?curid=2183490", "title": "Lockheed AC-130 Spectre", "text": ""}
{"id": "2183492", "revid": "466539", "url": "https://it.wikipedia.org/wiki?curid=2183492", "title": "Universit\u00e0 Lor\u00e1nd E\u00f6tv\u00f6s", "text": "L'Universit\u00e0 Lor\u00e1nd E\u00f6tv\u00f6s, fondata nel 1635, \u00e8 una delle pi\u00f9 antiche e grandi universit\u00e0 dell'Ungheria, con sede a Budapest. Dal 1950 intitolata al celebre fisico Lor\u00e1nd E\u00f6tv\u00f6s.\nStoria.\nFu fondata nel 1635 a Trnava (in ungherese \"Nagyszombat\") dall'arcivescovo e teologo P\u00e9ter P\u00e1zm\u00e1ny e ne fu affidata la conduzione ai gesuiti. All'epoca l'universit\u00e0 constava di soli due collegi (\"collegio delle arti\" e \"collegio di teologia\"). Nel 1770 l'Universit\u00e0 fu trasferita a Buda. Ebbe nome di Regia Universit\u00e0 di Pest fino al 1873, quindi di Universit\u00e0 di Budapest fino al 1921, quando fu ribattezzata Regia Universit\u00e0 ungherese P\u00e9ter P\u00e1zm\u00e1ny P\u00e9ter dal nome del suo primo fondatore."}
{"id": "2183497", "revid": "339392", "url": "https://it.wikipedia.org/wiki?curid=2183497", "title": "James Crofts-Scott, 1\u00b0 duca di Monmouth", "text": ""}
{"id": "2183501", "revid": "4175", "url": "https://it.wikipedia.org/wiki?curid=2183501", "title": "Qualificazioni alla Coppa del Mondo di rugby 2011 - Asia", "text": "Le qualificazioni asiatiche alla Coppa del Mondo di rugby 2011 si tennero tra il 2008 e il 2010 e riguardarono 13 squadre nazionali asiatiche (divenute 12 in corso di torneo per via del ritiro della per problemi burocratici) che dovettero esprimere una qualificata direttamente alla Coppa e destinarne una ai ripescaggi intercontinentali.\nTra le dodici squadre ammesse di diritto alla non figurava alcuna Nazionale proveniente dal continente asiatico.\nLe qualificazioni si svolsero su tre turni, coincidenti con i tornei continentali dell'Asian Five Nations 2008, 2009 e 2010; di fatto, quest'ultimo fu il turno vero e proprio di qualificazione, ma i due precedenti, stante il meccanismo di promozione/retrocessione, interessarono le squadre fino alla seconda divisione della competizione, teoricamente in grado di raggiungere il torneo finale di qualificazione.\nA qualificarsi per la Coppa del Mondo, per la sesta volta consecutiva, fu il , mentre invece il , secondo classificato nell'Asian Five Nations 2010, per la prima volta accedette ai ripescaggi interzona.\nQuadro generale delle qualificazioni.\nIn grassetto le squadre qualificate al turno successivo"}
{"id": "2183510", "revid": "486946", "url": "https://it.wikipedia.org/wiki?curid=2183510", "title": "Heimbach (Eifel)", "text": ""}
{"id": "2183512", "revid": "28592", "url": "https://it.wikipedia.org/wiki?curid=2183512", "title": "Museo di Storia Naturale di Vienna", "text": ""}
{"id": "2183518", "revid": "66387", "url": "https://it.wikipedia.org/wiki?curid=2183518", "title": "Carico critico Euleriano", "text": ""}
{"id": "2183522", "revid": "2043462", "url": "https://it.wikipedia.org/wiki?curid=2183522", "title": "Ordine di San Giorgio", "text": "L'Ordine Militare di San Giorgio Grande Martire Trionfante (conosciuto anche col semplice nome di Ordine di San Giorgio Trionfante o di Ordine Imperiale di San Giorgio, in russo \u0412\u043e\u0435\u043d\u043d\u044b\u0439 \u043e\u0440\u0434\u0435\u043d \u0421\u0432. \u0412\u0435\u043b\u0438\u043a\u043e\u043c\u0443\u0447\u0435\u043d\u0438\u043a\u0430 \u0438 \u041f\u043e\u0431\u0435\u0434\u043e\u043d\u043e\u0441\u0446\u0430 \u0413\u0435\u043e\u0440\u0433\u0438\u044f, \"Voennyj orden Sviatogo Velikomu\u010denika i Pobedonosca Georgija\") \u00e8 un ordine cavalleresco russo.\nStoria.\nL'Ordine Imperiale di San Giorgio venne fondato nell'ambito dell'Impero Russo il 26 novembre 1769 dalla Zarina Caterina II di Russia, un anno dopo l'inizio della guerra russo-turca del 1768-1774. Esso rappresent\u00f2 un unicum per il periodo in cui venne creato perch\u00e9 per la prima volta in Russia veniva creato un ordine con pi\u00f9 gradi e destinato esclusivamente per le eccellenze nelle imprese militari sulla scorta di altri ordini sorti in Europa presso altre monarchie. Il primo regolamento prevedeva che le concessioni venissero fatte a quei \"figli fedeli della patria che si fossero distinti con zelo e lucentezza di coraggio\" e che al IV grado fossero ammessi come minimo coloro \"che, ufficiali, avessero prestato servizio lodevole all'estero in almeno 18 campagne militari\".\nNel 1807 venne istituita in aggiunta una medaglia in argento per i ranghi inferiori i cui insigniti ottennero il titolo onorifico di \"militare di San Giorgio\". Il numero di concessioni \u00e8 da sempre illimitato.\nNel 1833 lo statuto dell'Ordine venne rivisto e venne realizzata una descrizione accurata delle norme per accedere ai vari ranghi dell'onorificenza oltre all'aggiunta della partecipazione ad almeno una battaglia per l'assegnazione del IV grado.\nPoich\u00e9 San Giorgio inoltre era un santo della tradizione cristiana e l'esercito russo prevedeva anche il reclutamento di persone non di religione ortodossa, per costoro la decorazione che riportava sul diritto l'immagine di San Giorgio a cavallo nell'atto di uccidere il drago, venne sostituita dall'aquila bicipite russa recante lo stemma di stato. Il primo esemplare di questa onorificenza venne concesso dallo zar Nicola I il 29 agosto 1844 durante la guerra del Caucaso e concessa al maggiore Jami-bey Kaytahsky.\nDal 1845 venne esteso all'Ordine di San Giorgio il diritto di nobilt\u00e0 ereditaria dal IV grado, diritto presente anche negli altri ordini russi ma solo nel caso della I classe. A partire dal 1849 inoltre i nomi di tutti i cavalieri di San Giorgio vennero inscritti su tavole di marmo nella Sala di San Giorgio del palazzo del Cremlino di Mosca.\nIl 15 maggio 1855 venne abrogato il decreto di assegnazione dell'Ordine di San Giorgio di IV classe per anzianit\u00e0 di servizio con la sostituzione dello stesso con la IV classe dell'Ordine di San Vladimiro. Venne inoltre stabilito che l'insignito di un grado superiore dell'Ordine di San Giorgio dovesse restituire allo stato la decorazione precedente all'attuale.\nSoppresso con la rivoluzione russa del 1917, nel 1943 il governo comunista russo stabil\u00ec la fondazione dell'Ordine della Gloria che si modellava su questo stesso ordine come meriti di concessione e che rappresentava la pi\u00f9 alta onorificenza militare del governo sovietico post-bellico. Venne inoltre recuperato il medesimo nastro dell'Ordine Imperiale di San Giorgio.\nCon il crollo dell'URSS e la fondazione della Federazione Russa l'Ordine Imperiale di San Giorgio venne ristabilito il 2 marzo 1994 con il nome di Ordine di San Giorgio; regolato con un decreto dell'8 agosto del 2000, a tutt'oggi continua ad essere conferito dallo stato russo.\nInsegne.\nLa decorazione dell'Ordine di San Giorgio doveva essere concessa assieme a tutte le altre onorificenze russe ad eccezione dell'Ordine di Sant'Andrea che era il pi\u00f9 alto dell'Impero. L'ordine si componeva di tre elementi di distinzione:\nOrdine di Precedenza.\nAl momento della sua fondazione, l'Ordine Imperiale di San Giorgio venne posto al secondo gradino nell'ordine di precedenza delle onorificenze russe, appena sotto l'Ordine di Sant'Andrea e corrispondente per grado e merito all'Ordine di San Vladimiro.\nAttualmente, l'Ordine di San Giorgio \u00e8 la pi\u00f9 alta onorificenza militare della Federazione Russa, posta appena sotto l'Ordine di Sant'Andrea. Ad esso viene annesso il titolo di \"Eroe della Federazione Russa\" che \u00e8 attualmente il titolo pi\u00f9 alto in Russia, rimarcato dalla corrispondente medaglia al merito. Esso \u00e8 comunque anche il pi\u00f9 esclusivo: solo 25 persone finora nella storia dell'onorificenza hanno avuto diritto alla I Classe dell'ordine.\nAll'ordine possono essere premiati solo militari ufficiali e generali, per merito dimostrato e valore assoluto delle loro capacit\u00e0, soprattutto nei confronti dei nemici esterni alla Russia.\nElenco dei 25 insigniti della I Classe.\nSpada d'oro al coraggio.\nA partire dal 1855 venne stabilito che la spada d'oro come onorificenza venisse slegata dall'Ordine di Sant'Anna e unita piuttosto a quello di San Giorgio con l'aggiunta di un nastro coi colori di quest'ultimo ordine all'elsa della spada stessa.\nIl premio, gi\u00e0 noto in Russia a partire dal regno di Pietro il Grande, conobbe una notevole impennata nelle concessioni proprio a causa delle numerose guerre che nel corso dell'Ottocento coinvolsero l'Impero russo.\nNel 1859 una variante al regolamento creato per la prima volta dallo zar Alessandro I stabil\u00ec che per ottenere la spada d'oro bisognasse disporre al mento del grado di tenente o capitano e che l'ufficiale dovesse almeno essere insignito del IV grado dell'Ordine di Sant'Anna o dell'Ordine di San Giorgio. Per tutti i generali insigniti della spada d'oro vennero previsti i diamanti.\nDal 1\u00ba settembre 1869 venne stabilito che la spada d'oro venisse assegnata ex officio a tutti i cavalieri dell'Ordine di San Giorgio di qualsiasi grado, sebbene essa continuasse di fatto a rivestire un ruolo di distinzione indipendente. Si colse l'occasione in tale data per fare un censimento delle onorificenze di spade d'oro concesse con un totale di 3384 agli ufficiali e 162 ai generali. Dal 1878 venne stabilito che tutti i generali che avessero diritto alla spada d'oro con diamanti dovessero provvedervi a proprie spese il che diversific\u00f2 notevolmente le varie concessioni oltre al fatto che questo port\u00f2 molti generali a sostituire la classica spada in oro e pietre preziose con una normale sciabola alla quale veniva applicata nelle occasioni pi\u00f9 solenni la croce dell'Ordine di San Giorgio fissata all'elsa con un nastro."}
{"id": "2183523", "revid": "28592", "url": "https://it.wikipedia.org/wiki?curid=2183523", "title": "Universit\u00e0 Cattolica del S. Cuore", "text": ""}
{"id": "2183525", "revid": "28592", "url": "https://it.wikipedia.org/wiki?curid=2183525", "title": "Entomologi", "text": ""}
{"id": "2183526", "revid": "71155", "url": "https://it.wikipedia.org/wiki?curid=2183526", "title": "Carmilla on Line", "text": ""}
{"id": "2183527", "revid": "599013", "url": "https://it.wikipedia.org/wiki?curid=2183527", "title": "Chiesa di San Rocco (Orsogna)", "text": "La chiesa di San Rocco \u00e8 sita ad Orsogna in provincia di Chieti.\nStruttura.\nLa facciata \u00e8 in stile moderno (post-seconda guerra mondiale), ma anticamente era gotico. Sopra il portone vi \u00e8 una finestra a forma circolare a mo' di obl\u00f2 al posto del classico rosone.\nNell'interno, ad un'unica navata, d'interessante vi \u00e8 una statua di San Rocco che viene portata in processione solenne ogni anno il 16 agosto.\nStoria.\nLa chiesa storica fu certamente costruita intorno al XV secolo, con ristrutturazioni nel XVII secolo. Foto storiche documentano infatti il portico medievale ad arcate a sesto acuto, e il resto della facciata e della struttura esterna con decorazioni del XVII secolo. \nNell'aprile 1944 il violento bombardamento alleato di Orsogna fece crollare la parte centrale della chiesa, parte della sommit\u00e0 del campanile, e il piccolo portico della facciata, facendo esplodere i vetri del rosone. \nVenne completamente ricostruita ex novo, dopo che appunto venne distrutta durante i bombardamenti del 1944/45 durante la seconda guerra mondiale, su progetto dell'architetto magliese Antonio Provenzano. Della vecchia chiesa ne rimangono pochi ricordi, tra cui il paliotto d'altare di Modesto Parlatore e tuttora conservato nella Biblioteca intitolata ad Angelo Camillo De Meis a Chieti ed un cimelio rimasto dopo il terremoto dell'inverno del 1944.\nStruttura originaria della chiesa.\nLa chiesa barocca distrutta nel 1944 era assai diversa da quella attuale, e ci\u00f2 \u00e8 documentato da foto locali.\nLa chiesa era a tre navate con un ampio ed elegante portico sul lato della piazza. La facciata aveva il portale medievale simile a quello attuale, sormontato da un rosone diverso da quello attuale perch\u00e9 pi\u00f9 ricco nelle decorazioni floreali. Il tetto culminava a capanna con decorazioni in beccatelli.\nIl campanile era una torre decorata con elementi settecenteschi e si trovava sul retro."}
{"id": "2183529", "revid": "245802", "url": "https://it.wikipedia.org/wiki?curid=2183529", "title": "MUNDO world welt mondo", "text": ""}
{"id": "2183530", "revid": "122165961", "url": "https://it.wikipedia.org/wiki?curid=2183530", "title": "Universit\u00e0 di Budapest", "text": ""}
{"id": "2183533", "revid": "149727", "url": "https://it.wikipedia.org/wiki?curid=2183533", "title": "Frauenberg an der Moldau", "text": ""}
{"id": "2183536", "revid": "554814", "url": "https://it.wikipedia.org/wiki?curid=2183536", "title": "Insulinoresistenza", "text": "Per insulinoresistenza, in medicina, si intende la bassa sensibilit\u00e0 delle cellule all'azione dell'insulina, che pu\u00f2 portare a diabete mellito di tipo 2. Le cause possono essere ormonali (le pi\u00f9 comuni), genetiche, o farmacologiche.\nEziologia.\nCause ormonali.\nL'insulina \u00e8 un ormone polipeptidico indispensabile per l'assorbimento del glucosio all'interno delle cellule. Essa si lega a un recettore proteico che si trova nella membrana cellulare. Questo legame causa a sua volta una serie di eventi metabolici (attraverso una via di trasduzione del segnale) che da ultimo, attraverso l'azione delle proteine IRS, determina l'ingresso del glucosio all'interno della cellula.\nVa detto che molti ormoni (cortisolo e glucocorticoidi in primis, ma anche GH, glucagone, adrenalina) antagonizzano l'azione insulinica, poich\u00e9 se questa non fosse limitata si andrebbe incontro a un eccessivo assorbimento cellulare di glucosio, con conseguente ipoglicemia e morte (come accade, ad esempio, nei casi pi\u00f9 gravi della malattia di Addison).\nQuesti ormoni agiscono antagonizzando l'azione dell'insulina in vari modi: ad esempio, i glucocorticoidi diminuiscono l'affinit\u00e0 dei recettori insulinici con l'insulina stessa, abbassando quindi la capacit\u00e0 legante dell'insulina con il suo recettore; inoltre, inibendo la sintesi della proteina IRS-1, l'ormone GH diminuisce il numero dei recettori insulinici.\nL'equilibrio di queste sostanze \u00e8 indispensabile per una corretta azione insulinica. Tuttavia, quando gli ormoni che antagonizzano l'insulina sono in eccesso (come nel caso di malattie endocrine quali la sindrome di Cushing, l'acromegalia, glucagonoma, feocromocitoma), si instaura l'insulinoresistenza.\nVa detto che sempre pi\u00f9 scienziati credono che la sindrome metabolica (e quindi l'insulinoresistenza) sia un sintomo della sindrome di Cushing clinica o sublinica.\n\u00c8 stato inoltre osservato che bassi livelli di testosterone (ipoandrogenismo) e IGF-1 possono aggravare l'insulinoresistenza, in quanto questa sostanza diminuisce a sua volta l'azione diabetizzante del cortisolo.\nCause genetiche.\nEsistono forme di insulinoresistenza causate da mutazioni genetiche del recettore insulinico (come nel caso di gravi malattie pediatriche come il leprecaunismo e la sindrome di Rabson-Mendenhall, caratterizzate da un'elevata resistenza all'insulina) o delle proteine coinvolte nella via di trasduzione del segnale dell'insulina. La gravit\u00e0 di questi difetti genetici pu\u00f2 variare, andando dall'iperinsulinemia alla modesta iperglicemia, fino all'insulinoresistenza estrema.\nCause farmacologiche.\nL'uso prolungato di corticosteroidi (ormoni appartenenti alla famiglia dei glucocorticoidi) e di GH pu\u00f2 indurre insulinoresistenza."}
{"id": "2183542", "revid": "74801", "url": "https://it.wikipedia.org/wiki?curid=2183542", "title": "Pinner", "text": "Pinner \u00e8 un quartiere del borgo londinese di Harrow nella Grande Londra, situato a a nord-ovest da Charing Cross."}
{"id": "2183543", "revid": "144796", "url": "https://it.wikipedia.org/wiki?curid=2183543", "title": "Karl Philipp zu Schwarzenberg", "text": ""}
{"id": "2183544", "revid": "144796", "url": "https://it.wikipedia.org/wiki?curid=2183544", "title": "Alexander Vasilyevich Suvorov", "text": ""}
{"id": "2183553", "revid": "104458", "url": "https://it.wikipedia.org/wiki?curid=2183553", "title": "Reichenbach am Regen", "text": ""}
{"id": "2183556", "revid": "247222", "url": "https://it.wikipedia.org/wiki?curid=2183556", "title": "L'avvenire (album)", "text": "L'avvenire \u00e8 un album di Luca Carboni, pubblicato nel 1990 in Francia.\nIl disco.\nRacchiude canzoni tratte dai primi 3 album pubblicati in Italia (\"...intanto Dustin Hoffman non sbaglia un film\", \"Forever\", \"Luca Carboni\"), nelle stesse versioni.\nL'album viene pubblicato in 3 formati: CD, musicassetta e 33 giri."}
{"id": "2183560", "revid": "35804", "url": "https://it.wikipedia.org/wiki?curid=2183560", "title": "Asian Five Nations 2009", "text": "L\u2019Asian Five Nations 2009 ( e, per esigenze di sponsorizzazione, \"2009 HSBC Asian 5 Nations\") fu la 2\u00aa edizione dell'Asian Five Nations organizzato dall'ARFU, nonch\u00e9 in assoluto il 22\u00ba campionato asiatico di rugby a 15.\nIl Top 5 e la prima divisione di tale torneo funsero da secondo turno delle qualificazioni asiatiche alla Coppa del Mondo di rugby 2011.\nLa vincitrice della prima divisione, infatti, guadagn\u00f2 la promozione al Top 5 dell'edizione 2010, mentre l'ultima classificata del Top 5 2009 retrocedette e fu esclusa dalle eliminatorie; il successivo Top 5 del 2010 funse da turno finale di qualificazione.\nIl torneo vide per la seconda volta consecutiva la vittoria del , al suo diciassettesimo titolo assoluto di campione d'Asia; a retrocedere nella prima divisione fu mentre a tornare in Top 5 fu il , che cos\u00ec mantenne vive le sue speranze di centrare la qualificazione alla Coppa del Mondo.\nA ottenere un risultato di rilievo fu il che, salvatosi dalla retrocessione solo all'ultima giornata dell'edizione precedente, riusc\u00ec a vincere tre incontri, perdendo solo quello contro il , e a classificarsi come seconda forza asiatica.\nI tornei inferiori si disputarono tutti con il metodo dell'eliminazione diretta: la prima divisione si tenne a Dubai e, a parte la vittoria del Golfo Persico, vide la retrocessione della in seconda divisione; quest'ultima si svolse a Kuala Lumpur e vide la vittoria, con promozione, della formazione di casa della e retrocessione del .\nAnche la terza divisione, che si tenne a Manila, vide la promozione finale della compagine interna delle .\nLe divisioni regionali si disputarono a Vientiane (vittoria interna del , torneo a girone all'italiana) e a Ta\u0161kent, dove prevalse la formazione di casa dell'.\nPer tutte le fasi a gironi il sistema di punteggio fu una variante di quello adottato dalle squadre dell'Emisfero Sud, vale a dire 5 punti (invece di 4) per la vittoria, 2 punti per il pareggio, 0 punti per la sconfitta; un eventuale punto di bonus sia per avere realizzato almeno quattro mete in un incontro e un ulteriore eventuale punto di bonus per la sconfitta con sette o meno punti di scarto."}
{"id": "2183562", "revid": "71155", "url": "https://it.wikipedia.org/wiki?curid=2183562", "title": "Carmilla On line", "text": ""}
{"id": "2183570", "revid": "1522738", "url": "https://it.wikipedia.org/wiki?curid=2183570", "title": "Lilli e il vagabondo II - Il cucciolo ribelle", "text": "Lilli e il vagabondo II - Il cucciolo ribelle (\"Lady and the Tramp II: Scamp's Adventure\") \u00e8 un film d'animazione \"direct-to-video\" del 2001 diretto da Darrell Rooney e da Jeannine Roussel. Prodotto da Walt Disney Television Animation e Walt Disney Animation Australia, \u00e8 il sequel del Classico Disney \"Lilli e il vagabondo\" (1955). \nLa storia ruota attorno al figlio di Biagio e Lilli, Zampa (chiamato Lillo in altre opere disneyane), che desidera diventare un cane randagio. \nIl film venne distribuito negli Stati Uniti il 27 febbraio 2001 dalla Buena Vista Home Entertainment.\nTrama.\nNel 1912, due giorni prima del 4 luglio, Biagio e Lilli hanno quattro figli come nel primo film: tre cucciolotte gemelle simili alla madre per\u00f2 molto a modo ed educate (solo sulla carta), Annette, Collette e Danielle, e un cucciolo turbolento e fin troppo indisciplinato di nome Zampa. Dopo aver creato confusione in casa, Zampa viene incatenato alla cuccia in cortile. I suoi genitori sono turbati dal fatto che non riesca mai a calmarsi un attimo e a vivere in una casa. Biagio va a parlarci, ma Zampa rimane fermo sulla sua volont\u00e0 d'essere un cane randagio, perdendo la calma.\nMentre \u00e8 incatenato fuori, rimane incuriosito da un branco di cani randagi che molestano un accalappiacani e, dopo essere riuscito a liberarsi dalla catena, corre per raggiungerli. Zampa conosce cos\u00ec il membro pi\u00f9 giovane dei cani randagi, Angel. Nel frattempo Lilli si accorge della sua fuga e si mette alla sua ricerca insieme a Biagio e ai padroni.\nZampa tenta di unirsi subito ai cani randagi, ma il leader, Buster, gli fa fare il primo test in un vicolo, dove deve rubare una lattina a Reggie, che lo insegue. Zampa e Angel riescono a scappare, vedendo la cattura di Reggie da parte dell'accalappiacani. Buster e gli altri cani sono impressionati da Zampa e si dirigono verso un parco dove il vecchio Sparky racconta loro una storia esageratissima su Biagio (che loro ammiravano) e su come lui sia scomparso (secondo la prima storia il vagabondo si sarebbe gettato da una cascata per sfuggire agli accalappiacani). Buster smentisce rabbiosamente la storia, raccontando come Biagio, che era il suo vecchio amico, sia scappato con Lilli per diventare un animale domestico. Zampa non riesce a credere che suo padre fosse un cane randagio. Dopo che Zampa e Angel rischiano di morire sotto un treno e cadono nel fiume, si rendono conto che la loro amicizia \u00e8 sbocciata in amore.\nDopo una passeggiata romantica, Zampa e Angel finiscono sulla strada dove abitano Tesoro e Gianni Caro, vedendo la famiglia triste che cerca Zampa. Quando Zampa li elude, Angel \u00e8 infastidita dal fatto che avrebbe scelto vivere per strada piuttosto che in una famiglia amorevole, poich\u00e9 lei stessa una volta era stata un animale domestico. Al picnic dell'Indipendenza, Buster capisce che Zampa \u00e8 il figlio di Biagio, cos\u00ec gli ordina di rubare un pollo dal picnic della famiglia. Determinato a dimostrare di essere un cane randagio, ruba il pollo e si dirige al vicolo, dove Biagio si confronta con suo figlio e gli chiede di tornare a casa, ma Zampa rifiuta ancora una volta e sceglie di stare con Buster. Questi \u00e8 lieto di vedere Biagio sconvolto e dichiara ufficialmente Zampa un cane randagio, togliendogli il collare. Mentre Zampa festeggia, Angel lo rimprovera per quello che ha detto a suo padre e gli ricorda che la sua famiglia lo ama, anche se lui continua a non crederci.\nDopo che Buster chiede a Zampa se vuole essere un cane domestico, questi, infastidito, si arrabbia e dice accidentalmente che \u00e8 Angel a voler essere un cane domestico. Buster la caccia via e la cagnetta se ne va. Zampa va a cercarla, pregandola di perdonarlo. Buster, volendo ancora vendicarsi di Biagio, prepara una trappola a Zampa in modo che, senza collare, venga catturato dall'accalappiacani. Solo e impaurito nel retro del furgone dell'accalappiacani, Zampa si accorge di quant'\u00e8 stato egoista e si rende conto di una cosa molto importante: suo padre voleva riportarlo a casa anche per proteggerlo da Buster. Sentendo rimorso e senso di colpa per quello che ha fatto, vorrebbe essere a casa con la sua famiglia. Angel lo vede nel retro del furgone e va a chiedere l'aiuto di Biagio.\nNel frattempo, Zampa viene messo in una gabbia con Reggie. Biagio, arrivando appena in tempo, riesce a combattere Reggie e a salvare il figlio. Prima di dirigersi a casa, Zampa si scusa con suo padre per essere scappato, e Biagio fa lo stesso per essere stato troppo duro con lui: i due cani si riconciliano. Raggiungono poi la discarica, dove Zampa, per vendicarsi di tutto, recupera il collare intrappolando Buster sotto mucchi di spazzatura. I membri della banda lo lasciano e cercano a loro volta delle famiglie. I cani tornano a casa e vi \u00e8 una riunione felice. La famiglia perdona Zampa, e poi adotta Angel, che n'\u00e8 felice, e lo sono pure gli altri.\nMentre Zampa ottiene malvolentieri un bagno e Angel si unisce alle sorelle del cane, viene mostrato che anche i cani randagi hanno trovato dei proprietari.\nDistribuzione.\nEdizione italiana.\nIl doppiaggio italiano del film venne eseguito dalla Royfilm e diretto da Leslie La Penna su dialoghi di Manuela Marianetti, mentre i testi delle canzoni sono di Ermavilo. Rispetto al ridoppiaggio del Classico originale, \"Lilli e il vagabondo,\" effettuato nel 1997 vennero cambiati alcuni membri del cast, in particolare le celebrit\u00e0 pesantemente criticate per la loro inesperienza in materia di doppiaggio. I cambiamenti sono i seguenti:\nNell'edizione italiana il protagonista viene chiamato Zampa, nonostante lo stesso personaggio fosse stato chiamato Lillo nelle numerose storie a fumetti in cui era apparso in precedenza.\nEdizioni home video.\nVHS.\nLa prima e unica edizione VHS del film usc\u00ec in Italia il 28 febbraio 2001, insieme alla prima edizione DVD.\nDVD.\nLa prima edizione DVD usc\u00ec in Italia il 28 febbraio 2001, insieme all'edizione VHS. Il DVD venne ristampato il 28 giugno 2006. La seconda edizione DVD \u00e8 uscita il 1\u00ba febbraio 2012, insieme alla prima edizione BD.\nBlu-ray.\nLa prima edizione BD \u00e8 uscita il 1\u00ba febbraio 2012, insieme alla seconda edizione DVD. Il formato del film \u00e8 stato cambiato in 1.78:1. Sono stati inclusi alcuni contenuti della prima edizione DVD insieme ad altri nuovi.\nAccoglienza.\nCritica.\nIl film ricevette critiche discordanti, guadagnando un punteggio \"rotten\" del 45% su Rotten Tomatoes, basato su 11 recensioni, con una valutazione di 5,8."}
{"id": "2183571", "revid": "125295607", "url": "https://it.wikipedia.org/wiki?curid=2183571", "title": "Ma tu che sol per cancellare scrivi", "text": "Ma tu che sol per cancellare scrivi \u00e8 il 130\u00ba verso del XVIII canto del \"Paradiso\" di Dante.\nIntroduce le due terzine finali del canto, rivolte da Dante, che ha visto raffigurare dai beati nel cielo di Giove il simbolo della giustizia, a papa Giovanni XXII:\nDopo aver ricordato che un tempo la guerra si faceva con i mezzi appropriati delle armi, ora a Dante sembra che si faccia - dai pontefici - con mezzi di intimidazione politica, \u00abtogliendo or qui or quivi / lo pan che 'l pio Padre a nessun serra\u00bb, ossia scomunicando, togliendo il pane spirituale della comunione dei cristiani. Esempio di questo comportamento pare a Dante essere Giovanni XXII, papa dal 1316 al 1334, il quale scrive decreti di scomunica e interdetti per poterli poi sospendere e cancellare in cambio di denaro. Potrebbe essere, tra le altre, una particolare allusione alla scomunica comminata nel 1317 da Giovanni XXII a Matteo Visconti, a Rinaldo Bonacolsi e a Cangrande della Scala, al tempo della guerra da questi condotta contro i guelfi di Brescia, cos\u00ec che si \u00e8 anche pensato che questi versi possano essere stati scritti da Dante alla corte di Cangrande a Verona. Ma si \u00e8 anche pensato che Dante alludesse alla revoca di benefici ecclesiastici e all'annullamento di elezioni di vescovi, con conseguente vacanza della sede episcopale, i cui benefici venivano cos\u00ec a essere incamerati dalla sede pontificia: molte operazioni di questo tipo furono fatte da Clemente V, predecessore di Giovanni XXII.\nIn realt\u00e0 le scomuniche contro Cangrande non furono mai ritirate, e dovettero essere voci malevole a farle circolare. Giovanni XXII era inviso a molti per aver confermato Avignone come sede papale. L'astio dantesco nei suoi confronti doveva essere quindi pronunciato, ma, pur nell'imprecisione storica, l'arringa contro il papa francese si inscrive nella polemica contro la simonia e il tradimento del mandato divino perpetrato dagli ecclesiastici, tema portante in questa parte del canto in cui il poeta, appena introdotto nel cielo di Giove, gi\u00e0 aveva pregato Dio\ninvettiva contro i pontefici e gli ecclesiastici macchiatisi di simonia, con esplicito rimando all'ira di Cristo quando cacci\u00f2 i mercanti dal tempio di Gerusalemme.\nNel ricordare al papa che i due apostoli Pietro e Paolo sono ancora vivi, perch\u00e9 hanno ottenuto la vita eterna essendo morti per la \u00abvigna\u00bb, per quella Chiesa che ora Giovanni \u00abguasta\u00bb, \u00e8 contenuta la minaccia della dannazione. Ma Dante immagina che il papa non se ne preoccupi e, insieme, si difenda dalla minacciosa accusa rispondendo con energia che egli \u00e8 devoto - una devozione sottilmente espressa come desiderio: \u00abho fermo 'l disiro\u00bb - di san Giovanni Battista, \u00abcolui che volle viver solo\u00bb, un santo particolarmente austero dal quale ha infatti preso il nome, ed \u00e8 stato anch'egli martirizzato, come richiese Salom\u00e8, su istigazione della madre Erodiade, dopo aver danzato - i \u00absalti\u00bb - di fronte a Erode.\nIn realt\u00e0 la particolare devozione del papa a san Giovanni Battista \u00e8 dovuta al fatto che l'immagine del santo \u00e8 presente nel fiorino fiorentino, moneta particolarmente apprezzata da Giovanni XXII tanto che, come narra il Villani, egli fece coniare ad Avignone \u00abuna nuova moneta d'oro fatta del peso e lega e conio del fiorino d'oro di Firenze sanza altra intransegna, se non che da lato del giglio diceano le lettere il nome del papa Giovanni; per la qual cosa gli fue messa grande riprensione, a fare dissimulare s\u00ec fatta moneta come il fiorino di Firenze\u00bb.\nE aggiunge il Villani, sulla figura del papa, che \u00abdopo la sua morte si trov\u00f2 nel tesoro de la Chiesa a Vignone in monete d'oro coniate il valere e compito di XVIII milioni di fiorini d'oro e pi\u00f9; e il vasellamento, corone, croci, e mitre, e altri gioielli d'oro con pietre preziose lo stimo a larga valuta di sette milioni di fiorini d'oro, che ogni milione \u00e8 mille migliaia di fiorini d'oro la valuta [...] Il detto tesoro, la maggior parte, fu raunato per lo detto papa Giovanni per sua industria e sagacit\u00e0, che infino l'anno MCCCXVIIII puose la reservazione di tutti i beneficii collegiati di Cristianit\u00e0, e tutti li volea dare egli, dicendo il facea per levare le simonie. E di questo trasse e raun\u00f2 infinito tesoro. E oltre a ci\u00f2 e per la detta reservazione quasi mai non conferm\u00f2 elezione di nullo parlato, ma promovea uno vescovo in uno arcivescovado vacato, e del vescovado del vescovo promosso promovea uno minore vescovo, e talora avenia bene sovente che d'una vacazione d'uno grande vescovado o arcivescovado o patriarcato facea sei o pi\u00f9 promozioni; e simile d'altri benifici; onde grandi e molte provisioni di moneta tornavano a la camera del papa. Ma non si ricordava il buono uomo del Vangelio di Cristo, dicendo a' suoi discepoli: \"Il vostro tesoro sia in cielo, e non tesaurizzate in terra\"\u00bb.\nGi\u00e0 fu rilevato che in questa risposta il Battista veniva descritto \u00abcon lo sguaiato linguaggio dello scettico\u00bb; ma il violento sarcasmo di Dante si risolve raggiungendo l'acme nel verso finale: la devozione del pontefice a quel \"Giovanni Battista\" \u00e8 esclusiva, tanto che egli non conosce nemmeno \u00abil pescator n\u00e9 Polo\u00bb. Qui l'\u00abincoscienza e il cinismo\u00bb si manifesta senza remora alcuna: \u00abintorno a san Pietro il papa mostra di sapere soltanto che fu un povero pescatore, e san Paolo sulle sue labbra diventa un omiciattolo qualsiasi, un \"Polo\"\u00bb, come volgarmente veniva espresso il nome Paolo."}
{"id": "2183573", "revid": "767487", "url": "https://it.wikipedia.org/wiki?curid=2183573", "title": "Nuptialia", "text": "Nuptialia \u00e8 un genere letterario che raggruppa scritti diversi (carmi, epistolari, orazioni, rime e poesie, ecc.) composti o pubblicati in occasione delle nozze di personalit\u00e0 in particolar modo dell'aristocrazia. Tale genere \u00e8 stato praticato, soprattutto, fra la fine del XV e l'inizio del XX secolo.\nSino a tutto il XVI secolo le pubblicazioni rientranti in questo genere comprendevano singole opere, generalmente in latino, di un solo autore; successivamente hanno contemplato anche opere di pi\u00f9 autori.\n\u00c8, altres\u00ec, un genere musicale che raggruppa composizioni (cantate, sonate, musiche in genere) edite per le medesime occasioni del genere letterario.\nIl termine ha anche una valenza bibliografica, in quanto utilizzato come categoria di ordinamento dei libri per materia, ovvero fra i criteri attraverso i quali formare il catalogo di una biblioteca."}
{"id": "2183575", "revid": "122271111", "url": "https://it.wikipedia.org/wiki?curid=2183575", "title": "Cavalier (realista)", "text": "Cavalier fu il nome che venne dato, in opposizione a parlamentarista, ad un seguace di re Carlo I durante la guerra civile inglese (1642\u20131651). Il principe Rupert del Palatinato, comandante della cavalleria di Carlo I, \u00e8 spesso considerato un archetipo di \"Cavalier\".\nOrigini.\n\"Cavalier\" deriva dallo spagnolo \"caballeros\", mutuato a sua volta dal volgare latino \"caballarius\" (cavaliere). Shakespeare us\u00f2 il termine \"cavaleros\" per definire un fanfarone altezzoso o un gentiluomo spavaldo nel suo dramma Enrico IV, parte II, in particolare dove il giudice di campagna Shallow dice: \u00abBerr\u00f2 alla salute di messer Bardolph, e di tutti i \"cavaleros\" che girano per Londra.\u00bb\nGuerra civile inglese.\nIl termine \"Cavalier\", in Inghilterra, \u00e8 sinonimo di \"realista\", ovvero seguace di re Carlo I nella sua guerra contro i seguaci del Parlamento detti parlamentaristi, durante la guerra civile inglese. Sulle prime parve un termine spregiativo dato ai seguaci di re Carlo I dai suoi oppositori nell'estate del 1642.\n\"Cavalier\", in quel tempo, non era un termine per descrivere il modo di vestirsi, ma per palesare un concetto globale di attitudine sociale e politica. In ogni modo, nella prima met\u00e0 del XVII secolo il termine divenne sinonimo di eleganza di Corte che prevedeva capelli lunghi, abiti elaborati, realizzati in tessuti preziosi, di colori sgargianti e arricchiti da pizzi e merletti e cappelli con le piume. Questo contrastava con l'abbigliamento dei pi\u00f9 estremi seguaci \"parlamentaristi\" che portavano i capelli corti e vestiti molto semplici.\nIl termine venne coniato dai parlamentaristi come termine dispregiativo per additare il modo di essere licenziosi, beoni e frivoli.\nDaniel Defoe scrisse \"Memoirs of a Cavalier\" (in lingua italiana: \"Memorie di un cavaliere\"), un romanzo storico di cui era protagonista un seguace di Carlo I."}
{"id": "2183581", "revid": "767487", "url": "https://it.wikipedia.org/wiki?curid=2183581", "title": "Monastero Ipat'ev", "text": "Il monastero Ipat'ev \u00e8 un monastero maschile situato sulla riva del Kostroma, dal lato opposto della citt\u00e0 di Kostroma. Fu fondato intorno al 1330 da un tartaro convertito, il Principe Chet, antenato in linea maschile di Solomonia Saburova e Boris Gudunov.\nStoria e descrizione.\nNel 1435 Basilio II di Russia concluse qui una pace con suo cugino Basilio Kosoy: a quel tempo, il monastero era un importante centro di insegnamento. Fu qui che Nikolaj Michajlovi\u010d Karamzin scopr\u00ec un insieme di tre codici del XIV secolo, il Codice Ipat'ev, la cui prima parte \u00e8 l'importante Cronaca degli anni passati.\nDurante il Periodo dei torbidi in Russia il monastero fu occupato dai sostenitori del Falso Dimitri II di Russia nella primavera del 1609, ma nel settembre dello stesso anno pass\u00f2 nelle mani dei loro avversari. Il 14 marzo 1613 lo Zemskij sobor qui riunito proclam\u00f2 Michele Romanov nuovo zar.\nLa maggior parte delle costruzioni del monastero datano a partire dal XVI e XVII secolo. Il \"Palazzo dei Romanov\" venne costruito nel 1588 e restaurato dall'architetto Richter; la \"cattedrale della Trinit\u00e0\", eretta nella met\u00e0 del '600, \u00e8 famosa per la sua sontuosa iconostasi e gli affreschi eseguiti in gran parte da Gurij Nikitin; una chiesa di dimensioni minori \u00e8 stata demolita durante la dittatura comunista, ma c'\u00e8 l'idea di ricostruirla e dedicarla ai santi martiri della famiglia imperiale. L'ingresso principale dalla riva del fiume \u00e8 stato progettato da Konstantin Andrejevi\u010d Thon. La stanza privata dello zar Michele I venne ricostruita per ordine dello zar Alessandro II di Russia, ma alcuni architetti moderni hanno messo in discussione l'autenticit\u00e0 di questa ricostruzione.\nIl monastero venne abbandonato dopo la rivoluzione d'ottobre nel 1917, e trasformato in museo: dopo un accurato programma di recupero e restauro, le autorit\u00e0 hanno deciso di restituirlo alla Chiesa ortodossa russa, nonostante la forte opposizione delle autorit\u00e0 museali locali."}
{"id": "2183587", "revid": "287204", "url": "https://it.wikipedia.org/wiki?curid=2183587", "title": "Cavaliere della Fiamma", "text": ""}
{"id": "2183589", "revid": "767487", "url": "https://it.wikipedia.org/wiki?curid=2183589", "title": "Twilight (gruppo musicale)", "text": "I Twilight sono un supergruppo black metal, fondato nel 2004 in California.\nStoria dei Twilight.\nAl progetto parteciparono Azentrius (Blake Judd), Hildolf (Tim Lehi), Imperial (Neill Jameson), Malefic (Scott Conner), Wrest (Jef Whitehead) e pi\u00f9 recentemente Aaron Turner; tutti i musicisti sono gi\u00e0 impegnati in svariati progetti black metal, tra cui Krieg, Nachtmystium, Leviathan, Xasthur, Draugar e Isis.\nIl progetto ha dato alla luce un solo omonimo full-length nel 2005, per poi sciogliersi nel 2008. L'anno successivo i Twilight si riuscono pubblicando il secondo album, \"Monuments to the End\" nel 2010."}
{"id": "2183595", "revid": "287204", "url": "https://it.wikipedia.org/wiki?curid=2183595", "title": "Campionato asiatico maschile di pallacanestro 1967", "text": "Il 4\u00ba Campionato Asiatico Maschile di Pallacanestro FIBA si \u00e8 svolto dal 21 settembre al 1\u00ba ottobre 1967 a Seul in Corea del Sud. Il torneo \u00e8 stato vinto dalla nazionale filippina per la terza volta.\nI Campionati asiatici maschili di pallacanestro sono una manifestazione biennale tra le squadre nazionali del continente, organizzata dalla FIBA Asia."}
{"id": "2183623", "revid": "110157", "url": "https://it.wikipedia.org/wiki?curid=2183623", "title": "St. Louis to Liverpool", "text": "St. Louis to Liverpool \u00e8 un album in studio del cantante statunitense Chuck Berry, pubblicato nel 1964 sotto l'etichetta Chess Records."}
{"id": "2183624", "revid": "54253", "url": "https://it.wikipedia.org/wiki?curid=2183624", "title": "Karamanlides", "text": ""}
{"id": "2183630", "revid": "1048993", "url": "https://it.wikipedia.org/wiki?curid=2183630", "title": "Roberto Colombo", "text": ""}
{"id": "2183631", "revid": "149727", "url": "https://it.wikipedia.org/wiki?curid=2183631", "title": "Rohrbach bei Du\u00df", "text": ""}
{"id": "2183637", "revid": "1494169", "url": "https://it.wikipedia.org/wiki?curid=2183637", "title": "Dambach", "text": ""}
{"id": "2183646", "revid": "729019", "url": "https://it.wikipedia.org/wiki?curid=2183646", "title": "Battaglia della Sutjeska", "text": "La battaglia della Sutjeska (in serbo \"\u0411\u0438\u0442\u043a\u0430 \u043d\u0430 \u0421\u0443\u0442\u0458\u0435\u0441\u0446\u0438\", in tedesco \"Fall Schwarz\") fu combattuta tra il marzo ed il giugno 1943 tra le potenze dell'Asse e i partigiani dell'Esercito Popolare di Liberazione della Jugoslavia, guidati da Tito.\nI partigiani jugoslavi riuscirono, pur a costo di pesanti perdite, a sfuggire alla manovra di accerchiamento tedesca e ripiegarono in salvo in Bosnia orientale, dove ripresero la lotta contro l'occupante.\nStoria.\nSul finire del 1942, l'armata partigiana, dopo aver superato con perdite, ma senza essere distrutta, gli attacchi degli occupanti e dei collaborazionisti in Bosnia ed Erzegovina (\"Fall Wei\u00df\" o Quarta Offensiva), si era rifugiata in Montenegro per sfuggire a nuovi attacchi e riorganizzarsi.\nTuttavia, nel maggio 1943, le truppe dell'Asse, supportate dagli Ustascia e dai Cetnici avevano nuovamente accerchiato i partigiani, ed erano pronte a scatenare una Quinta Offensiva, nome in codice \"Fall Schwarz\".\nPoich\u00e9 la conformazione morfologica e il territorio montenegrino non si confacevano al sistema di combattimento partigiano, Tito prese la decisione di tentare di rompere l'accerchiamento.\nIl comando nazista prevedeva un attacco partigiano da sud-est, ma Tito (come aveva gi\u00e0 fatto in precedenza nella battaglia della Neretva), ingannando i tedeschi, opt\u00f2 per un rientro verso la Bosnia nord-orientale, attraverso le strette gole della Sutjeska.\nLa manovra di ritirata fu drammatica a causa dell'aspro terreno montagnosa e della grande superiorit\u00e0 numerica e materiale delle forze tedesche che cercavano di distruggere le forze partigiane accerchiate tra le quali si aveva notizia certa vi fosse anche Tito e tutto il comando supremo nemico. In questa fase della battaglia furono paracadutati sul Monte Durmitor, al centro della sacca formata dai partigiani, i componenti di una missione di collegamento britannica, guidata dal capitano Frederick William Deakin, che parteciparono alla fasi pi\u00f9 difficili della ritirata verso nord-ovest.\nLo sfondamento delle linee d'accerchiamento tedesche lungo la Sutjeska ebbe successo, dopo violenti combattimenti, nella prima settimana di giugno; l'attacco decisivo venne sferrato il 10 giugno 1943 a Balinovac dalla 1\u00aa Brigata proletaria di Danilo Leki\u0107 che apr\u00ec il primo varco, seguita subito dietro dalla 3\u00aa Brigata proletaria della Craina; le truppe tedesco-croate della 369. Divisione vennero sbaragliate e si ritirarono. Il comandante della 1\u00aa Divisione proletaria Ko\u010da Popovi\u0107, decise di passare subito attraverso il varco con tutte le sue truppe senza attendere il comando supremo con Tito che tuttavia riusc\u00ec a sua volta a sbucare fuori dall'anello d'accerchiamento insieme alla 2\u00aa Divisione proletaria di Peko Dap\u010devi\u0107. Entro il 14 giugno le due divisioni proletarie riuscirono quindi a fuggire verso nord; insieme con queste truppe partigiane si ritirarono in salvo anche Tito, i componenti del comando supremo e i britannici della missione di collegamento.\nRimasero tuttavia bloccati nella sacca compresa tra la Sutjeska e la Piva, i partigiani della 3\u00aa Divisione d'assalto, guidata da Radovan Vukanovi\u0107 e dal famoso Sava Kova\u010devi\u0107, che era rimasta a protezione dei feriti e a copertura delle altre forze in ritirata; erano presenti in questo gruppo anche i dirigenti comunisti Milovan \u0110ilas, Ivan Milutinovi\u0107 e Bla\u017eo Jovanovi\u0107. Kova\u010devi\u0107 organizz\u00f2 il 13 giugno 1943 un disperato tentativo di sortita attraverso la Sutjeska che termin\u00f2 con un tragico fallimento; la 1\u00aa Brigata dalmata che marciava in testa, in un primo tempo riusc\u00ec a passare ma non mantenne aperto il varco, abbandonando subito le posizioni conquistate; Sava Kova\u010devi\u0107 dovette quindi sferrare un nuovo attacco ma venne ucciso quasi subito mentre guidava dalla prima linea i suoi uomini. Dopo la morte del comandante, arrivarono sul campo i partigiani della 3\u00aa Brigata del Sangiaccato che sferrarono una serie di attacchi disperati per sfondare lo sbarramento tedesco formato dagli svevi della 7. SS \"Prinz Eugen\". Nonostante grande coraggio e determinazione, i partigiani subirono fortissime perdite e non riuscirono a sfondare; caddero, tra gli altri, il vice comandante della brigata Mom\u010dilo Moma Stanojlovi\u0107 e il commissario politico Bo\u017eo Mileti\u0107 che, ferito, si uccise per non cadere prigioniero. Dopo il drammatico combattimento per uscire dalla sacca i superstiti del gruppo accerchiato, guidati da Vukanovi\u0107, \u0110ilas e Milutinovi\u0107, si dispersero: una parte della 5\u00aa Brigata montenegrina e un battaglione della brigata del Sangiaccato riuscirono a uscire dalla sacca attraverso il monte Ozren e si ricongiunsero al gruppo operativo principale di Tito, mentre il resto delle truppe e i comandanti tornarono indietro, riattraversarono la Sutjeska e trovarono rifugio nelle foreste del Peru\u010dica e del Suhi Potok.\nNei giorni seguenti i tedeschi rastrellarono la sacca ed eliminarono i feriti.\nL'armata partigiana, pur con grandi sacrifici, durante mesi di battaglia, riusc\u00ec a sfuggire alla morsa nella quale era stata stretta, aumentando in tal modo il proprio prestigio sul fronte iugoslavo.\nMonumento della Sutjeska.\nNegli anni sessanta il governo della Repubblica Socialista Federale di Iugoslavia fece erigere un imponente monumento per commemorare la battaglia della Sutjeska.\nFilm.\nFu ispirato dalla battaglia anche un film, analogamente alla Battaglia della Neretva. Vedi \"La battaglia della Neretva\"."}
{"id": "2183652", "revid": "110157", "url": "https://it.wikipedia.org/wiki?curid=2183652", "title": "Convento del Ritiro della Santissima Annunziata del Poggio", "text": "Il convento del Ritiro della Santissima Annunziata del Poggio \u00e8 un convento francescano sito ad Orsogna (provincia di Chieti), a 2\u00a0km dal centro abitato, in posizione dominante su di un colle ove si possono ammirare sia il mare che la Maiella.\nStoria.\nNel tardo Medioevo san Giovanni da Capestrano fu colpito da un oratorio immerso nella natura, cio\u00e8 in un colle presso un torrente immerso nel verde. Furono costruiti cos\u00ec nel 1448 una chiesa ed un oratorio.\nNel 1450 un certo Ottaviano di Letto (forse Lettomanoppello?) di Guardiagrele don\u00f2 al convento i suoi orti con un terreno ricoperto di boschi, limitrofi al convento, onde evitare che venissero dispersi.\nIl chiostro fu chiuso al culto nel 1864, ma riaperto al pubblico gi\u00e0 nel 1885 ma riacquistato legalmente solamente 4 anni dopo, nel 1889. Fu distrutto nella II guerra mondiale e riedificata nel 1969.\n\u00c8 prevista l'istituzione di un parco territoriale attrezzato che tuteli gli animali e le piante dei dintorni.\nStruttura.\nLa chiesa attuale corrisponde all'oratorio primitivo, mentre l'ossario corrisponde ad una sepoltura fra una delle porte d'accesso del convento e l'annessa chiesa.\nIl complesso consta di due edifici a pianta retrangolare, uniti dal chiostro porticato quadrato rispettivamente dal palazzo del refettorio e casa dei monaci, e dall'edificio della rimessa e dai depositi della cucina. La facciata della chiesa \u00e8 molto semplice, del XV secolo, con arco porticato di ingresso, in mattoni a vista, e decorazione di due finestre. Il campanile \u00e8 a vela, rettangolare, con 2 campane. \nMolto interessante \u00e8 il chiostro porticato a doppio ordinedi arcate, con un pozzo centrale nella piazza quadrata. La chiesa ha navata unica, con cappella laterale, decorata da vetrate moderne policrome. La navata ha volte a crociera costolonate, revival pseudo gotico di un originale impianto voltato a crociera tardo rinascimentale. L'altare maggiore \u00e8 preceduto da arco trionfale, recinto presibteriale moderno, e dietro il tabernacolo si trova il coro ligneo. \nI 2 chiostri, i corridoi, i dormitori, le cellette sono piccoli e simmetrici e presentano pochi affreschi:\nAnche la chiesa \u00e8 piccola e semplice con coro in noce.\nNel complesso del convento vi sono anche molte statue:\nL'edificio del refettorio e delle case dei monaci \u00e8 a pianta rettangolare, rifatto nell'800, ha un grande salone al piano terra ad aula voltata a botte. La facciata \u00e8 decorato da un orologio. \nNel corso degli anni del secondo dopoguerra, il convento \u00e8 stato recuperato e abbellito, con il rifacimento del piazzale in ghiaia,la costruzione della statua monumentale a San Francesco che predica agli uccelli, col lupo ai piedi, la realizzazione del viale sacro che porta a una grotta naturale con la statua della Madonna di Lourdes. Nel 2015 \u00e8 stato riqualificato il piazzale del parcheggio.\nDagli anni '60, al bivio della strada del convento, venendo da Orsogna, \u00e8 stata costruita una piccola edicola votiva a tempietto, con all'interno la statua di San Francesco che apre le braccia in segno di benedizione. \nIl presepio.\nIl presepio \u00e8 sito in una celletta presso il lato destro della chiesa.\nNon vi sono date certe su quando sono stati posati i primi pezzi del presepe, ma di certo \u00e8 antecedente al 1864 quando sono stati dispersi i pezzi in ceramica di Filippo Tenaglia, altri pezzi erano di Ranieri di Guardiagrele. Fra i pezzi di Ranieri \u00e8 da notare un san Francesco in estasi alla melodia di un liuto, dei dipinti di cui uno che raffigura Ges\u00f9 che riabilita la Maddalena e un altro che raffigura Ges\u00f9 intento nella \"fractio panis\".\nIl parco naturale dell'Annunziata.\nSi trova nel comprensorio di Orsogna, Filetto, Giuliano Teatino e Ari. L'accesso \u00e8 all'entrata della strada per il convento."}
