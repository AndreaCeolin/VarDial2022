{"id": "2071817", "revid": "287204", "url": "https://it.wikipedia.org/wiki?curid=2071817", "title": "Episodi di Desperate Housewives (seconda stagione)", "text": "Negli Stati Uniti, la seconda stagione di \"Desperate Housewives\" \u00e8 stata trasmessa dal 25 settembre 2005 al 21 maggio 2006, sul canale americano ABC. \nIn Italia, la seconda stagione \u00e8 stata trasmessa in prima visione assoluta dal 13 febbraio 2006 al 17 luglio 2006 su Fox Life di Sky. \nIn chiaro, la seconda stagione \u00e8 stata trasmessa su Rai 2 in prima visione dal 5 dicembre 2006 al 6 febbraio 2007.\nAlfre Woodard lascia la serie al termine di questa stagione.\nKyle Machlachlan, interprete del personaggio di Orson Hodge , \u00e8 presente in 4 episodi come ricorrente. \nSar\u00e0 nel cast regolare dalla terza stagione in poi.\nGli antagonisti principali sono Andrew Van De Kamp, Felicia Tillman e Matthew Applewhite. \nDopo.\nTrama.\nMike rientra in casa e viene sorpreso da Zach, che gli punta contro una pistola. Fortunatamente, Susan salva la situazione braccando Zach, che dopo una colluttazione con Mike si dilegua. Susan viene ricoverata all\u2019ospedale per le lievi ferite riportate nella lotta, ma Julie origlia Mike dire ad un agente di non voler sporgere denuncia per l\u2019episodio, cos\u00ec la ragazzina lo fa sapere alla madre, la quale s\u2019insospettisce. Quando poi lei e Mike vengono chiamati dall\u2019obitorio per identificare il cadavere di un giovane che si credeva potesse essere Zach, Susan capisce che il bambino di Deidre di cui Mike le aveva parlato \u00e8 anche figlio dello stesso Mike, vale a dire Zach, da cui discende la volont\u00e0 dell\u2019uomo di non denunciarlo alla polizia. Tremendamente segnata dalla notizia, Susan prende la dolorosa decisione di interrompere il progetto di andare a vivere con Mike, perch\u00e9 \u00e8 contraria a che Zach si avvicini a Julie. Nel frattempo, un\u2019altra tragedia turba Wisteria Lane: la prematura morte di Rex. Susan, Lynette e Gabrielle consolano una Bree oramai vedova, che accoglie in casa sua la suocera Phyllis, petulante madre di Rex. La donna sconvolge ancor di pi\u00f9 il fragile equilibrio dei Van de Kamp, osando addirittura suggerire dei consigli poco graditi da Bree sul funerale del figlio; Bree, incollerita, le proibisce in un primo momento di partecipare alla veglia, ma decide infine di perdonarla. Al funerale di Rex, per\u00f2, Bree si accorge che la salma del marito indossa una cravatta messale da Phyllis non consona al suo abbigliamento, perci\u00f2, dinanzi a tutti i presenti sbalorditi in chiesa, Bree sistema al colletto di Rex la cravatta presa da Tom. Intanto, Lynette, come pattuito con Tom, ha un difficile colloquio di lavoro, complicatosi quando Lynette \u00e8 obbligata a cambiare il pannolino alla figlioletta Penny, ma nonostante ci\u00f2 e le continue punzecchiate della collega Nina Fletcher, la donna viene assunta. Gabrielle affronta le conseguenze delle sue azioni e decide una volta per tutte cosa farne della propria vita: pianta in asso John, col quale \u00e8 arrabbiata per aver svelato a Carlos della loro relazione, ed esegue un finto test di paternit\u00e0 per rendere a Carlos, ancora carcerato, l\u2019assicurazione che sia lui il padre del bambino che Gabrielle porta in grembo. Frattanto, i due nuovi arrivati di Wisteria Lane, Betty e Matthew Applewhite, rispettivamente madre e figlio, appaiono perfetti dall\u2019esterno, ma in realt\u00e0 nascondono qualcuno di misterioso nella loro cantina.\nControllo.\nTrama.\nUna mattina, Susan scopre che Karl sta recentemente frequentando Edie, stimolando in Susan un senso di invidia per il fatto che il suo ex si sta rifacendo una vita mentre lei non sa nemmeno a che punto \u00e8 con la sua storia con Mike. Susan, per\u00f2, pensa che Karl stia cercando di dimenticarsi di lei, dato che lui ha iniziato ad uscire con Edie il giorno stesso in cui Susan ha respinto la sua richiesta di ritornare insieme. Intanto, Bree inizia a stancarsi delle infinite scenate di depressione di Phyllis ogni qualvolta viene menzionato Rex, quasi come se mettesse in secondo piano la sofferenza che lei prova da vedova, cos\u00ec arriva a schiaffeggiarla pur di farla tacere. George rientra a far parte della vita di Bree, ma Phyllis subito percepisce dei segnali d\u2019allarme che la inducono a chiamare la compagnia di assicurazioni, che gi\u00e0 ha motivo di dubitare di Bree da quando \u00e8 stato ritrovato il bigliettino scritto in punto di morte da Rex che recita la frase: \u00ab\"Bree, ti capisco e ti perdono\"\u00bb. Lynette torna finalmente in ufficio e Tom \u00e8 l\u2019unico a badare ai bambini e alla casa. Tuttavia, Tom non \u00e8 abituato a gestire le faccende domestiche, tant\u2019\u00e8 che trascura i suoi doveri da casalingo, lasciando l\u2019abitazione in condizioni penose, perci\u00f2 Lynette ha in mente di sguinzagliare in giro un topolino per spingere Tom a pulire casa da cima a fondo. Carlos nega l\u2019accesso al suo conto bancario a Gabrielle come punizione per il suo tradimento, ma un giorno le chiede aiuto poich\u00e9 ha ricevuto minacce da alcuni malviventi del carcere. Gabrielle si reca dunque dalla fidanzata di un compagno di cella di Carlos per consegnarle dei soldi con cui la ragazza dovr\u00e0 a malincuore sottoporsi ad un\u2019operazione plastica, ma Gabrielle riesce a dissuaderla e a riprendersi il denaro. Carlos, allora, capendo che dalla prigione non pu\u00f2 controllare la propria vita, rilascia il suo conto a Gabrielle. Alcuni vicini, tra cui Susan, si lamentano con Betty dei frastornanti rumori che provengono da casa sua; in effetti, il prigioniero rinchiuso nella sua cantina non fa altro che dimenarsi e agitarsi, per cui Betty mescola nel suo cibo dei farmaci prescritti falsamente a lei per calmarlo.\nNon mi lascerai mai.\nTrama.\nSusan si dimostra piuttosto intimorita dall\u2019intesa appena nata tra Julie e Edie, ma la sua gelosia raggiunge l\u2019apice quando Edie si propone di suonare la chitarra in un duo canoro familiare con Julie. Susan si fa dare lezioni di pianoforte da Betty, pianista di successo che sta ancora cercando di celare a tutti il suo oscuro segreto serbato nella cantina insieme al figlio Matthew. La rivalit\u00e0 di Susan e Edie viene quietata da Julie, la quale, onde evitare equivoci, sceglie di essere accompagnata dalla madre al saggio, ma Susan capisce infine di quanto Edie tenga a cuore Julie, cos\u00ec le concede il suo posto sul palco, malgrado la performance non vada esattamente come desiderato. Nel frattempo, Bree scopre che il cadavere di Rex \u00e8 stato riesumato dalla compagnia di assicurazioni per effettuare l\u2019autopsia e verificare se l\u2019uomo sia realmente morto per cause naturali. Bree presume all\u2019istante che Phyllis abbia orchestrato il tutto, pertanto si sbarazza della suocera rispedendola a casa sua. Successivamente, Bree decide di sottoporsi alla macchina della verit\u00e0 per evidenziare la sua innocenza nella morte del marito, ma alla domanda sui suoi sentimenti verso George, l\u2019apparecchio capta una bugia nella sua negazione che la capacitano di provare qualcosa finora represso per il farmacista. Bree chiede anche a George di svolgere l\u2019esperimento, che supera brillantemente riuscendo a governare le proprie menzogne. Lynette, intanto, \u00e8 divisa tra famiglia e lavoro, ma grazie all\u2019uso della tecnologia e a sotterfugi per trarre in inganno il suo scontroso capo, Nina, presenzia al primo giorno di scuola del figlio Parker. Gabrielle \u00e8 indispettita con Carlos per essersi dimenticato del loro anniversario di matrimonio, mentre spera ancora in un ritorno di fiamma con John, ma dopo aver visto il giardiniere intrattenersi con un\u2019altra donna, Gabrielle si convince che quello di John era soltanto un passatempo, e cos\u00ec si scusa sinceramente col marito per il male che gli ha arrecato. Felicia viene dimessa dall\u2019ospedale in seguito all\u2019aggressione di Zach, e il detenuto degli Applewhite tenta di uscire dalla sua prigione, invano.\nI buoni padri.\nTrama.\nNon volendo in alcun modo perdere Mike, Susan mette da parte le sue titubanze e accetta di dare una mano all\u2019uomo nella ricerca del figlio Zach, confidando per\u00f2 che il ragazzo non si rifaccia pi\u00f9 vivo. Contrariamente alle sue aspettative, Susan individua Zach, il quale, tuttavia, si d\u00e0 alla fuga, ma la donna omette questo particolare a Mike e, suggerita da Bree e Gabrielle, ritorna da Zach per parlarci. Inizialmente, Susan avrebbe cercato di convincerlo a ritornare a Wisteria Lane, ma dopo aver sentito Zach fantasticare sulle sue intenzioni con Julie, decide di prestargli dei soldi con cui partire per lo Utah. Intanto, Lynette ha da fare con Parker, che si \u00e8 inventato un\u2019amica immaginaria. A lungo andare, Lynette capisce che il figlio si \u00e8 rifugiato in un mondo di illusioni come risultato del suo ritorno al lavoro che la tiene impegnata tutto il giorno, perci\u00f2 Lynette pone fine ai sogni ad occhi aperti di Parker, sentendosi poi in colpa, anche se ci penser\u00e0 Tom a tranquillizzarla. Frattanto, Andrew e George entrano in competizione per dipingere negativamente l\u2019altro agli occhi di Bree, finch\u00e9, durante una gara di nuoto di Andrew, George non provoca talmente tanto il ragazzo, baciando Bree, da farlo uscire fuori di testa, tanto da scagliarsi furiosamente contro di lui. Gabrielle consulta un nuovo e affascinante avvocato per scagionare Carlos: David Bradley, che nutre sin da subito dell\u2019attrazione nei suoi confronti, almeno prima di scoprire che Gabrielle \u00e8 incinta e che la donna \u00e8 risoluta a salvaguardare il suo matrimonio. \nMi hanno chiesto perch\u00e9 credo in te.\nTrama.\nL\u2019agente letterario e amico di vecchia data di Susan, Lonny Moon, versa in una precaria situazione finanziaria per essersi indebitamente appropriato di alcuni fondi della societ\u00e0, inclusi quelli di Susan stessa. Lonny risolve i suoi danni, ma Susan, pur avendolo perdonato, si tira indietro dal mettersi nuovamente in affari con lui, e inoltre Lonny cerca di baciarla, aggravando la propria posizione. Nel frattempo, Bree intraprende una battaglia legale contro la compagnia di assicurazioni che riesce a vincere velocemente, per cui rientra in padronanza della salma di Rex e si prepara ad allestire una seconda sepoltura. Purtroppo, Bree viene informata da un agente del ritrovamento del bigliettino di Rex, tramite il quale Bree capisce che il marito \u00e8 deceduto credendola l\u2019artefice della sua morte, cos\u00ec, ferita e arrabbiata, Bree decide di sotterrarlo lontano dalla tomba di famiglia, venendo sostenuta da Susan, Lynette, Gabrielle e Edie. Per allievare la costante tensione di Nina, Lynette la porta a divertirsi in un locale, riscuotendone un effetto dapprima positivo, in quanto Nina cambia il suo comportamento irascibile, ma poi negativo, perch\u00e9 la donna fa di Lynette la sua accompagnatrice serale. Intanto, Carlos si rifiuta categoricamente di assumere David come proprio avvocato, visto che intuisce un forte interesse tra lui e Gabrielle. Tuttavia, dopo aver parlato francamente a quattrocchi con David, Carlos lo ingaggia pensando che sia meglio averlo da assistente legale che da avversario. Betty e Matthew, frattanto, sono enormemente interessati agli sviluppi su di un\u2019indagine per omicidio in corso a Chicago, perci\u00f2 Betty invia una lettera anonima all\u2019FBI.\nVorrei poterti dimenticare.\nTrama.\nTra lo stupore generale degli abitanti di Wisteria Lane, Paul ritorna nella sua vecchia casa in cerca di Zach. Susan, allarmata, denuncia immediatamente Paul alla polizia e chiede a Mike di spiegare la confessione estorta dall\u2019uomo in merito all\u2019omicidio di Martha, ma l\u2019idraulico non pu\u00f2 assecondarla, altrimenti comprometterebbe la libert\u00e0 vigilata che avrebbe dovuto rispettare. Nel frattempo, Lynette viene derisa da Nina sui suoi abiti, cos\u00ec spende una fortuna in completi costosi per fare bella figura durante una riunione, ma Tom non ne \u00e8 contento fino a quando Lynette non lo invoglia a darsi ogni tanto a spese pazze con un set di mazze da golf nuovo di zecca. Bree, intanto, rimanda ripetutamente la prima volta di sesso con George per colpa di un\u2019eruzione cutanea che la flagella da giorni. Il dottor Goldfine ipotizza si possa trattare di un modo con cui il subconscio di Bree cerchi di vietarle di andare a letto con altri uomini all\u2019infuori di Rex, ma la donna affronta la cosa e prenota in un hotel di lusso con George, il quale la droga con degli antistaminici per violentarla, ma alla fine rinuncia a questa idea. Al suo risveglio, Bree non vuole pi\u00f9 aspettare e copula finalmente con George. Mentre sono in tribunale, Gabrielle e David vengono attaccati da un uomo condannato dall\u2019avvocato che gli spara con una pistola, ma David verr\u00e0 infine ferito di striscio da un poliziotto accalcato sulla scena. All\u2019ospedale, David capisce di essersi innamorato realmente di Gabrielle, ragion per cui, nel processo a Carlos, si dimette dal proprio incarico, ma Gabrielle gli comprover\u00e0 di sbagliarsi, mettendolo nella condizione di dover scegliere se avere con lei una relazione seria o momentanea. Essendo con le spalle al muro, Susan confessa a Paul di aver pagato un biglietto a Zach per lo Utah, dopodich\u00e9 Paul lo riporta a Mike. Quest\u2019ultimo pretende dei chiarimenti da Susan, che stava indossando l\u2019abito da sposa della madre Sophie per aggiustarlo, ma, irritato dal gesto egoista della donna, Mike scarica Susan, lasciandola disperata in mezzo alla strada dove sar\u00e0 raggiunta dalle sue amiche.\nGalleria d'immagini.\nTrama.\nDopo aver rotto definitivamente con Mike, Susan cerca di andare avanti, e una sera ospita in casa sua Karl, che a sua volta ha avuto un alterco con Edie. I due bevono cos\u00ec eccessivamente tanto da finire a letto insieme, venendo poi scoperti da una Julie scioccata. Diversamente da Karl, Susan reputa l\u2019avvenimento solo come una notte di passione, infatti Karl ritorna da Edie, ma continua a tenere conservata una fotografia che immortala Susan e che \u00e8 stata oggetto di lite tra lui e Edie. Intanto, George fa la sua proposta di matrimonio a Bree, che, sentendosi presa alla sprovvista, risponde di s\u00ec per gentilezza. Tuttavia, Bree si ricrede dalla sua scelta quando, oltre che ad incontrare i parenti di George, viene avvertita dal dottor Goldfine di seguire il proprio cuore. George, allora, assale Goldfine in una mattinata e lo fa precipitare gi\u00f9 da un ponte. Lynette e Tom conoscono i coniugi Harper, che come loro faticano a tenere a bada i propri figli, perci\u00f2 decidono di organizzare delle giornate in cui i rispettivi bambini possano stare insieme e divertirsi. Una sera, per\u00f2, Lynette e Tom scoprono che i figli degli Harper hanno con s\u00e9 una videocassetta dai contenuti pornografici realizzata proprio dai genitori. L\u2019iniziale momento di imbarazzo tra le due famiglie viene ammansito, ma gli Scavo decidono di non avere pi\u00f9 nulla a che fare con gli Harper. I 3 mesi di gravidanza mostrano i primi segni sul corpo di Gabrielle, che vuole apparire magnifica e assolutamente non incinta alle sue amiche modelle di New York, senza successo. La rimpatriata serve a Gabrielle per capire di essere notevolmente cambiata dalla ragazza cinica ed egocentrica che era solita essere un tempo. Parallelamente, Caleb, il ragazzo imprigionato dagli Applewhite, riesce a svignarsela, e mentre lo sta cercando, Matthew fa la conoscenza di Danielle. Caleb trova temporaneo riparo in casa Solis, ma Gabrielle, non appena scoperto della sua presenza, fugge terrorizzata, cadendo dalle scale nella corsa e causando dunque un aborto spontaneo. \nIl sole non tramonter\u00e0.\nTrama.\nL\u2019effrazione in casa Solis mette in allerta i residenti di Wisteria Lane, che incrementano la sicurezza delle strade lungo tutto il quartiere. Susan ha scarsi risultati nella ricerca delle informazioni sul padre che non ha mai conosciuto per l\u2019autobiografia che sta scrivendo, cos\u00ec ne parla con Sophie, che per\u00f2 non le d\u00e0 sufficienti spiegazioni. Morty, quindi, rivela a Susan che suo padre non era un ufficiale delle forze armate morto in guerra, come raccontato da Sophie, bens\u00ec un\u2019avventura occasionale di una notte; al matrimonio di Sophie e Morty, oltretutto, Sophie aggiunge che l\u2019uomo, Addison Prudy, era il suo capo di 33 anni sposato che la lasci\u00f2 a crescere Susan da sola, e che lavora in un emporio nei pressi di Fairview. Nel frattempo, Lynette \u00e8 preoccupata per l\u2019incolumit\u00e0 dei figli, perci\u00f2 lei e Tom istituiscono delle regole che i bambini, purtroppo, non sembrano considerare. Per provare a Tom della pericolosit\u00e0 nei vizi dei figli di giocare per strada di notte, Lynette recluta Stu, un suo collega, per fingere di voler rapire i piccoli, e il piano procede alla perfezione fino al tempestivo intervento della signora McCluskey, la quale, credendo Stu un vero criminale, lo neutralizza con un taser elettrico. Bree, intanto, scopre di un annuncio sul giornale riguardo al suo fidanzamento con George. Una mattina, Bree riceve la visita di una certa Leila, ex ragazza di George che, leggendo l\u2019articolo, ha voluto mettere in guardia la donna circa l\u2019atteggiamento anomalo di George. Sulle prime, Bree non crede alle parole di Leila, ma diventa perplessa quando comincia a notare dei cenni nel comportamento possessivo di George, quali il prendersela con lei perch\u00e9 non indossa l\u2019anello di fidanzamento oppure perch\u00e9 la vede in compagnia di altri uomini, che la spingono a troncare seduta stante la relazione. Carlos manda un suo ex compagno di cella a proteggere Gabrielle, dopo l\u2019incidente, ma la donna non accetta il suo aiuto, anzi, pensa che l\u2019individuo voglia farle del male. L\u2019uomo, in realt\u00e0 di buon cuore, accompagna Gabrielle al parco e la persuade a far volare un palloncino che rappresenta lo spirito di una vita mancata; nel lasciarlo andare, Gabrielle ammette il dolore per la perdita del suo bambino, e al tempo stesso se ne libera. Mentre Matthew inizia ad uscire di nascosto con Danielle, Mike riesce ad acciuffare Caleb, ancora latitante, che viene quindi arrestato dalla polizia sotto lo sguardo dei cittadini di Wisteria Lane.\nIl bene e il male.\nTrama.\nSusan incontra suo padre Addison, dapprima mascherando la propria identit\u00e0, e tenta d\u2019intrecciare una qualche parvenza di rapporto col genitore. Quando per\u00f2 Addison sospetta che sia una spia mandata dalla sua paranoica moglie Carol, Susan gli dice la verit\u00e0, provocandogli un improvviso attacco cardiaco. Nonostante Addison non voglia passare del tempo con la figlia per non peggiorare ulteriormente il suo matrimonio, Susan \u00e8 determinata a conoscere il padre fino in fondo. Lynette, frattanto, coglie in flagrante Nina e Stu durante un rapporto sessuale, cos\u00ec ricatta la donna con la promessa di spifferare il loro segreto al capo, Ed Ferrara, qualora Nina non la smetta di essere scurrile e offensiva verso Lynette e gli altri colleghi. Nina controbatte licenziando Stu, cos\u00ec Lynette lo convoca a casa sua e gli mette in testa l\u2019idea di far causa alla societ\u00e0 per molestie sessuali, il che spinge Ed a buttar fuori Nina e promuovere Lynette a vicedirettore. Con grande sorpresa di Gabrielle, Carlos esce di prigione grazie all\u2019intercessione di suor Mary Bernard, una suora che svolgeva beneficenza in carcere e che ha condotto Carlos su un cammino spirituale privo dei beni materiali a cui era appassionato. Tuttavia, Gabrielle capisce che l\u2019intento di suor Mary Bernard \u00e8 anche quello di separarla da Carlos, poich\u00e9, a detta della suora, la stessa Gabrielle \u00e8 stata uno dei fattori che ha scatenato l\u2019egoismo e l\u2019aggressivit\u00e0 che hanno portato Carlos in prigione. Intanto, Bree viene continuamente perseguitata da George, che non si rassegna alla loro rottura. Dopo essere andata a trovare il dottor Goldfine all\u2019ospedale, Bree apprende inconsciamente che \u00e8 stato George a causare l\u2019incidente al terapeuta, perci\u00f2 fa una soffiata anonima alla polizia, che perquisisce la casa del farmacista. In un ultimo e disperato tentativo di riconquistare Bree, George fa recapitare un messaggio in cui le chiede di incontrarlo in una stanza di hotel prima che le pasticche che ha ingerito lo uccidano. Mentre si reca da George, Bree viene telefonata dalla polizia, che le comunica che tra il materiale ritrovato in casa dell\u2019uomo ci sono prove che attestano la colpevolezza di George nella morte di Rex. Seduta al capezzale di George, Bree vorrebbe che il farmacista ammetta i propri peccati, ma di fronte alle sue smentite, Bree gli mente dicendogli di aver chiamato un\u2019ambulanza, mentre invece lascia la stanza abbandonando George al suo destino. \nRitorno a casa.\nTrama.\nZach fa ritorno a Wisteria Lane e riabbraccia il padre Paul, il quale intima a Mike di stargli alla larga. Susan paga la cauzione a Addison, accusato di adescamento, ma la moglie di questi, Carol, sospetta che tra i due ci sia una relazione, cos\u00ec fronteggia Susan in un supermercato, ed \u00e8 allora che la donna afferma di essere figlia di Addison, avuta nel periodo in cui lui gi\u00e0 era sposato. Addison deve adesso riparare al proprio errore, ma promette a Susan di riprovarci in futuro. Intanto, Andrew torna a casa dopo essere stato al campo comportamentale, e viene a sapere da Bree del suicidio di George, e del fatto che il farmacista ha avvelenato il padre Rex. L\u2019annuncio non fa che aumentare il risentimento di Andrew verso Bree per aver permesso ad uno psicopatico di entrare nella loro vita. Quanto meno, Bree confessa al figlio che le azioni di George non sono rimaste impunite, dato che lei stessa non ha chiamato un\u2019ambulanza per riuscire a salvarlo. Lynette avanza la prospettiva di aprire un asilo nido alla Parcher &amp; Murphy, ma la quota d\u2019iscrizione massima non viene raggiunta per via della moglie di Ed, Fran, che non si stacca neanche un minuto dalla loro figlioletta Mindy. Quando Ed e Fran dibattono animatamente sulla questione, Lynette riesce a calmarli e a far capire ad entrambi che un asilo nido giover\u00e0 a tutti e due, perci\u00f2 la sua pensata va in porto. Gabrielle cerca di levarsi di torno suor Mary Bernard donando una montagna di soldi in beneficenza per consentirle un viaggio caritatevole per i bisognosi dell\u2019Africa. Tuttavia, Carlos decide di aderire anch\u2019egli alla causa, dunque Gabrielle sabota i suoi piani facendogli venire la febbre e, conseguentemente, impedendogli di partire. Nel frattempo, Betty e Matthew liberano Caleb dall\u2019ospedale psichiatrico in cui \u00e8 stato internato dalla polizia, ignari per\u00f2 che un misterioso uomo li stia pedinando. \nBaci....\nTrama.\nSusan e Julie combinano un incontro al bowling con Mike e Zach nella speranza di un legame tra i due, ma quando Paul lo scopre pesta malamente Mike. Intanto, Lynette \u00e8 infastidita dopo che Gabrielle bacia Tom durante una serata amichevole, e ne discute con la donna, che per\u00f2 si sente offesa, cos\u00ec avviene una spaccatura nella loro amicizia, anche perch\u00e9 la tresca che Gabrielle aveva con John, ora di dominio pubblico, amplia la preoccupazione di Lynette sulla sfiducia dell\u2019amica. Tom riesce a far capire a Lynette di aver esagerato, perci\u00f2 Lynette perdona Gabrielle per la sua reazione, ma, per essere pari, d\u00e0 un bacio a Carlos. Nel frattempo, Bree non accetta ancora l\u2019omosessualit\u00e0 di Andrew, che sta frequentando Justin. Quando poi Bree becca Andrew e Justin a letto insieme, il ragazzo ricatta la madre tenendola in pugno con la sua confessione circa la morte di George. Bree, quindi, ricorre all\u2019aiuto di Karl, avvocato di buona fama, che impaurisce Andrew. Frattanto, il tale che da diversi giorni sta seguendo gli Applewhite s\u2019introduce in casa loro e stana il nascondiglio di Caleb, che libera e costringe a venir con lui, ma l\u2019uomo resta ucciso in un incidente domestico cadendo da una rampa di scale e sparandosi accidentalmente al petto. Betty e Matthew, al loro ritorno, scoprono l\u2019accaduto e concordano sul disfarsi del cadavere chiudendolo nel bagagliaio dell\u2019auto di Monroe, il nome dell\u2019uomo, ma perdono le chiavi della macchina e sono impossibilitati a spostarla. Il mattino seguente, infatti, Susan tampona per sbaglio l\u2019auto, facendo aprire il cofano che rivela il corpo di Monroe. Basandosi sul nervosismo di Edie, che ha dubitato degli Applewhite da quando ha venduto loro la casa, anche Susan, Lynette, Bree e Gabrielle incominciano a mettere in discussione l\u2019ingenuit\u00e0 dei nuovi vicini.\nAndr\u00e0 tutto bene.\nTrama.\nDopo aver collezionato una serie di appuntamenti disastrosi andati a vuoto, Susan conosce l\u2019attraente dottor Ron, di cui s\u2019infatua all\u2019istante. Susan s\u2019inventa una sfilza di disturbi fisici per stare pi\u00f9 a contatto col dottore, ma ad un certo punto decide di smetterla e di chiedere un appuntamento vero e proprio a Ron, che acconsente di buon grado. Intanto, Lynette si prende cura dei figli che hanno contratto la varicella, mentre Tom si isola da loro per non essere contagiato ed immagina come sarebbe la sua vita se Lynette morisse da un momento all\u2019altro. Preoccupata dal fatto che Tom gi\u00e0 si immagina una seconda famiglia di riserva, Lynette vorrebbe che il marito faccia una vasectomia per evitare questa sua fantasia, ma Tom si rifiuta e dichiara di essere oramai infelice da tempo, fomentando dell\u2019agitazione nella coppia. Ralph, il giardiniere dei Solis, segnala a Gabrielle della fuoriuscita di alcune sue fotografie provocanti su di un sito web gestito dal suo ex fidanzato di nome Scott, perci\u00f2 la donna si rivolge a Carlos per costringerlo a toglierle dalla circolazione, ma Carlos, che ha cambiato il suo stile di vita, non se la sente di compiere altri gesti impulsivi e aggressivi. Tuttavia, Carlos accetta di parlare pacificamente con Scott per dar comunque prova del suo amore per Gabrielle, ma finisce pur sempre con il picchiarlo quando Scott scredita la bellezza di Gabrielle. Nel frattempo, Bree, suggerita dalle sue amiche casalinghe, invita a cena l\u2019ispettore Barton, che aveva lavorato al caso di omicidio di Rex, per chiedergli il favore di cercare indizi sugli Applewhite, ma l\u2019uomo non pu\u00f2 far niente; in pi\u00f9, la serata non va a buon fine in quanto Barton arresta temporaneamente Bree per guida in stato di ebbrezza e le sequestra l\u2019auto. Senza un mezzo con cui poter ritornare a casa, Bree viene soccorsa da Betty, che le offre un passaggio, ma quando Bree, visibilmente ubriaca, insinua che tutti a Wisteria Lane sono incuriositi dai segreti che nasconde, Betty, spaventata, telefona Edie per fissare la vendita della casa. Bree ascolta poi un messaggio lasciatole da Barton, il quale, volendosi scusare con lei, ha scoperto che il cadavere dell\u2019uomo rinvenuto nell\u2019auto giorni prima apparteneva a un certo Curtis Monroe, un detective privato di Chicago, cos\u00ec Bree collega subito Monroe agli Applewhite dal momento in cui questi ultimi sono originari di Chicago. Nel contempo, Mike racconta a Noah, lacerato dal tumore che lo sta gradualmente uccidendo, una storia fasulla sull\u2019esito delle sue indagini sulla morte di Deidre. Noah assume in seguito una nuova infermiera per le sue cure, ovvero nientemeno che Felicia.\nIl fascino discreto della guerra.\nTrama.\nSusan e Ron sono al loro terzo appuntamento e le cose stanno via via facendosi pi\u00f9 serie. Ron rende partecipe Susan che, dalle sue analisi, \u00e8 emerso un leggero problema alla milza guaribile chirurgicamente, ma la paura di Susan si trasforma in terrore quando scopre che Ron eseguir\u00e0 questo tipo di intervento per la primissima volta. Perci\u00f2, all\u2019inizio, Susan chiede l\u2019assistenza di un dottore pi\u00f9 esperto di lui, ma poi decide di fidarsi di Ron. Nel frattempo, dopo aver aiutato Lynette in una crisi lavorativa, in Tom riaffiora la sua dedizione per il lavoro, cos\u00ec, andando contro il parere della moglie, si dirige alla Parcher &amp; Murphy per un colloquio con Ed che passa facilmente. Lynette accondiscende alla volont\u00e0 di Tom di ritornare al lavoro purch\u00e9 il marito non la biasimi mai pi\u00f9 per la sua mancata promozione alla Peterson. Suor Mary Bernard torna dal suo viaggio missionario, aizzando nuovamente la rabbia di Gabrielle; difatti, suor Mary inculca in Carlos la pensata di un annullamento per il suo matrimonio con Gabrielle nel caso in cui la donna non accolga la sua richiesta di dargli un figlio. Innervosita, Gabrielle fa credere al prete della diocesi che tra Carlos e suor Mary ci sia una relazione a livello sessuale, cosa che obbliga la chiesa ad allontanare suor Mary in una parrocchia in Alaska. Gabrielle e suor Mary si affrontano in un sarcastico scontro fisico, e poi, Gabrielle prende finalmente la decisione di avverare il sogno di Carlos di diventare genitore. Intanto, Bree sorprende casualmente Danielle e Matthew insieme, ma la sua reazione non \u00e8 nulla in confronto a quella di Betty, che punisce fisicamente il figlio e tranquillizza Bree giacch\u00e9 a breve si trasferiranno altrove. Durante una chiacchierata con Betty, successivamente, Bree scorge Caleb da una finestra di casa Applewhite e lo riconosce istantaneamente come colui penetrato dai Solis e fuggito dall\u2019ospedale psichiatrico. Bree sta per riferire quanto scoperto alle sue amiche, ma Betty prima le dice che Caleb \u00e8 il suo altro figlio mentalmente ritardato, e poi le intima di mantenere il segreto oppure render\u00e0 noto il suo di segreto, ossia quello inerente all\u2019incidente commesso da Andrew che \u00e8 costato la vita a Juanita Solis, particolare svelato a Matthew da Danielle.\nAmicizie improbabili.\nTrama.\nSusan \u00e8 disperata per l\u2019approssimarsi del suo intervento alla milza, per il quale necessita di un\u2019assicurazione sulla vita. Edie le consiglia quindi di sposarsi con un uomo che possa offrirgliene una, cos\u00ec si accorda con un tizio gay che, con un matrimonio del genere, potr\u00e0 nascondere alla madre la sua condizione di omosessuale. Purtroppo per Susan, il piano fallisce miseramente, perci\u00f2 Karl lancia l\u2019idea di sposare lui stesso Susan, la quale accetta, ma entrambi si accordano sul non dire una parola a Edie. Lynette \u00e8 annoiata dal rapporto tra Ed e Tom, basato pi\u00f9 che altro sulle sfide infantili che il primo propone al secondo, rischiando appunto di fargli rimettere la sua dignit\u00e0. Lynette compete e vince con Ed in una disgustosa prova in cui lei dovr\u00e0 mangiare del bacon crudo, chiudendo dunque il ciclo di sfide all\u2019interno della societ\u00e0. Intanto, Gabrielle e Carlos ospitano momentaneamente in casa Xiao-Mei, un\u2019immigrata cinese salvata da poco dal suo stato di schiava involontaria. Col tempo, Gabrielle si affeziona molto a Xiao-Mei, che rammenda, pulisce e cucina per lei, cos\u00ec la ragazza, prima di poter ripartire per la Cina, decide di restare dai Solis in qualit\u00e0 di domestica. Dopo il ricatto di Betty, Bree \u00e8 volitiva a scoprirne di pi\u00f9, per cui entra in casa Applewhite mentre Betty e Matthew sono fuori e incontra Caleb. In serata, Bree induce Betty a confidarle del perch\u00e9 Caleb \u00e8 stato recluso come un prigioniero per tanti mesi: pare che Caleb sia stato l\u2019assassino di Melanie Foster, una ragazza fidanzata con Matthew a Chicago che respinse le avances di Caleb, innamorato segretamente di lei. Nel frattempo, Caleb posa gli occhi anche su Danielle. \nGrazie tante.\nTrama.\nSusan e Karl affinano i preparativi per il loro secondo matrimonio, ma Edie, all\u2019oscuro di tutto, si convince che Karl stia per chiedere la sua mano quando trova per caso l\u2019anello e un accordo prematrimoniale. Durante una cena romantica in un ristorante, Edie si aspetta una proposta in grande stile, ma rimane delusa. Il giorno seguente, il progetto di Susan e Karl per frodare l\u2019assicurazione ha inizio con il loro matrimonio segreto. Non essendo sicura di lasciare i suoi figli con la signora McCluskey mentre lei e Tom sono al lavoro, Lynette supplica Bree di occuparsi dei bambini. Tuttavia, Bree si ubriaca per l\u2019ennesima volta, dopo l\u2019ultima in cui \u00e8 addirittura crollata nel giardino, e si addormenta, permettendo a Porter, Preston e Penny di tagliare la corda da casa, venendo fortunatamente ritrovati e riconsegnati ai genitori. Lynette non vuol credere alla storia dei figli su come Bree si sia addormentata finch\u00e9 anche Karen non l\u2019avverte che \u00e8 da un bel po' di tempo che la donna ha problemi con l\u2019alcol, ma Bree non ha il coraggio di ammetterlo. Lynette, allora, deposita fuori casa di Bree tutte le bottiglie di vino gettate nella pattumiera con l\u2019obiettivo di farle capire di avere una dipendenza. Intanto, Lucia, singolare madre di Gabrielle, trascorre un paio di giorni dalla figlia e da Carlos, i quali hanno scoperto di recente che l\u2019incidente alle scale di Gabrielle ha danneggiato il suo utero e che la donna non potrebbe essere pi\u00f9 in grado di concepire altri bambini. Lucia si offre quindi di fare da madre surrogata per Gabrielle e Carlos, ma la figlia non \u00e8 d\u2019accordo poich\u00e9 si rammemora di alcuni retroscena di famiglia che mettono in cattiva luce la figura genitoriale di Lucia: invero, Gabrielle rivela di essere stata violentata in giovane et\u00e0 dal suo patrigno Alejandro, e che Lucia non mosse un solo dito al riguardo. Anche Carlos, parlandone con Lucia, capisce dell\u2019egocentrismo della suocera, cos\u00ec marito e moglie la cacciano via e decidono di provare con l\u2019adozione. Felicia, nel frattempo, scrive anonimamente una lettera a Noah dove gli riporta di essere nonno del figlio di Deidre, perci\u00f2 l\u2019uomo ingaggia l\u2019ispettore Sullivan per arrivare all\u2019identit\u00e0 del nipote, cio\u00e8 Zach. Mike e Paul, in via occasionale, si alleano perch\u00e9 Noah non possa mettere le grinfie su Zach, che per\u00f2 origlia lo stesso la loro conversazione. \nNon c'\u00e8 altro modo.\nTrama.\nSusan sta per essere finalmente operata alla milza con tanto di assicurazione sanitaria, ma deve guardarsi le spalle da un\u2019infermiera che ha scoperto del suo imbroglio con Karl. Susan chiarisce la questione con la donna e si appresta ad affrontare l\u2019intervento, ma, rintontita dall\u2019anestesia, farnetica sull\u2019amore che prova per Mike proprio con Ron, il quale viene anche a conoscenza del suo matrimonio, e decide ugualmente di operarla. Intanto, Tom \u00e8 stressato dal lavoro, e in particolare dal fatto che Lynette, essendo il suo capo, gli impartisce degli ordini, talvolta piuttosto pesanti, cos\u00ec come gi\u00e0 fa nella loro vita privata. Per fortuna, i coniugi riusciranno a superare anche questa difficolt\u00e0. Nel frattempo, Gabrielle e Carlos ripongono la loro fiducia in un\u2019agenzia di adozioni e scattano delle fotografie sobrie che diano l\u2019impressione di essere una coppia amorevole e perbene, ma la procedura potrebbe essere pi\u00f9 dura del previsto poich\u00e9 Helen Rowland, madre di John ancora piena di rancore verso Gabrielle per aver sedotto suo figlio, \u00e8 pronta a mettere i bastoni tra le ruote ai due. Gabrielle e Carlos decidono allora di imboccare un\u2019altra strada: pagare abbondantemente una giovane madre per avere il suo bambino. Bree deve far fronte alla nuova sfida di Andrew, che ora pretende l\u2019emancipazione per potersi appropriare del suo fondo fiduciario, perci\u00f2 assolda un avvocato e finge che Bree lo picchi approfittando della sua dipendenza dall\u2019alcol. Vista l\u2019udienza in tribunale stabilita tra poche settimane, Bree si associa agli alcolisti anonimi, ma continua a essere succube del suo vizio. Frattanto, un Noah morente scopre inevitabilmente ci\u00f2 che \u00e8 successo alla figlia Deidre, e brama vendetta nei confronti di Paul, cos\u00ec corrompe Sullivan affinch\u00e9 lo arresti ingiustamente e faccia prendere a botte da diversi detenuti. Paul ritorna da Zach, il quale, per porre fine alla minaccia di Noah, accetta di incontrare il nonno a patto che quest\u2019ultimo lasci in pace suo padre.\nPotrei mai lasciarti?\nTrama.\nUscita dalla sala operatoria, Susan spiega a Ron di non essere innamorata di nessun Mike e della frode che ha compiuto assieme all\u2019ex marito Karl, cos\u00ec il dottore decide di perdonarla e di darle una seconda occasione. Susan organizza una cena per far conoscere Ron e Karl, ma quest\u2019ultimo, con un piccolo imbroglio, fa s\u00ec che Ron incontri Mike, il quale, vedendo l\u2019uomo prendersela di brutto con Susan per avergli mentito, lo aggredisce. Ci\u00f2 porta Ron a rompere con Susan perch\u00e9 capisce che \u00e8 ancora innamorata di Mike. Intanto, Lynette assume in ufficio Veronica, una donna di carriera che per\u00f2 palesa un comportamento insolito, ovvero allattare ancora il suo figlioletto di 5 anni. Lynette tenta di parlargliene, ma Veronica \u00e8 irremovibile sulla sua scelta di non far crescere troppo velocemente suo figlio, anche se alla fine il bambino viene svezzato quando Lynette lo fa appassionare al latte preconfezionato. Bree, nel frattempo, partecipa alle riunioni degli alcolisti anonimi pur continuando a negare il suo evidente problema. Dopo che Andrew si dimostra intenzionato a raccontare di essere stato vittima di abusi sessuali da parte della madre al processo, Bree ha un crollo che la preme a scolarsi una bottiglia di vino in un grande magazzino e a perdere i sensi in un camerino. Barricata dentro al centro commerciale in piena notte, Bree chiama un suo amico nonch\u00e9 sponsor agli alcolisti anonimi, Peter, per farsi venire a prendere. Gabrielle e Carlos danno il via alla pratica di adozione, ma nessuna possibile madre sembra soddisfare le esigenze di Gabrielle, fino a che non viene presentata loro Libby, una ballerina di lap dance. Inizialmente, Libby dice di essere contraria a dar loro la sua bambina perch\u00e9 entrambi sono di nazionalit\u00e0 messicana, ma Gabrielle l\u2019alletta con la promessa di regalarle qualsiasi gioiello o bisogno che voglia in cambio della piccola, perci\u00f2 Libby accetta. Frattanto, Caleb entra di soppiatto in casa Van de Kamp per donare a Danielle un regalo di compleanno, ma la ragazza, impaurita, lo caccia in malo modo.\nTentazioni.\nTrama.\nMentre Julie non vede di buon occhio il riavvicinamento sentimentale tra i suoi genitori, Susan e Karl si scontrano con l\u2019ira di Edie, che ha scoperto del loro matrimonio segreto mediante Ron. Edie, per\u00f2, d\u00e0 la sua parola di passarci sopra solamente se Karl le organizzer\u00e0 una cerimonia di matrimonio fenomenale e se Susan far\u00e0 da cameriera alla loro festa di fidanzamento ufficiale. Tuttavia, durante la festa, Susan rinviene una fotografia di lei e Karl conservata dall\u2019ex marito, il quale la bacia in privato come prova di averla sempre amata; come se non bastasse, Felicia sputa veleno sulla figura di Paul, accusandolo ancora di essere l\u2019assassino di sua sorella Martha. Intanto, il percorso da astemia di Bree viene seguito da Peter, del quale la donna s\u2019invaghisce, se non fosse che Peter ammette di essere anche dipendente dal sesso, motivo per cui decide di darci subito un taglio per evitare fraintendimenti, e lascia il suo posto ad un altro sponsor. Parallelamente, Lynette si ritrova a dover testimoniare nel caso di Bree ed Andrew, considerando il precedente di Bree sul suo essersi addormentata ubriaca mentre teneva i suoi figli. Lynette \u00e8 combattuta tra chi dei due appoggiare, ma dopo aver capito che Andrew aspira ad impossessarsi unicamente del fondo fiduciario, sceglie di deporre a favore di Bree. I piani di Gabrielle e Carlos sull\u2019adozione della figlia di Libby potrebbero andare in fumo a causa del padre della bambina, che esercita ancora diritti sulla sua custodia, perci\u00f2 Gabrielle e Carlos, non appena Libby partorisce, se la squagliano con la neonata in fasce. \nNon mi guardare.\nTrama.\nSusan deve fare i conti con i suoi contrastanti sentimenti per Karl, che si \u00e8 dichiarato ancora innamorato di lei e che \u00e8 propenso a lasciare Edie se sar\u00e0 Susan a chiederglielo. Al cinema, poi, Susan s\u2019imbatte in Mike, accompagnato da un\u2019altra donna, cos\u00ec fa finta di avere anche lei un appuntamento con il suo vicino di posto, un dentista di nome Orson Hodge, che le regge il gioco. Orson visita Susan a casa sua per restituirle una borsetta, e coglie l\u2019occasione per dirle di optare con cura a chi elargire il suo amore, perci\u00f2 Susan fronteggia Karl, rimproverandolo di essere rimasto lo stesso codardo che l\u2019ha mollata 3 anni prima. I due, per\u00f2, si lasciano andare ad una notte di passione dopo che Karl le comunica di aver annullato il matrimonio con Edie, ma Susan scopre che era solo un\u2019altra delle sue bugie e lo allontana da lei furiosa. Intanto, Lynette se la vede con la fissa di Parker sulla nudit\u00e0 e su come nascano i bambini, infatti il piccolo arriva ad offrire del cibo ad una sua compagna di scuola e alla signora McCluskey per dare uno sguardo alle loro vagine. Lynette distoglie l\u2019attenzione di Parker su questa sua nuova ossessione comprandogli un cucciolo di cane. Nel frattempo, si avvicina la data del processo di Bree ed Andrew, annullato dalla comparsa improvvisa di Henry ed Eleanor, padre e matrigna di Bree che vorrebbero crescere Andrew con loro. Collaborando con Justin, Bree riesce a dissuadere Henry ed Eleanor dalla loro decisione facendogli trovare degli oggetti personali di Andrew che suggeriscono la sua omosessualit\u00e0; al tempo stesso, Bree pare accettare a poco a poco l\u2019orientamento del figlio. Gabrielle e Carlos ottengono la custodia provvisoria della piccola Lily in assenza del padre, che dovrebbe essere soltanto un ragazzo di 19 anni. Gabrielle, affaticata dalla vita genitoriale, affida Lily a Xiao-Mei nel medesimo giorno in cui la domestica \u00e8 fuori per il suo giorno libero e lei esce a pranzo con Bree. Fortunatamente, il possibile disastro su cosa sarebbe potuto accadere viene scampato, e Gabrielle s\u2019affeziona di pi\u00f9 alla figlia e al suo ruolo di madre. Felicia tormenta Paul con varie strategie, ma l\u2019apice di sopportazione tocca il picco quando Paul, indignato, assale pubblicamente la donna, compromettendolo ulteriormente agli occhi degli abitanti di Wisteria Lane.\nNon doveva succedere.\nTrama.\nEdie viene lasciata da Karl con la scusante che ci sia un\u2019altra donna, il che provoca terribili sensi di colpa in Susan, la quale, per fare ammenda, supporta Edie in ogni modo possibile. Le due escono in un locale, dove vengono trascinate in una rissa quando Edie assalta una ragazza che credeva potesse essere l\u2019amante di Karl. In vena di vendetta, Edie ingaggia un investigatore privato per scoprire l\u2019identit\u00e0 della donna misteriosa. Intanto, Lynette, dopo un imbarazzante incidente sul lavoro con Ed, aiuta quest\u2019ultimo nella sua vita matrimoniale nel tentativo di rianimare la passione tra Ed e Fran. Lynette messaggia dunque con Fran via computer spacciandosi per il marito, ma l\u2019inganno \u00e8 presto scoperchiato, cos\u00ec Ed \u00e8 costretto dalla moglie a licenziare il \u201cseduttore\u201d. Non potendo fare a meno di Lynette, Ed decide di trovare un qualche pretesto per cacciare invece Tom. Bree torna a sentirsi con Peter, ma lo sponsor di questi presso i \u201cSex Addicted\u201d gli consiglia di starle lontano per non ricascare in vecchie abitudini malsane. Bree, allora, passa all\u2019azione e denuncia l\u2019uomo alla polizia per possesso di droga, che in realt\u00e0 stava tenendo per un suo cocainomane anonimo. Peter cerca di dimostrare a Bree quanto possa essere pericoloso frequentare qualcuno dipendente dal sesso, ma la donna lo sprona a credere di pi\u00f9 in lei. Frattanto, Matthew e Danielle escogitano un piano per sospendere la vendita della casa di Betty e poter restare insieme, perci\u00f2 Matthew incita Caleb a dichiararsi a Danielle, che poi finge di essere stata aggredita dal ragazzo. Bree, in ritorsione all\u2019accaduto, vuol convincere Betty ad internare Caleb in un istituto, ma Betty preferisce piuttosto avvelenare il figlio per donargli la pace che merita e non farlo vivere con degli estranei per il resto della sua vita. Nel frattempo, Dale Helm, scaltro 19enne e padre biologico della piccola Lily, reclama la sua bambina, ma Gabrielle non glielo permette e minaccia di farlo espellere dalla sua squadra di football cristiana divulgando il fatto che abbia messo incinta una spogliarellista, alche il ragazzo rinuncia ai suoi diritti di genitore. Tuttavia, Libby sceglie alla fine di riprendersi la figlia, strappandola dalle braccia di Carlos e Gabrielle in un confronto straziante. \nAdesso lo so.\nTrama.\nLynette avverte Tom dei propositi che Ed ha su di lui, cos\u00ec l\u2019uomo affronta il suo capo e finisce col prenderlo a pugni, dando quindi una motivazione a Ed per licenziarlo. Ed segnala poi a Lynette delle spese aggiuntive trovate nelle note contabili di Tom che stanno a suggerire una probabile infedelt\u00e0 del marito. Intanto, Bree invita Peter a cena per farlo conoscere ad Andrew e Danielle, i quali, avendo saputo indirettamente del passato da ninfomane dell\u2019uomo, si organizzano per dargli del filo da torcere. Quando Andrew scopre anche della bisessualit\u00e0 di Peter, allora il ragazzo si avvale della sua grande dipendenza per andarci a letto insieme, per poi lasciare che Bree li sorprenda. Una Bree devastata, a questo punto, non vede altra soluzione se non quella di abbandonare Andrew in mezzo al nulla. Nel frattempo, Gabrielle e Carlos cercano di evitare che Xiao-Mei venga deportata nuovamente in Cina, e nel farlo s\u2019imbattono nell\u2019espediente perfetto: Xiao-Mei sar\u00e0 la loro madre surrogata, cosicch\u00e9 il suo essere incinta di un cittadino americano la renda automaticamente accettabile alla legge, e Gabrielle e Carlos potranno finalmente diventare genitori. Nel contempo, Betty sta per ultimare il suo piano di sopprimere lentamente Caleb con una sostanza tossica, quando capisce dal figlio che \u00e8 stato Matthew a convincerlo a provarci con Danielle, perci\u00f2 Betty ferma tutto ed imprigiona Matthew nella cantina di casa. Susan ha notizia da Mike che Edie ha assunto un investigatore privato per venire a capo del tradimento di Karl. Fortunatamente, Mike paga l\u2019agente per mettere a tacere della tresca tra Susan e Karl, ma Susan aveva gi\u00e0 spedito una lettera di scuse a Edie, sicura che prima o poi avesse scoperto la verit\u00e0. Nonostante le manovre di Susan, la lettera giunge a destinazione, e Edie, colma di astio, appicca un incendio in casa sua, distruggendola completamente.\nSolitudine.\nTrama.\nI sospetti di Susan sul responsabile dell\u2019incendio in casa sua ricadono subito su Edie, che ammette chiaramente la propria colpa senza peli sulla lingua. Susan prova quindi ad inchiodare Edie registrando una sua confessione, ma nello scontro che ne deriva, Edie viene portata all\u2019ospedale per le diverse punture di api riscosse sul corpo e giura a Susan di fargliela pagare. Nel frattempo, Lynette chiede spiegazioni a Tom sui suoi recenti spostamenti e acquisti ad Atlantic City emersi dalle sue ricevute, cos\u00ec Tom le dice di essere in lizza per un posto di lavoro. Ancora diffidente sulle risposte del marito, Lynette decide di sorvegliarlo di nascosto nel suo viaggio ad Atlantic City, dove, una sera, osserva Tom in compagnia di un\u2019altra donna, autoconvincendosi che l\u2019uomo la stia tradendo. Al suo ritorno, Tom scopre dalla signora McCluskey che Lynette \u00e8 andata via di casa con i figli. Grazie all\u2019inseminazione artificiale, Xiao-Mei riesce a rimanere incinta, ma le cose cominciano a complicarsi tra Gabrielle e Carlos, poich\u00e9 Carlos antepone il benessere della domestica a quello della moglie. Mentre ospita in casa sua Susan e Julie ora che Andrew non c\u2019\u00e8, Bree prepara una pomposa festa di compleanno posticipata per i 17 anni di Danielle, che malauguratamente si conclude in maniera drammatica. Danielle, irata con la madre per aver rovinato la giornata, si dirige da Matthew, tuttora rinchiuso nella cantina da Betty. Danielle stordisce Betty e libera Matthew, col quale scappa via. Una volta scoperto della fuga di Danielle, Bree, non potendo pi\u00f9 sopportare la tensione creatasi nella sua vita, si ricovera volontariamente in un centro psichiatrico in preda ad un esaurimento nervoso. Infine, Felicia riesce una volta per tutte ad incastrare Paul: dopo essersi prelevata dei campioni di sangue e averli sparsi in giro per casa dell\u2019uomo, si amputa due dita della mano sinistra, che ha poi collocato nella sua auto, in modo tale da inscenare il suo omicidio. Con una telefonata anonima, Paul viene arrestato, intanto che Felicia si trasferisce in un luogo sperduto tra le montagne sotto il falso nome di Martha Huber. \nRicordare - Parte I.\nTrama.\nAttraverso una serie di flashback, vengono mostrati i vari momenti in cui Mary Alice conobbe man mano Susan, Lynette, Bree e Gabrielle fin dal loro arrivo a Wisteria Lane: prima di tutte, Mary Alice strinse amicizia con Susan dopo averla tirata fuori dal furgone per trasporti dove si era accidentalmente chiusa; segu\u00ec poi Bree, che si present\u00f2 alla porta di Mary Alice a porgere le sue scuse per il furto di una sua statuetta ad opera del figlioletto Andrew; le 3 fecero successivamente la conoscenza di Lynette durante uno dei suoi soliti litigi con Tom; e alla fine venne il turno di Gabrielle, entusiasta novella sposa di Carlos. Nel presente, per dimostrare agli altri di essere pi\u00f9 forte e indipendente di quanto non sembri, Susan lascia la casa di Bree per vivere in un camper obsoleto con Julie, e intanto si riavvicina emotivamente a Mike. Karl, intanto, dopo aver visto Mike comperare un anello di fidanzamento per Susan, gioca la sua mossa e stupisce Susan e Julie regalandole una casa tutta per loro. Lynette alloggia in un albergo insieme ai 4 figli e continua ad ignorare le telefonate di Tom. Quando Porter viene mandato all\u2019ospedale in seguito ad una caduta, Lynette e Tom hanno l\u2019opportunit\u00e0 di chiarire: Tom spiega che la donna con cui era ad Atlantic City si chiama Nora, una sua ex avventura occasionale che lo ha contattato di recente svelandogli di avere avuto una figlia di 11 anni, Kayla, dal loro rapporto. Nel frattempo, Gabrielle teme che tra Carlos e Xiao-Mei ci sia una relazione; infatti, Carlos paga il loro giardiniere Ralph affinch\u00e9 passi per lui e sconti le sue ore di servizi sociali, ma l\u2019uomo muore in un incidente stradale, mentre Gabrielle, pensando inizialmente si trattasse del marito, torna a casa e intuisce qualcosa di strano. Betty e Caleb vengono arrestati dalla polizia, che mostra a Betty delle prove nell\u2019omicidio di Melanie Foster che implicano anche Matthew, scappato con Danielle, ed effettivamente si scopre che \u00e8 stato Matthew ad eliminare Melanie perch\u00e9 la ragazza aveva intenzione di denunciare le molestie subite da Caleb. Betty avverte immediatamente Bree, all\u2019ospedale psichiatrico, del grave pericolo che sta correndo Danielle, ma i medici negano categoricamente a Bree di andar via. Parallelamente, Zach implora l\u2019aiuto di Noah per scarcerare suo padre Paul, accusato dell\u2019omicidio di Felicia, ma dinanzi ai rifiuti del nonno, Zach prende in mano la situazione e spegne il macchinario che lo teneva ancora in vita, ereditando conseguentemente i suoi soldi e la sua intera propriet\u00e0. \nRicordare - Parte II.\nTrama.\nMike e Karl se le suonano di santa ragione perch\u00e9 Susan ha accettato la casa compratale da Karl, mentre Mike aveva in mente di chiedere la sua mano. Susan decide quindi di rigettare l\u2019offerta di Karl e d\u00e0 appuntamento a Mike per quella sera stessa cos\u00ec da fargli la proposta di matrimonio. Nel frattempo, Lynette mette una pietra sulla faccenda dell\u2019altra figlia di Tom e acconsente di incontrare Nora e Kayla. Tuttavia, solamente Nora giunge a Wisteria Lane con il ricatto di portare Tom in tribunale per tutti gli anni di mantenimento non retribuiti per Kayla, perci\u00f2 Lynette e Tom la lusingano con un sostanzioso assegno che la donna user\u00e0 per acquistare un\u2019abitazione nelle vicinanze e trasferirsi l\u00ec insieme a Kayla. Intanto, Gabrielle posiziona in casa dei baby-monitor con cui scopre della relazione clandestina tra Carlos e Xiao-Mei, per cui caccia di casa il marito. Bree \u00e8 ancora internata in manicomio, dove conosce Orson, in visita per una sua amica, ma tramite un sotterfugio riesce ad eludere la sorveglianza e a fuggire per salvare Danielle da Matthew, i quali sono ritornati in casa Van de Kamp per ritirare dei soldi dalla cassaforte. Bree arriva appena in tempo per mettere in guardia Danielle su Matthew, ma il ragazzo le punta contro una pistola trafugata da casa sua; per fortuna, l\u2019intervento di una squadra SWAT chiamata da Betty trarr\u00e0 in salvo Bree e Danielle, uccidendo Matthew con un colpo di arma da fuoco. Contemporaneamente, Mike si sta recando all\u2019appuntamento con Susan quando viene travolto in pieno da un\u2019auto al cui volante c\u2019\u00e8 proprio Orson. Il mattino seguente, Betty e Caleb abbandonano per sempre Wisteria Lane per ricominciare una nuova vita altrove, e frattanto Orson si presenta da Bree con un mazzo di fiori. "}
{"id": "2071824", "revid": "725642", "url": "https://it.wikipedia.org/wiki?curid=2071824", "title": "Clausola generale", "text": "Con il sintagma clausola generale si intende definire una particolare modalit\u00e0 di tecnica legislativa pressoch\u00e9 opposta al cosiddetto \"metodo casistico\" o \"regolamentare\". Le clausole generali infatti sono delle fattispecie incomplete le quali, pur inserite in norme scritte, svolgono il ruolo di \u00abvalvole di sicurezza\u00bb dell'ordinamento rinviando a dati esterni utili a far maturare una valutazione \"ad hoc\" dell'interprete. Grazie ad esse, infatti, all'interprete viene attribuito il potere di contribuire a \u00abcreare\u00bb la disciplina del caso concreto, attingendo anche ad elementi ulteriori rispetto al dettato positivo. \nElaborazione dottrinaria.\nLe clausole generali, nell'elaborazione concettuale migliore, possono essere qualificate come norme che impongono al giudice una direttiva di scelta per la risoluzione del caso concreto. Il giudice, rivolgendosi ad esse, che potremmo definire come \"recipienti\", pu\u00f2 attingere a valori sociali extra-positivi al fine di decidere il caso concreto. Ci\u00f2 non vuol dire che il giudice mediante l'utilizzo delle clausole generali divenga una figura onnipotente; le clausole generali infatti sono frammenti di disposizione che consentono s\u00ec di attingere a valori (mediante un riferimento agli \"standards\" sociali che di quei valori ne sono la manifestazione coglibile), ma dovr\u00e0 sempre poi vagliare la scelta in rapporto con l'intero ordinamento giuridico, aspirando alla creazione di una regola di universabilit\u00e0. Le clausole generali cio\u00e8 dovranno creare dei modelli cui il giudice potr\u00e0 rivolgere al fine di argomentare la propria decisione. \nTipologia.\nSono esempi di clausole generali i buoni costumi, la buona fede, la forza maggiore, la giusta causa, la diligenza del buon padre di famiglia o la correttezza professionale per le fattispecie di concorrenza sleale (art. 2598 n. 3 cod. civ.). Non \u00e8 una clausola generale l'equit\u00e0: infatti mentre le clausole generali sono fattispecie incomplete cui il giudice si rivolge per decidere il caso concreto, ma che per il su accennato giudizio di universabilit\u00e0 andranno vagliate in relazione all'ordinamento al fine di creare stabili modelli di decisione, l'equit\u00e0 \u00e8 invece un criterio di giustizia del caso singolo. In questo caso (ovvero nei casi in cui il giudice pu\u00f2 giudicare secondo equit\u00e0, ad es. quando vi sia accordo delle parti e si controverta su diritti disponibili) l'equit\u00e0 opera come un elemento che sospende l'operativit\u00e0 della legge, in considerazione alle circostanze del caso singolo e solo di quel caso.\nLe clausole generali devono poi distinguersi dalle norme generali: queste ultime, prodotte secondo la tecnica della fattispecie forniscono al giudice un potere di discrezionalit\u00e0 di fatto. L'interprete infatti adatter\u00e0 il caso concreto alla fattispecie astratta che la norma gli predispone, senza alcun potere \u00abcreativo\u00bb. Si pensi all'art 1321 che definisce il contratto: si tratta di una norma generale che in quanto generale e astratta si potr\u00e0 ben adattare ad ogni ipotesi di accordo stretto da due o pi\u00f9 parti volto a costituire modificare o estinguere rapporti giuridici patrimoniali. Cosa ben diversa \u00e8 la clausola generale: in questo caso il giudice avr\u00e0 un potere discrezionale di diritto: esso infatti rivolgendosi a valori che sono al di fuori del dato positivo creer\u00e0 la regola applicabile al caso concreto, in armonia con il vaglio sistematico."}
{"id": "2071842", "revid": "112485480", "url": "https://it.wikipedia.org/wiki?curid=2071842", "title": "Il cammino di Gigi D'Agostino", "text": "Il cammino di Gigi D'Agostino \u00e8 stato un programma musicale, in onda sull'emittente radiofonica m2o.\nIl programma, la cui trasmissione \u00e8 iniziata il 10 settembre 2005, vedeva la produzione e la conduzione del dj Gigi D'Agostino, affiancato originariamente da Luca Noise, poi anche da Dj Maxwell (dal novembre 2007) e Elena Tanz. Il genere di musica proposto spaziava dai primi successi dance di Gigi D'Agostino di fine anni novanta sino alle ultime sperimentazioni di genere Lento violento, caratterizzato da velocit\u00e0 ridotte e violenza nelle casse e nei bassi.\nIl programma andava in onda originariamente il sabato dalle ore 19.00 alle ore 20.00. A partire da febbraio 2006 divenne quotidiano dal luned\u00ec al sabato dalle ore 18.00 alle ore 19.00. Infine venne spostato da marzo 2007 dal luned\u00ec al sabato dalle ore 14.00 alle ore 15.00.\nNel 2009 \u00e8 stato sostituito da un nuovo programma di Gigi D'Agostino, \"Quello che mi piace\", iniziato il 10 ottobre 2009 ed interrotto il 26 dicembre dello stesso anno, nel momento in cui la direzione della radio aveva deciso di dare pi\u00f9 spazio ai programmi parlati, suonando anche altri generi (come pop e raggaeton)."}
{"id": "2071859", "revid": "6923", "url": "https://it.wikipedia.org/wiki?curid=2071859", "title": "Carlo Afan de Rivera", "text": "Biografia.\nFiglio di Emanuele dei marchesi di Villanueva de las Torres, governatore di Pantelleria, e di Gaetana dell'Isola. Divenuto ufficiale dell'esercito delle Due Sicilie, nel 1824 fu nominato direttore generale di \"Corpo di Ponti e Strade, Acque, Foreste e Caccia del Regno delle Due Sicilie\", e successivamente direttore della scuola d'applicazione ai ponti e strade di Napoli.\nCarlo Afan riteneva che il territorio del Regno delle Due Sicilie fosse ricco di risorse naturali potenzialmente sfruttabili (\"doni che ha la natura largamente conceduto al Regno delle Due Sicilie\") e in grado di condizionare positivamente lo sviluppo economico del paese. Gli erano ugualmente noti i problemi e rischi ambientali (per es. impaludamento lungo la maggior parte delle coste e sulle rive inferiori dei fiumi), le cause storiche che li avevano generati (le devastazioni che dal tempo dei Romani avevano prodotto l'insalubrit\u00e0 crescente e lo spopolamento di parti fertili del paese, o viceversa le conseguenze del disboscamento per la destinazione a coltura di aree montuose) e le difficolt\u00e0 logistiche (mancanza di infrastrutture soprattutto viarie o portuali) ed economiche (l'entit\u00e0 delle risorse necessarie finanche per il loro studio e la ricerca delle soluzioni). Carlo Afan sostenne pertanto la necessit\u00e0:\nNella veste di direttore del \"Corpo di Ponti e Strade, Acque, Foreste e Caccia del Regno delle Due Sicilie\", Carlo Afan:\nDal 6 gennaio 1839 divenne socio dell'Accademia delle scienze di Torino."}
{"id": "2071860", "revid": "110157", "url": "https://it.wikipedia.org/wiki?curid=2071860", "title": "Museo di belle arti (Gand)", "text": "Il Museo di belle arti (in olandese: \"Museum voor Schone Kunsten\"; abbreviatamente, MSK) \u00e8 un museo situato a Gand, in Belgio. Si trova nel lato orientale del Citadelpark, vicino allo SMAK, Stedelijk Museum voor Actuele Kunst, o Museo d'arte moderna.\nL'edificio fu disegnato dall'architetto municipale Charles van Rysselberghe intorno al 1900. Nel 2007 venne riaperto dopo quattro anni di restauri."}
{"id": "2071869", "revid": "767487", "url": "https://it.wikipedia.org/wiki?curid=2071869", "title": "I'm Eighteen", "text": "I'm Eighteen, a volte indicata solo Eighteen, \u00e8 una canzone di Alice Cooper estratta dall'album \"Love It to Death\". Venne pubblicata come singolo tre mesi prima dell'uscita dell'album e divenne uno dei maggiori successi di Alice Cooper.\nLa rivista Rolling Stone mise il brano al numero 482 nella sua Lista delle 500 migliori canzoni.\nIl gruppo Thrash metal Anthrax ne ripropose una cover nel loro album d'esordio \"Fistful of Metal\" del 1984.\nI Creed nel 1998 resero omaggio a questo pezzo inserendolo nell'album \"The Faculty\"."}
{"id": "2071875", "revid": "104458", "url": "https://it.wikipedia.org/wiki?curid=2071875", "title": "Bovianum", "text": ""}
{"id": "2071876", "revid": "125316931", "url": "https://it.wikipedia.org/wiki?curid=2071876", "title": "Giuseppe D'Andrea", "text": "Biografia.\nFiglio del dottor Nicola e di Erminia Mastracchio, si laure\u00f2 in giurisprudenza a vent'anni diventando presto un importante avvocato.\nNel 1885 difese il brigante Cosimo Giordano durante il processo celebratosi presso la Corte di Assise di Napoli.\nAll'et\u00e0 di ventisei anni fu eletto al Consiglio Provinciale di Benevento del quale fu anche Presidente sino al 1892.\nNel 1892 fu eletto deputato al Parlamento. Sostenitore di Sidney Sonnino, capeggiava il \"partito di sopra\" che a Cerreto Sannita era opposto al \"partito di sotto\", stretto attorno all'onorevole Antonio Venditti, giolittiano. Nel 1902 gli uomini del Venditti al grido di \"\u00e8 o non \u00e8, viva Venditti\", occuparono la sala delle votazioni impedendo agli avversari di votare e scatenando le vive proteste del D'Andrea che, alla Camera dei deputati (tornata del 30 marzo 1903), espose le sue lamentele al Giolitti che rispose affermando: \"Sulle elezioni di Cerreto [...] sono i costumi che bisogna cambiare\".\nNonostante gli episodi di violenza esistenti fra i due candidati cerretesi, Giuseppe D'Andrea fu rieletto alla Camera per altre tre legislature (la diciannovesima, la ventesima e la ventunesima) nelle quali pronunci\u00f2 diversi discorsi sulle spese di giustizia, sulla pubblica istruzione, sui lavori pubblici e sulla politica di Giolitti.\nNel 1904 si ritir\u00f2 dalla vita politica per poi essere nominato nel 1910 senatore del Regno su proposta del Sonnino durante i suoi cento giorni di governo. Nel Senato intervenne pi\u00f9 volte in merito all'ordinamento giudiziario, alle ricerche minerarie del Mezzogiorno e all'ordinamento dell'Istituto Orientale di Napoli.\nCon l'avvento del fascismo fu nominato membro della Commissione permanente d'istruzione dell'Alta Corte di Giustizia che doveva giudicare il quadrumviro Emilio De Bono, senatore e capo della Milizia Volontaria per la Sicurezza Nazionale, sulle accuse a lui rivolte sulle responsabilit\u00e0 nel delitto Matteotti e nelle aggressioni contro altri politici antifascisti.\nIl D'Andrea accett\u00f2 l'incarico ma dopo le prime sedute, a causa della sua volont\u00e0 di fare luce effettivamente sulle vicende, ricevette un avviso anonimo scritto su carta intestata della Camera dei Deputati:\nIl processo si concluse con l'assoluzione del De Bono.\nFece parte anche della \"commissione parlamentare d'inchiesta sulle gestioni per l'assistenza delle popolazioni e per la ricostruzione delle terre liberate\". Compito della commissione era quello di accertare la regolarit\u00e0 delle gestioni amministrative e contabili relative all'assistenza delle popolazioni e dei profughi e alla ricostruzione del Trentino e della Venezia Giulia."}
{"id": "2071877", "revid": "339392", "url": "https://it.wikipedia.org/wiki?curid=2071877", "title": "Controblasone", "text": ""}
{"id": "2071879", "revid": "1363832", "url": "https://it.wikipedia.org/wiki?curid=2071879", "title": "Eginolfo", "text": "Biografia.\nEginolfo \u00e8 storicamente documentato in una sola occasione, in un atto di donazione fatto da Berengario I, re d'Italia, al monastero di San Michele in Lucedio, nel 901. Non si conosce nell'altro di questo vescovo."}
{"id": "2071882", "revid": "1516566", "url": "https://it.wikipedia.org/wiki?curid=2071882", "title": "Malabayla", "text": "La famiglia Malabayla Abelloni o Malabaila Abelloni appartiene alle \"casane astigiane\", quel gruppo cio\u00e8 di famiglie che ottennero la loro ascesa sociale non per discendenza patrizia, ma in seguito al prestito della valuta ed al commercio. Il cognome , o piuttosto agnome antico di questa famiglia, era d\u2019Abelloni, probabilmente derivato dal nome di Abellonio, frequentatissimo tra i soggetti di questa famiglia; poi circa all\u2019anno 1200 ebbero il soprannome Malabaila, che prevalse all\u2019altro nell\u2019uso. \nMercanti di stoffe e lane, come tutti i casanieri astigiani, svilupparono l'attivit\u00e0 feneratizia e la diffusero in tutta Europa raggiungendo l'apice del loro sviluppo tra il XV ed il XVI secolo.\nLa famiglia attraverso alcune diramazioni divenne proprietaria dei feudi di Canale, Cercenasco, Mont\u00e0, Varigli\u00e8, Antignano, Benevagienna, Castellino de' Voltis, Cellarengo, Corneliano, Demonte, Monteu Roero, Monticello, Sommariva Bosco, Torre Valgorera ed ebbe anche alcune propriet\u00e0 a Burio, Castellinaldo, Ferrere, Monale, S. Stefano Roero, Serra Lunga.\nAd Asti avevano il pi\u00f9 importante palazzo rinascimentale della citt\u00e0, dove ospitarono sicuramente Luigi XII di Francia e probabilmente Francesco I di Francia.\nOrigini e storia.\nLa leggenda vuole che la stirpe dei Malabayla, discenda direttamente dagli Anscarici; in un primo tempo i membri della famiglia erano denominati Abelloni con il capostipite Alineo, discendente da Robaldo II.\nIl figlio di Alineo, Abellono diede il nome alla discendenza; il Manno scrive che parteciparono alla fondazione dell'Abbazia di Vezzolano nel 1095 con alcuni membri della famiglia Radicati.\nLa famiglia parteggi\u00f2 sempre per il partito guelfo e Robaldo, nel XII secolo guid\u00f2 le truppe astigiane al servizio di papa Giovanni XXII contro Matteo I Visconti.\nIl primo ad essere chiamato Malabayla, fu Abellono II, figlio di Rolando che, durante la guerra civile tra guelfi e ghibellini, venne fatto prigioniero nel 1308.\nUn nipote di Abellono, e figlio di Francesco, signore di Pocapaglia, Baldracco, venne consacrato da papa Clemente VI vescovo di Asti in seguito alla morte del suo predecessore Arnaldo De Rosette.\nEgli tent\u00f2 di riaffermare l'antico potere episcopale sulla citt\u00e0. Raccolse tutti i diplomi e le concessioni dei feudi vescovili in un unico libro denominato \"Libro verde della Chiesa di Asti\" cercando di tornarne in possesso.\nUn altro Malabayla sal\u00ec sulla sedia dell'episcopato astigiano nel 1365: Giovanni, che lott\u00f2 strenuamente contro i Visconti per i diritti della Chiesa di Asti sulla citt\u00e0 e da loro venne imprigionato per due anni a Bra.\nAll'inizio del XVI secolo, Alessandro Malabayla della Mont\u00e0, consigliere di Asti tra il 1477 ed 1l 1498 venne nominato maitre d'hotel da Luigi XII; nel 1499 il re di Francia lo aveva nominato governatore di Alessandria dopo la vittoria francese sulle truppe del ducato di Milano. Mantenne la carica fino al 1503 (anno della sua morte).\nEgli ospit\u00f2 il re nel maestoso palazzo rinascimentale di Asti. Sulla facciata il palazzo recava il simbolo del porcospino, insegna di Luigi e degli Orleans.\nIl nipote Gerolamo, divenne tesoriere e controllore finanziario generale delle guerre. Il fratello di Gerolamo Vasino divenne prima vescovo di Piacenza e poi di Asti nel 1518.\nOltre al ramo di Mont\u00e0 anche i Malabayla di Canale e Castellinaldo ricoprirono cariche al servizio dei reali di Francia: Bernardino nel 1500 fu nominato tesoriere del Ducato di Milano; nel 1524, segu\u00ec Francesco I nella battaglia di Pavia dove venne fatto prigioniero dagli spagnoli. Per poter pagare il riscatto, fu costretto a vendere il feudo di Magliano.\nLa sconfitta francese e l'ascesa della dominazione spagnola, segnarono il declino della famiglia che venne sottoposta a diverse rappresaglie.\nIl 3 marzo 1565, con il passaggio della citt\u00e0 di Asti al governo dei Savoia, Giacomo recuper\u00f2 parte delle terre che erano state confiscate e venne investito del feudo di Canale.\nIl figlio Ottavio, cavaliere di Santo Stefano, cadde nella battaglia di Lepanto.\nNipote di Ottavio fu Filippo Malabayla, abate generale dei cistercensi e noto per alcune opere letterarie mistificatorie sulle origini della citt\u00e0 di Asti.\nNel XVIII secolo, Gerolamo Luigi Malabayla, divenne ambasciatore del re di Sardegna a Vienna; nel 1778 divenne ministro di Stato di Carlo Emanuele III di Savoia.\nL'attivit\u00e0 feneratizia.\nLa famiglia, nel panorama mercatale astigiano, assunse sin dal secolo XII, un posto di rilievo.\nSul finire del XIII secolo, la famiglia gestiva casane in Savoia a Bourg-Saint-Maurice, Ch\u00e2tillon-sur-Chalaronne, Marlieux, Saint Raimbert, Lompnes, Pont-d'Ain, Ambronay.\nNel 1297, Corrado Malabayla, prest\u00f2 700 lire ad Amedeo V di Savoia. Nel XIV secolo, l'attivit\u00e0 si svilupp\u00f2 principalmente a Bourg-en-Bresse. La compagnia mercantile (Societas de Malabayla) era guidata da Bertrando, Abellone, Albertino, Andreone, Ribaudo, Pietro, Alerando, Bartolomeo e Bonifacio.\nDopo il 1358 non vi sono pi\u00f9 tracce di casane dei Malabayla in Savoia.\nLe abitazioni dei Malabayla.\nNel Rione Cattedrale in via Mazzini ad Asti, il palazzo Malabayla, rappresenta il pi\u00f9 importante palazzo rinascimentale della citt\u00e0.\nUn tempo occupava l'intero isolato tra le vie Mazzini, Isnardi, e corso Alfieri, come si vede nella carta del Theatrum Sabaudiae del XVII secolo.\nLa facciata \u00e8 di chiara ispirazione bramantesca, cui fa contrasto il disegno dei finestroni crociati al secondo piano, sormontati da conchiglie inscritte in un fastigio goticheggiante, tipiche della moda francese del periodo.\nIl portale d'ingresso, in arenaria \u00e8 un unicum nel panorama del Rinascimento piemontese. Gli stipiti e le mensole sono finemente decorati, i primi a candelabro, le seconde con volute vegetali a basso rilievo. Sopra il portone il grande stemma ora scomparso, ma rimasto nelle descrizioni dell'Incisa, del re di Francia sostenuto da due angeli e l'impresa del porcospino.\nAi lati sono ancora visibili, gli stemmi in pietra dei Malabayla.\nQuadro genealogico dei Malabayla.\nEcco nei tratti principali la discendenza della famiglia Malabayla\nStemma.\nSecondo la regola che le armi pi\u00f9 semplici sono anche le pi\u00f9 antiche, lo stemma dei Malabayla \u00e8 possibile che abbia un'origine particolarmente remota, riconducibile all'iconografia militare in modo da essere riconosciuto senza ombra di dubbio sui campi di battaglia.\nIn particolare, l'arma della famiglia si rif\u00e0 a quella del Ducato di Franconia. L'Angius nel 1841, ipotizza che la famiglia possa avere origine dai nobili Wuertzburg di Franconia, anche se ormai \u00e8 assodato che i Malabayla hanno origini astigiane e solamente nel XIII secolo aprono banchi ed attivit\u00e0 commerciali in Franconia.\nScudo: Scudo bipartito col campo inferiore d'argento, il superiore di rosso a quattro punte, coll'elmo chiuso in profilo, ornato di feston\u00f2 pendenti e volanti d\u2019argento e rossi, ed un tortiglio in capo degli stessi colori, e sopra l'elemosina un lione d'oro rampante, lingua to di rosso e coronato che teneva nelle zampe un breve con il motto \"Fortitude ac prudentia\".\nCimiero: Il leone di rosso, nascente.\nMotto: \"Fortitude ac prudentia\" (\"Con forza e con prudenza\")."}
{"id": "2071884", "revid": "599013", "url": "https://it.wikipedia.org/wiki?curid=2071884", "title": "Sammy Adjei", "text": "Carriera.\nClub.\nSammy Adjei inizi\u00f2 a giocare per la squadra della sua citt\u00e0, Accra, ovvero l'Hearts Of Oak. Pass\u00f2 poi al Club Africain, torn\u00f2 all'Hearts of Oak e, prima del terzo ritorno ad Accra, gioc\u00f2 qualche stagione per l'Ashdod.\nNazionale.\nVenne convocato dal Ghana per i Mondiali del 2006 in Germania. Venne chiamato anche come secondo portiere per la Coppa d'Africa 2008, dopo la quale decise di ritirarsi dal calcio internazionale."}
{"id": "2071890", "revid": "37401", "url": "https://it.wikipedia.org/wiki?curid=2071890", "title": "Blasone", "text": ""}
{"id": "2071892", "revid": "773636", "url": "https://it.wikipedia.org/wiki?curid=2071892", "title": "World Golf Championships", "text": "I World Golf Championships sono una serie di tornei professionistici di golf creati dalla Federazione internazionale dei PGA Tour, che fanno parte del calendario ufficiale dei tre tour principali, PGA Tour, European Tour e Japan Golf Tour. I tornei sono:\nStoria.\nI tornei sono stati fondati nel 1999, anche se il FedEx St. Jude Invitational (fino al 2018 Bridgestone Invitational) \u00e8 in realt\u00e0 il successore diretto delle World Series, iniziate nel 1976, mentre il Match Play Championship \u00e8 il successore dell'Andersen Consulting World Championship of Golf. Il Cadillac Championship dopo la stagione 2006 ha trovato una sede fissa, prendendo il posto di un torneo che da lungo tempo si svolgeva presso il Doral Resort in Florida, il Doral Open, mentre in precedenza si era svolto in varie localit\u00e0 in giro per il mondo; dal 2017 \u00e8 stato sostituito dal Mexico Championship, che si tiene a Citt\u00e0 del Messico. L'HSBC Champions, nato nel 2005, fa parte dei World Golf Championships a partire dal 2009. Un quinto torneo, il Tournament of Hope, fu annunciato nel 2012: doveva tenersi a partire dall'anno successivo in Sudafrica, ma non fu mai realmente organizzato.\nL'obiettivo degli ideatori dei tornei era di creare un gruppo di tornei golfistici di alto profilo radunando i migliori giocatori dei vari tour con una cadenza pi\u00f9 regolare e frequente di quanto accada in occasione dei quattro tornei major. La presentazione dell'epoca parl\u00f2 di un \"Tour mondiale\" che avrebbe dovuto svilupparsi sulla base dei World Championships e dei Major. L'idea sembra essere stata abbandonata, ma i quattro tornei in genere attraggono comunque i giocatori di vertice e sono tra i tornei pi\u00f9 prestigiosi e di alto livello al di fuori dei Major. Il montepremi in palio si avvicina molto ad essere il pi\u00f9 elevato di qualsiasi altro torneo di golf professionistico. I vincitori di solito ricevono tra i 70 e i 78 punti validi per l'Official World Golf Rankings, l'ammontare pi\u00f9 elevato sempre escludendo i Major, che assegnano 100 punti, e il Players Championship, che ne assegna 80. Tiger Woods ha dominato i tre tornei, vincendone 16 dei primi 32 disputati e conquistandone almeno uno ogni anno nel periodo 1999-2009.\nDal 2000 al 2006 anche la World Cup, un torneo a squadre composte da due giocatori che rappresentano il loro paese, ha fatto parte del World Golf Championship, anche se non era un torneo che facesse ufficialmente parte di alcun tour.\nSempre dal 2000 al 2006, la maggior parte degli anni due o tre dei quattro tornei si sono tenuti negli Stati Uniti, mentre gli altri si giocavano altrove. Dal 2007 invece tutti e tre i tornei individuali rimasti si sono giocati negli USA, scelta che ha attirato critiche da parte di alcuni giocatori come Tiger Woods e Ernie Els, oltre che da parte dei media non statunitensi. Il capo del PGA Tour Tim Finchem ha risposto che giocare negli USA \u00e8 la scelta migliore per il golf perch\u00e9 l\u00ec si possono guadagnare pi\u00f9 soldi che altrove. Tuttavia dal 2009, con l'aggiunta dell'HSBC Champions che si tiene in Cina, almeno un torneo si gioca fuori dagli Stati Uniti.\nAlbo d'oro.\nQuesta la lista dei vincitori."}
{"id": "2071893", "revid": "767487", "url": "https://it.wikipedia.org/wiki?curid=2071893", "title": "Acer negundo", "text": "L'Acero americano (\"Acer negundo\" ) \u00e8 un albero originario dell'area orientale del Nordamerica.\nIntrodotto in Europa nel 1688, \u00e8 tipico dei giardini e dei viali dell'Italia settentrionale e centrale. Inselvatichito lungo torrenti e fiumi.\nEtimologia.\nL'epiteto specifico deriva dal sanscrito \u0928\u093f\u0930\u094d\u0917\u0941\u0923\u094d\u0921\u093f \"nirgu\u1e47\u1e0di\", che indicava un albero, \"Vitex negundo\", dalle foglie simili ad \"A. negundo\".\nDescrizione.\nQuesto acero cresce molto rapidamente, per raggiungere a maturit\u00e0 un portamento arbustivo o arboreo, con altezza massima molto variabile, compresa fra 5 e 20 metri. La corteccia negli esemplari giovani \u00e8 verde oliva, e successivamente vira verso il marrone grigio, con fissurazioni verticali via via pi\u00f9 profonde.\nLa pianta \u00e8 dioica, pertanto ai fini della riproduzione sono necessari esemplari sia maschili sia femminili.\nLa fioritura avviene tra marzo e aprile, precedendo la comparsa delle foglie. I fiori femminili sono riuniti in amenti (o racemi) penduli, i fiori maschili, piccoli, in corimbi penduli lungamente peduncolati (filamentosi), di colore prevalentemente giallino.\nLe foglie sono imparipennate a tre o cinque foglioline. L'acero negundo \u00e8 deciduo, e perde le foglie nel primo autunno.\nIl frutto \u00e8 una disamara (samara doppia), ad ali divergenti a V, che matura in primavera, dopo la fioritura.\nVariet\u00e0.\nVi sono variet\u00e0 con foglie striate di bianco o giallo e variet\u00e0 senza semi.\nDistribuzione.\nQuesta specie nordamericana \u00e8 stata introdotta da tempo in Europa continentale e si comporta spesso come una pericolosa specie aliena molto infestante a causa della disseminazione dei frutti alati da parte del vento. In Italia \u00e8 diffuso soprattutto al Nord e al Centro. Molto comune nella pianura Padana.\nUtilizzo.\nIl legno chiaro, leggero e fragile non trova grande impiego in falegnameria, ma pu\u00f2 essere usato per realizzare prodotti a base di fibra di legno. Come per altri aceri, la linfa \u00e8 zuccherina, ma non abbastanza da farlo appartenere alle specie preferite per la produzione di sciroppo d'acero.\nE' pianta visitata dalle api per il polline ed il nettare."}
{"id": "2071894", "revid": "1875018", "url": "https://it.wikipedia.org/wiki?curid=2071894", "title": "Massalia", "text": "Massalia (; ) \u00e8 stata un'antica colonia greca corrispondente alla citt\u00e0 francese di Marsiglia, in Provenza.\nGeografia.\nMassalia sorgeva nella baia di \"Lacydon\", un'insenatura profonda, larga, orientata in direzione est-ovest e protetta dai venti di maestrale da due alti promontori rocciosi.\nLa citt\u00e0 era dominata da tre colli isolati: \"butte Saint-Laurent\" (26\u00a0m nel 1840), \"butte des Moulins\" (42\u00a0m, associata alla \"butte de la Roquette\", 38\u00a0m) e \"butte des Carmes\" (circa 40\u00a0m).\nParecchi talweg si dirigono verso il porto: uno tra \"butte del Carmes\" e la collina \"Saint-Charles\"; un secondo, molto importante, sull'asse della Canebi\u00e8re; un terzo a sud sull'asse di \"Rue Breteuil\" (detta \"Vall\u00e9e Fogaresse\" nel Medioevo).\nPreistoria.\nResti archeologici testimoniano la presenza dell'uomo fin dal paleolitico (Grotta Cosquer, 27.000-19.000 a.C.) e di un insediamento neolitico (mattoni datati al 6.000 a.C.).\nStoria.\nLe origini di Massalia sono oscure. I primi abitanti storici del luogo sono popolazioni liguri. Sembra che i Fenici frequentassero la zona e che intrattenessero scambi commerciali con le genti locali, ma non esistono prove. Notizie attendibili si hanno solo con l'arrivo dei Greci.\nLa fondazione.\nLa citt\u00e0 fu fondata probabilmente nel 600 a.C. da coloni focei partiti dall'Asia Minore su consiglio di esploratori dello stesso popolo che, tornati in patria, avevano descritto la magnificenza dei luoghi. Questa versione \u00e8 stata ipotizzata sulla base di quanto sostiene Pompeo Trogo, rielaborato da Giustino. Alcuni storici moderni tuttavia hanno proposto una nuova versione che vede la fondazione della citt\u00e0 nel 545 a.C., anno della fuga focea dalla Ionia a seguito dell'assedio di Arpago. Questa ipotesi tuttavia sembra priva di veridicit\u00e0 e si presume essere pi\u00f9 veritiera la data del 600 a.C. Il dibattito \u00e8 comunque tuttora in corso.\nLa leggenda di Protis.\nI Greci si integrarono rapidamente con le popolazioni locali come lascia supporre la leggenda tramandata da Giustino.\nSecondo Ateneo di Naucrati, che cita la \"Costituzione di Marsiglia\" di Aristotele, fu Eusseno di Focea a sposare Petta, la figlia di Nanno, alla quale cambi\u00f2 il nome in Aristossena. Loro figlio fu Protis, capostipite della famiglia dei Protiadi.\nDopo le nozze la coppia si stabil\u00ec sulla collina a nord di \"Lacydon\" che divenne poi il nucleo originario della futura citt\u00e0.\nL'espansione territoriale.\nDopo la morte di Nanno, suo figlio Comano divenne re dei Segobrigi e attacc\u00f2 la citt\u00e0. I Massalioti vinsero e nel contrattacco massacrarono 7.000 liguri.\nIn seguito a questa vittoria Massalia pot\u00e9 espandersi nel territorio circostante (\"chora\") tra la bassa valle dell'Huveaune e il Massiccio di Marseilleveyre. Rapidamente furono piantati vigneti e uliveti per sviluppare una produzione locale e per l'esportazione. Contemporaneamente fu avviata la fabbricazione di anfore.\nLa \"seconda\" fondazione.\nQuando nel 545 a.C. Ciro il Grande conquist\u00f2 la Ionia e Focea, i suoi abitanti si rifugiarono nella colonia occidentale di Alalia in Corsica. Espulsi da un'alleanza etrusco-cartaginese, secondo Erodoto fondarono Elea, ma probabilmente alcuni gruppi si trasferirono nelle altre colonie esistenti come Massalia.\nSecondo Tucidide i Focesi fondarono Massalia dopo aver vinto uno scontro navale contro i Cartaginesi (545-540 a.C.). L'afflusso di nuovi coloni rese pi\u00f9 marcato il carattere greco della polis e diede un nuovo impulso alla sua espansione, tanto che alcuni storici parlano di una \"seconda fondazione\".\nMassalia divenne allora la principale citt\u00e0 greca della regione e le altre colonie passarono sotto il suo controllo. Il suo territorio si estendeva da l'\u00c9tang de Berre alla Camargue e per difenderlo dagli attacchi nemici costru\u00ec varie piazzeforti: \"Taurois\" (Saint-Cyr-sur-Mer), \"Thelin\u00e9\" (Arles), \"Aouenion\" (Avignone), \"Olbia\" (Hy\u00e8res) ecc.\nL'espansione marittimo-commerciale.\nL'equilibrio etrusco-fenicio.\nL'ascesa di Massalia e delle sue colonie ruppe il dominio dei Fenici-Cartaginesi e degli Etruschi sulle rotte commerciali.\nFenici ed Etruschi avevano installato delle colonie sulle coste del Mediterraneo occidentale: i primi in Sardegna, Sicilia e Spagna; i secondi in Corsica e in Francia (ceramiche etrusche del VI secolo a.C. sono state rinvenute a \"Les Tamaris\", in Provenza). L'arrivo dei Greci sconvolse questo equilibrio.\nDapprima i Fenici non si opposero alla colonizzazione greca. Ma quando sorsero le prime colonie focesi in Spagna verso il 650 a.C., la reazione di Cartagine fu di riunire tutte le colonie fenicie locali diventando la maggiore potenza del Mediterraneo occidentale verso il 540 a.C.\nLe colonie di Massalia.\nMassalia era uno dei primi porti greci nell'Europa occidentale con una popolazione salita rapidamente a 1.000 abitanti e il primo insediamento ad avere un ordinamento cittadino in Francia. La citt\u00e0 prosper\u00f2 con il commercio del vino verso l'interno della Gallia.\nGli interessi della citt\u00e0 si concentrarono verso ovest, lungo la costa meridionale della Gallia e la costa orientale della Penisola Iberica. Come altre colonie greche, anche Massalia fond\u00f2 a sua volta subcolonie per controllare e sfruttare i territori occupati divenendo una \"metropolis\" (\"citt\u00e0 madre\"): in Gallia fond\u00f2 Agathe (Agde), Antipolis (Antibes), Nikaia (Nizza), Olbia (Hy\u00e8res), Rhodanousia (Saint-Gilles), Taurois (Le Brusc); in Iberia fond\u00f2 Emporion (Empurias), Cherronesos (Pe\u00f1iscola), Oleastron (Sagunto), Hemeroskopeion (D\u00e9nia);.\nLe spedizioni oltre le Colonne d'Ercole.\nMassalia invi\u00f2 delle spedizioni marittime oltre le Colonne d'Ercole nell'Oceano Atlantico per scoprire i mercati in cui i Cartaginesi si rifornivano delle materie prime. Tra la fine del V secolo a.C. e l'inizio del IV secolo a.C. Eutimene discese lungo la costa atlantica dell'Africa fino ad un grande fiume che identific\u00f2 con il Nilo (probabilmente il fiume Senegal). Nel 325 a.C. circa Pitea risal\u00ec la costa atlantica dell'Europa e si spinse a latitudini molto settentrionali fino ad un paese che chiam\u00f2 Thule, a sei giorni di navigazione a nord dalla Britannia (probabilmente tra Scozia, Norvegia ed Islanda.\nUna potenza commerciale.\nIn questo periodo Massalia contava 30-40.000 abitanti, il pi\u00f9 grande centro urbano di Gallia. La prosperit\u00e0 derivava dalla sua posizione strategica alla foce del Rodano, punto di transito privilegiato per il commercio tra Mediterraneo e centro Europa.\nLungo la valle del Rodano transitavano numerosi prodotti: l'ambra del nord, il vino, le ceramiche e il vasellame del sud. Una testimonianza dei rapporti commerciali pu\u00f2 essere considerato il cratere di Vix, probabilmente donato da mercanti di Massalia al principe locale.\nNel 2006-2007 gli scavi archeologici sulla collina di \"Saint-Charles\" hanno portato alla luce le tracce dei vigneti pi\u00f9 antichi di Francia a partire dal IV secolo a.C. Parallela alla produzione vinicola fu la numerosa produzione di anfore e vasellame. In base agli studi effettuati sulle ceramiche rinvenute, \u00e8 stato stabilito che la citt\u00e0 importava vasellame da Focea fino al 535 a.C. e da Atene fino al 500 a.C. In seguito l'industria locale raggiunse un tale sviluppo da far cessare le importazioni.\nL'alleanza con Roma.\nPer contrastare un'alleanza di Etruschi, Cartaginesi e Celti, la citt\u00e0 chiese protezione a Roma, all'epoca in piena espansione, consentendo a Massalia di entrare nei numerosi mercati che i Romani via via conquistavano. Questa situazione permise alla citt\u00e0 di mantenere a lungo la propria autonomia e di trarre benefici dai ricchi commerci tra Mar Mediterraneo ed Europa.\nSecondo Giustino, il primo trattato di amicizia tra Focesi e Roma risale all'epoca di Tarquinio Prisco (\u00ab\"Temporibus Tarquinii regis ex Asia Phocaeensium iuventus ostio Tiberis invecta amicitiam cum Romanis iunxit\"\u00bb).\nNel 396 a.C. Catumando, re dei Salyi, assedi\u00f2 Massalia ma, atterrito dalla visione di una dea che gli ordinava di fare la pace, chiese di poter entrare nella citt\u00e0 per adorare gli d\u00e8i e riconobbe nella statua di Atena la dea della visione. In segno di amicizia Catumando don\u00f2 una torques d'oro alla dea.\nSecondo Giustino, nel 390 a.C. i Massalioti offrirono oro e argento per pagare il riscatto di Roma occupata dai Galli di Brenno. In cambio i Romani concessero loro l'\"immunitas\" (esenzione doganale), i posti riservati ai senatori negli spettacoli e un \"foedus aequus\" (patto equo).\nDurante la Seconda Guerra Punica Massalia fu un fedele alleato di Roma. Nel 218 a.C. i Massalioti scoprirono prima i preparativi di Annibale per invadere l'Italia e poi di Asdrubale Barca per la Liguria ed avvisarono i Romani.\nNel 155 a.C. gli Oxibi e i Deceati attaccarono Massalia che chiese l'intervento di Roma. La commissione inviata dal Senato fu attaccata. Allora Roma mand\u00f2 un esercito al comando del console Quinto Opimio che li sconfisse.\nNel 125 a.C. i Salluvi attaccarono i massalioti che chiesero nuovamente l'intervento di Roma. Il Senato invio in loro soccorso il console Marco Fulvio Flacco, che sconfisse i Liguri transalpini e trionf\u00f2 su di loro. A terminare l'opera venne inviato il console Gaio Sesto Calvino, che nel 123 a.C. cattur\u00f2 e distrusse l'oppidum di Entremont, schiavizzandone la popolazione. Inoltre, disponendo le sue legioni tra il Rodano e il Varo, costrinse i galli e i liguri ad allontanarsi dalla costa e concesse questa striscia di terra a Massalia, che pot\u00e9 cos\u00ec acquisire e ingrandire i possedimenti sulla terraferma. Nel 122 a.C. Calvino colse l'occasione di trasformare il campo costruito al nord di Massalia in una colonia romana, fondando la colonia di \"Aquae Sextiae\": prima colonia romana transalpina.\nNel 102 a.C., dopo la vittoria sui Teutoni ad \"Aquae Sextiae\" (odierna Aix-en-Provence), Gaio Mario scav\u00f2 un canale ad est del Rodano presso Fos-sur-Mer.\nLa fine dell'indipendenza.\nDurante le guerre civili di Roma Massalia si schier\u00f2 con la fazione degli \"optimates\". Nel 52 a.C. vi trov\u00f2 rifugio Tito Annio Milone dopo uno scontro tra bande e la morte di Clodio. Con l'ascesa di Giulio Cesare, Massilia parteggi\u00f2 per i pompeiani. Cesare invi\u00f2 un esercito con a capo Decimo Giunio Bruto: la citt\u00e0 fu posta sotto assedio (Assedio di Marsiglia), sub\u00ec due sconfitte navali (Battaglia di Marsiglia e Battaglia di Tauroento) e infine fu conquistata (49 a.C.). Cesare conferm\u00f2 la sua indipendenza, ma la priv\u00f2 della flotta e di tutti i suoi possedimenti in Gallia.\nDurante l'epoca romana la citt\u00e0 cambi\u00f2 nome in \"Massilia\". Il suo status era di \"libera civitas\" (\"libera citt\u00e0\"), autonoma rispetto al governatore della provincia Gallia Narbonensis, con proprie leggi ma sottomessa a Roma.\nEpoca imperiale.\nIn et\u00e0 augustea la citt\u00e0 conosce una grande fase costruttiva. Il \"forum\" viene ricostruito e cinto ad ovest da un teatro. Nello stesso periodo lungo il porto vengono costruite le terme romane.\nNel 2 d.C. vi mor\u00ec di malattia Lucio Cesare, coerede di Augusto assieme al fratello Gaio. Secondo la tradizione cattolica, verso il 40 d.C. vi sbarc\u00f2 Maria Maddalena assieme alla sorella Marta e a Lazzaro di Betania, per predicare il Vangelo. Del periodo di cristianizzazione si conserva l'epitaffio di Volusiano e Fortunato, considerata da alcuni la pi\u00f9 antica iscrizione cristiana.\nDurante l'alto impero romano Massilia prospera con le attivit\u00e0 portuali. Tuttavia perde gradualmente la sua importanza commerciale a favore di Arelate e nel basso impero entra in declino.\nEpoca cristiana.\nNel IV secolo si svolge la lotta per il riconoscimento del cristianesimo come \"religio licita\" (\"culto autorizzato\"). Nel 303 o 304 subisce il martirio San Vittore di Marsiglia, ufficiale di un'intera Legione tebana composta da cristiani e massacrata ad \"Agaunum\" (oggi Saint-Maurice). \nNel 313 l'Editto di Milano concede la libert\u00e0 di culto in tutto l'impero. Finalmente i cristiani di Massilia possono uscire allo scoperto e professare pubblicamente la propria fede. In questo modo nel 314 Orosio, primo vescovo di Marsiglia di cui si abbia notizia, pu\u00f2 partecipare al Concilio di Arles.\nNel 381 Proculo diventa vescovo di Marsiglia. La citt\u00e0 si sviluppa nuovamente nel V secolo. Vengono costruite due basiliche e una prima grande cattedrale, probabilmente per volere del vescovo Proculo in competizione con Arelate.\nNel 416 Giovanni Cassiano importa dall'Oriente il culto di San Vittore che diventa il santo patrono.\nNel 476 Massilia \u00e8 conquistata dai Visigoti di Eurico.\nRuolo culturale.\nMassalia diffuse l'alfabeto greco presso i Galli che usarono per scrivere nella loro lingua gallica. Secondo Giustino, i Massalioti introdussero in Gallia la viticoltura, l'olivo, le leggi e la costruzione delle mura cittadine. \nDalla citt\u00e0 focese, risalendo la Valle del Rodano, i prodotti e la cultura ellenica raggiungevano i popoli del nord. Sembra che il concetto della metempsicosi in cui credevano i Celti sia derivato dagli insegnamenti dei Pitagorici della citt\u00e0.\nMassalia fu la prima citt\u00e0 a coniare monete in Gallia: a partire dal 490 a.C. introdusse dei pezzi per il commercio locale, poi verso il 450 a.C. i primi oboli e infine delle dracme d'argento all'inizio del IV secolo a.C.\nIstituzioni.\nReligione.\nProvenendo dalla Ionia, i Focesi avevano portato con loro il culto di Apollo Delfico e di Artemide Efesia. Verso quest'ultima furono particolarmente devoti tanto che sull'acropoli, oltre a dedicare un tempio ad Apollo Delfico, dedicarono ad Artemide un \"Ephesion\", collocandovi all'interno statue provenienti dal Tempio di Artemide di Efeso; e conservarono questo culto in tutte le colonie da loro fondate\nOrganizzazione statale.\nLa costituzione di Massalia traeva ispirazione dalle costituzioni delle citt\u00e0 ioniche dell'Asia Minore. Il governo era un'oligarchia di tipo timocratico. L'assemblea era composta 600 \"timuchi\" (greco: \"t\u03b9\u03bc\u03bf\u03c5\u03c7\u03bf\u03b9\", \"timouchoi\"; italiano: \"timuchi\", \"degni d'onore\", \"onorevoli\"). La dignit\u00e0 di \"timuco\" era a vita e spettava solamente ai membri delle classi ricche padri di tre figli e con la cittadinanza da almeno tre generazioni. \nI timuchi eleggevano al loro interno il consiglio dei \"Quindici Primi\", i supremi magistrati che presiedevano l'assemblea e gestivano l'amministrazione. I Quindici Primi eleggevano a loro volta tre di loro che presiedono il consiglio e sui quali ricadeva l'autorit\u00e0 principale. Infine i tre eletti sceglievano tra di loro un presidente. \nIl popolo era suddiviso in \"trib\u00f9\" (greco: , \"phylai\") ed eleggeva la \"Bul\u00e9\" (greco: ), l'assemblea del popolo, ma non aveva poteri effettivi.\nL'esercito era composto da cittadini e l'arruolamento di stranieri non era permesso.\nAlle donne era vietato bere vino. Il suicidio era permesso dopo un voto dei timuchi che provvedevano a fornire l'assistenza necessaria per il cittadino.\nSito archeologico.\nGli scavi archeologici hanno rivelato le tracce pi\u00f9 antiche dell'abitato nella parte occidentale sul \"butte Saint-Laurent\". In poco tempo la citt\u00e0 si sviluppa velocemente e raggiunge il versante orientale \"butte des Moulins\". Prima della fine del VI secolo a.C. l'abitato si espande anche sul \"butte des Carmes\". All'epoca ellenistica risale un ultimo ampliamento che porta l'estensione della citt\u00e0 a 50 ettari, superati solo nel XVII secolo.\nLe fortificazioni del VI secolo a.C. sono state ritrovate in due punti differenti: al \"Jardin des Vestiges\" (Giardino delle Vestigia) e sul \"butte des Carmes\" (1980). Nella seconda met\u00e0 del IV secolo a.C. sono stati ricostruiti. Verso la met\u00e0 del II secolo a.C. per una nuova ricostruzione \u00e8 stata impiegata roccia calcarea rosa, ancora visibile sul \"Jardin des Vestiges\".\nIl \"Jardin des Vestiges\" \u00e8 stato scoperto nel 1967 durante dei lavori edili: nell'antichit\u00e0 in questo punto fu costruito il primo porto della citt\u00e0 focese.\nLa pianta della citt\u00e0 \u00e8 suddivisa in isolati con vie ad angolo retto adattate alla topografia del luogo: lungo la costa gli assi viari sono variabili, mentre sui pendii dei colli seguono uno schema a quadrilateri regolare.\nAll'esterno delle mura sono stati rinvenuti un \"cadastration\" databile al VI secolo a.C. e cave d'argilla (sito di Alcazar). Sullo stesso luogo si svilupp\u00f2 la coltivazione di viti e probabilmente di altre piante. Le necropoli sono state scoperte nel 1990 nel Parco Sainte-Barbe.\nSotto \"Place de Lenche\" le \"Caves de Saint-Sauveur\" sono gli unici edifici conservati la cui memoria \u00e8 stata conservata: alcuni vi vedono una fontana antica (F. Salviat), ma pi\u00f9 recentemente sono stati interpretati come un granaio o un arsenale (H. Tr\u00e9ziny). Reso visibile da F. Benoit dopo la seconda guerra mondiale, non \u00e8 stato preservato intatto e oggi \u00e8 inaccessibile. Questo monumento marcava il limite della parte bassa a sud, presso il porto e il colle tra \"butte Saint-Laurent\" e \"butte des Moulins\" a nord. Si suppone che l'agor\u00e0 corrisponda al \"forum\" romano, a sud delle \"Caves de Saint-Sauveur\".\nGli scavi hanno rivelato uno stabilimento termale del IV secolo a.C. su \"Rue Leca\" e numerosi resti di abitazioni e strade (in particolare \"Rue des Pistoles\" o nei pressi della \"Cath\u00e9dral de la Major\").\nColonie di Massalia.\nLe principali colonie di Massalia furono:"}
{"id": "2071896", "revid": "1776051", "url": "https://it.wikipedia.org/wiki?curid=2071896", "title": "Amulo (vescovo di Torino)", "text": "Biografia.\nAmulo fu vescovo di Torino dall'898 al 901.\nCompare a Pavia in un diploma dell'imperatore Guido, datato 11 luglio 892, nel quale \u00e8 detto \"venerando presule della sacrosanta chiesa di Torino\" \nFu in guerra con la citt\u00e0 di Torino, che all'epoca, non solo era sottoposta al suo dominio spirituale, ma anche a quello temporale, a tal punto che visse i tre anni del proprio episcopato in esilio, tornando in seguito violentemente per impossessarsi della citt\u00e0, facendone abbattere le mura difensive.\nMor\u00ec a Torino nel 901"}
{"id": "2071898", "revid": "344503", "url": "https://it.wikipedia.org/wiki?curid=2071898", "title": "Christopher Rouse", "text": "Rouse \u00e8 figlio d'arte: suo padre era uno scrittore, regista e produttore, mentre sua madre, Beverly Michaels (1928 - 2007), un'attrice.\nNel 1982 Rouse ha lavorato come assistente di redazione nel film \"Tutta l'estate in un giorno\".\nIl suo primo montaggio \u00e8 quello di \"Ore disperate\" nel 1992, film diretto da Michael Cimino.\nNegli anni novanta lavora principalmente per la televisione. Nel 2002 Rouse cura la mini-serie \"\", per la quale ha ricevuto la nomination al Premio Emmy.\nRouse ha collaborato spesso con il regista Paul Greengrass: la loro prima collaborazione \u00e8 in occasione delle realizzazione di \"The Bourne Supremacy\",nel 2004. Il secondo lungometraggio insieme a Greengrass \"United 93\", del 2006, ha ricevuto il Premio BAFTA e la candidatura al Premio Oscar e al Premio ACE Eddie.\nNel 2008 Rouse ha vinto l'Oscar per il miglior montaggio e nuovamente il Premio BAFTA grazie alla terza collaborazione con Greengrass, \"The Bourne Ultimatum.\"\nNel 2014 ottiene la terza nomination all'Oscar per il montaggio del film di Paul Greengrass \"Captain Phillips - Attacco in mare aperto.\"\nRouse \u00e8 stato eletto membro della American Cinema Editors."}
{"id": "2071904", "revid": "174925", "url": "https://it.wikipedia.org/wiki?curid=2071904", "title": "Tapas (induismo)", "text": "Tapas \u00e8 un vocabolo sanscrito tradotto come \"calore\" e da Roberto Calasso \u2013 per il quale le traduzioni cristianizzanti come \"ascesi\", \"penitenza\", \"mortificazione\" sviarono molti indologi \u2013 come \"ardore\".\nFin dal \u1e5agveda significa un tipo d'ascesi (propriamente come \"esercizio\") con cui lo sviluppo del calore, per il treccani interiore (o \u00abpsichico\u00bb o \u00abmistico\u00bb), \u00e8 stato presentato come centrale e caratterizzante.\nNella religione vedica e nell'induismo \u00e8 usato figurativamente per denotare la sofferenza spirituale, l'automortificazione o l'austerit\u00e0, come pure l'estasi spirituale che prova uno \"yogin\" o un \"t\u0101pasa\" (un derivato \"Vrddhi\" che indica \"un praticante di austerit\u00e0, asceta\"). Nel Rig Veda questo termine \u00e8 messo in correlazione con il culto del \"soma\". L'aggettivo \"tapasvin\" vuol dire \"rovinato, povero, misero\", ma anche \"asceta, praticante austerit\u00e0\".\nNella tradizione yogica \"tapas\" pu\u00f2 essere tradotto come \"energia essenziale\", in relazione ad uno sforzo mirato al conseguimento della purezza corporea e dell'illuminazione spirituale. \u00c8 uno dei \"niyama\" (discipline di autocontrollo) descritte dello Yoga S\u016btra di Pata\u00f1jali. L'esercizio del \"tapas\" comporta un'autodisciplina o un'austerit\u00e0 praticata con la volont\u00e0 di raffrenare i propri impulsi fisici e di dedicarsi attivamente al conseguimento di uno scopo pi\u00f9 elevato nella propria vita. Tramite l'esercizio di \"tapas\" uno \"yogi\" o ricercatore spirituale pu\u00f2 \"bruciare\" o prevenire l'accumulo delle energie negative, sgombrandosi il sentiero verso la propria evoluzione spirituale.\nIn forma personificata \"tapas\" compare come il padre di Manyu nel Rig Veda. Il \"tapo-r\u0101ja\" (\"re delle austerit\u00e0\") \u00e8 uno dei nomi della luna.\nIn sanscrito \"tapas\" (di genere neutro), letteralmente \"calore\", indica uno sforzo personale di disciplina cui ci si sottomette per raggiungere uno scopo, sforzo che si accompagna a sofferenze e dolore. Questa parola compare la prima volta nel Rig Veda 8.82.7, dov'\u00e8 usato nel senso di 'dolore, sofferenza' (Monier-Williams). \u00c8 usato di solito in un contesto religioso e spirituale, ma pu\u00f2 essere impiegato in qualsiasi campo o contesto. Chi intraprende la \"tapas\" \u00e8 uno \"tapasvin\". Dal termine \"tapas\" deriva la parola di uso comune \"tapasy\u0101\", usata in tutti e tre i generi e che compare nel \"Katyayana-Shrauta-Sutra\", nel \"Dharma-shashtra\" di Baudhayana, in Panini 4.4.128 ecc. Nel \"Rig Veda\" si incontrano dozzine di volte parole derivate da \"tapas\" che mostrano come il suo significato nell'era del \"Rig Veda\" era di \"sofferenza\" e \"austerit\u00e0\".\nI monaci e i \"guru\" dell'induismo, sikhismo e giainismo praticano la \"tapas\" come mezzo di purificazione e per rafforzare la propria devozione alla divinit\u00e0, come pratica di vita religiosa e per conseguire \"mok\u1e63a\", la liberazione spirituale.\n\"Tapas\" pu\u00f2 essere inteso come lo sforzo verso il \"nirv\u0101\u1e47a\", o \"mok\u1e63a\". Ma pu\u00f2 essere inteso anche come lo sforzo per eccellere in un certo sport, campo del sapere o lavoro. \"Tapas\" pu\u00f2 anche essere intrapreso come una forma di penitenza, per liberarsi dalle conseguenze di un peccato o di attivit\u00e0 peccaminose o dall'effetto di \"karma\" negativo."}
{"id": "2071906", "revid": "729019", "url": "https://it.wikipedia.org/wiki?curid=2071906", "title": "Volo Luxair 9642", "text": "Il volo Luxair 9642 era un volo di linea della compagnia aerea Luxair, la compagnia di bandiera del Granducato di Lussemburgo, tra Berlino e Lussemburgo.\nIl 4 novembre 2002 il Fokker F50 che operava il volo si schiant\u00f2 durante la fase finale dell'avvicinamento alla pista 24L dell'aeroporto di Lussemburgo-Findel, causando la morte di 20 tra passeggeri e membri dell'equipaggio. \u00c8 stata la prima ed \u00e8 tuttora l'unica catastrofe aerea che la Luxair abbia conosciuto, ed \u00e8 anche l'unico disastro aereo avvenuto nel territorio del Granducato.\nL'incidente.\nIl volo LG 9642 decoll\u00f2 da Berlino alle 8:40 e sal\u00ec di quota fino a raggiungere FL 180. Alle 9:50 il controllore di volo di Francoforte chiese ai piloti di scendere fino a FL 90 ed in seguito comunic\u00f2 loro di mettersi in contatto con \"Luxembourg Approach\". Alle 10:00 l'aereo giunse alla quota di 300 metri ed entr\u00f2 in un banco di nebbia che limitava la visibilit\u00e0 e non permetteva ai piloti di vedere il terreno, cosicch\u00e9 decisero di effettuare un go around, ma pochi minuti dopo la visibilit\u00e0 miglior\u00f2 ed i piloti continuarono l'atterraggio e per rallentare l'aereo misero i motori in \"idle\", estesero i flap a 10\u00b0 ed abbassarono il carrello di atterraggio; ma immediatamente il \"pitch angle\" raggiunse un valore troppo basso per generare spinta ed il velivolo perse immediatamente quota e velocit\u00e0. Negli istanti seguenti i motori si arrestarono completamente e alle 10:05:42 l'aereo scomparve dagli schermi radar dopo aver impattato contro il terreno a 3,5\u00a0km dalla soglia della pista.\nLe cause.\nLa causa dell'incidente non fu determinata con esattezza. La relazione preliminare compilata dalla commissione istituita dal Ministero dei trasporti sugger\u00ec che una serie di azioni non standard compiute dai piloti provoc\u00f2 una grave perdita di velocit\u00e0 a causa delle pale dell'elica che vennero accidentalmente spostate in posizione di \"reverse\" causando l'arresto dei motori. Contribu\u00ec all'incidente il fatto che una raccomandazione di sicurezza emanata dalla Fokker in merito alla possibilit\u00e0 che i motori si arrestassero dopo il raggiungimento di un determinato \"pitch angle\" non fosse stata adeguatamente comunicata ai suoi piloti dalla Luxair.\nNazionalit\u00e0 di passeggeri ed equipaggio.\nSecondo un bollettino diramato dalla Luxair, passeggeri ed equipaggio avevano le seguenti nazionalit\u00e0:"}
{"id": "2071911", "revid": "287204", "url": "https://it.wikipedia.org/wiki?curid=2071911", "title": "Jim Furyk", "text": "Il suo successo pi\u00f9 importante \u00e8 stata la vittoria negli U.S. Open, uno dei quattro tornei major del circuito, ottenuta nel 2003.\nTra il 1999 e il 2008 \u00e8 stato per 250 settimane tra i primi dieci giocatori dell'Official World Golf Rankings, raggiungendo come migliore posizione il 2\u00ba posto nel settembre 2006.\nIn carriera ha vinto complessivamente 22 tornei.\nDotato di uno swing del tutto originale, \u00e8 sempre stato uno dei giocatori pi\u00f9 precisi del tour, tanto da raggiungere i 59 colpi (BMW Championship, 2013) e passando alla storia con 58 colpi (ultima giornata del Travelers Championship, 2016), risultato mai raggiunto sul PGA tour primo di allora."}
{"id": "2071914", "revid": "246027", "url": "https://it.wikipedia.org/wiki?curid=2071914", "title": "Acero americano", "text": ""}
{"id": "2071918", "revid": "267975", "url": "https://it.wikipedia.org/wiki?curid=2071918", "title": "Lancio (vescovo di Torino)", "text": "Biografia.\nLancio fu vescovo di Torino dall'887 all'898.\nDi lui si trova certa menzione in un carteggio contro Giuseppe, vescovo di Asti, con il quale Lancio ebbe da questionare in merito al beneficio di alcune terre situate presso Savona, composte in prevalenza da vigne ed uliveti.\nMor\u00ec a Torino nell'898.\nL'esistenza di questo vescovo \u00e8 dubbia, per la contemporanea coesistenza del vescovo Amulo, storicamente documentato dall'880 all'8 marzo 899. Secondo Fedele Savio il nome Lancio, che appare in un diploma dell'887, sarebbe frutto di un errore di qualche copista medievale per Amulo."}
{"id": "2071919", "revid": "167080", "url": "https://it.wikipedia.org/wiki?curid=2071919", "title": "Dorici", "text": ""}
{"id": "2071923", "revid": "1776051", "url": "https://it.wikipedia.org/wiki?curid=2071923", "title": "Claudio II (vescovo di Torino)", "text": "Biografia.\nClaudio II fu vescovo di Torino dall'873 all'887.\nNell'878 accolse papa Giovanni VIII di ritorno da un suo viaggio in Francia (dove era giunto attraverso il Moncenisio). Il Pontefice soggiorn\u00f2 alla corte torinese assieme a Bosone, duca di Provenza, ed a sua moglie Ermengarda, assieme a tutta la corte provenzale. \nClaudio II mor\u00ec a Torino nell'887."}
{"id": "2071932", "revid": "167080", "url": "https://it.wikipedia.org/wiki?curid=2071932", "title": "Magistrature (storia romana)", "text": ""}
{"id": "2071934", "revid": "1776051", "url": "https://it.wikipedia.org/wiki?curid=2071934", "title": "Guglielmo I (vescovo di Torino)", "text": "Biografia.\nGuglielmo I fu vescovo di Torino dall'840 all'873.\nDi lui si ignorano altre notizie riguardo al suo periodo di reggenza della Chiesa torinese, pur lungo, anche se alcuni studiosi come l'Ughelli ritennero che prima di lui sia stato eletto un vescovo con il nome di Witgario ma tale ipotesi, sulla base degli studi dei bollandisti e di Mabillon, sembrerebbe oggi infondata. \nMor\u00ec a Torino nell'873."}
{"id": "2071935", "revid": "729019", "url": "https://it.wikipedia.org/wiki?curid=2071935", "title": "Elicoplano", "text": "Un elicoplano o con termini derivati dall'inglese, una girodina (dall'inglese \"\"gyrodyne\") o elicottero composito, \u00e8 un aerogiro con motore che muove un rotore utilizzato per il decollo, l'atterraggio e l'hovering a similitudine dell'elicottero, ma che a differenza di questo, \u00e8 dotato anche di un sistema di propulsione supplementare, che \u00e8 indipendente dal rotore principale e che produce una spinta nella direzione della traiettoria.\nAlle velocit\u00e0 pi\u00f9 alte, il rotore principale si comporta in maniera simile a quello di un autogiro, ovvero cessa di fornire spinta nella direzione della traslazione, ma si limita a fornire solo portanza. \nIl nome elicoplano (in inglese \"heliplane\"\") fu usato originalmente da Don Farrington per il lancio sul mercato dell'Air &amp; Space 18A.\nC'\u00e8 controversia sull'uso corretto dei termini elicoplano e girodina e in pi\u00f9 esistono anche i termini sinonimi \"elicottero composito\" e \"giroplano composito\", che per\u00f2 sono utilizzati meno di frequente.\nLa terminologia USA.\nIl termine \"gyrodyne\" costituisce ufficialmente una classe di aerodine potenzialmente immatricolabili negli Stati Uniti, riconosciuta come tale dai regolamenti della Federal Aviation Administration (FAA), mentre \"Heliplane\" \u00e8 un marchio pubblicitario.\nL'FAA differenzia tra \"gyrodyne\", mezzi nei quali il rotore \u00e8 posto in rotazione da un motore, e \"gyroplane\", nei quali il rotore \u00e8 in rotazione libera. Il \"gyroplane\" nella terminologia italiana viene chiamato autogiro."}
{"id": "2071937", "revid": "110157", "url": "https://it.wikipedia.org/wiki?curid=2071937", "title": "Ballo di Mantova", "text": "Il Ballo di Mantova, o Mantovana, pi\u00f9 comunemente conosciuto come \"Fuggi, Fuggi, Fuggi da questo cielo\", \u00e8 una popolare canzone del XVI secolo. Sarebbe meglio dire per\u00f2 che si tratta di pi\u00f9 canzoni, in quanto le varianti sono molteplici, ma tutte basate sulla stessa melodia.\nL'origine della canzone si fa risalire a Giuseppino del Biado, e il testo pi\u00f9 diffuso \u00e8 quello di \"Fuggi, Fuggi, Fuggi da questo cielo\" a lui attribuito. La melodia si diffuse cos\u00ec rapidamente in tutta Europa e cos\u00ec si scrissero molti testi su di essa dando origine a varie versioni.\nL'inno nazionale israeliano Hatikvah \u00e8 anch'esso basato in parte su questa melodia come pure \"La Moldava\" (Vltava) di Bed\u0159ich Smetana.\nAngelo Branduardi nell'album Futuro antico II offre una versione della canzone sul testo \"Fuggi, Fuggi, Fuggi dai lieti amanti\" nel brano Suite della Paganina."}
{"id": "2071938", "revid": "18379", "url": "https://it.wikipedia.org/wiki?curid=2071938", "title": "Chiesa evangelica tedesca", "text": ""}
{"id": "2071939", "revid": "93556", "url": "https://it.wikipedia.org/wiki?curid=2071939", "title": "Andr\u00e9 Brugiroux", "text": "\u00c8 un giramondo che ha visitato tutti i paesi e territori del mondo fra il 1955 e il 2005; l'ultimo \u00e8 il Mustang. \u00c8 stato nominato, nel 2007, \u201cil pi\u00f9 grande viaggiatore esistente sulla Terra\u201d nel \"Hit Parade dei Viajeros notables contemporaneos\". Dei suoi viaggi ha prodotto un film documentario; inoltre, si \u00e8 interessato a pubblicizzare la fede bah\u00e1'\u00ed in tutto il mondo.\nBiografia.\nNato da padre operaio nelle ferrovie e da madre contabile, ha trascorso la sua infanzia a Brunoy, nel sud del Dipartimento di Seine-et-Oise. Ha frequentato la scuola Les Mardelles di Brunoy e poi il collegio Saint-Augustin di Montgeron. \u00c8 la mancanza di lavoro nella modesta fattoria familiare di Langeac (Alta Loira) che ha costretto suo padre a trasferirsi in regione parigina.\nAndr\u00e9 non \u00e8 stato, certamente, incoraggiato dal padre a viaggiare; \u00e8 piuttosto sua madre, che aveva compiuto alcuni viaggi prima del matrimonio, che gli ha dato il piacere dell'evasione e l'ha incitato a cavarsela, iscrivendolo come boy-scouts; Il totem che gli fu attribuito \u201cfaina chiacchierona\u201d gli va a pennello!\nLa sua infanzia \u00e8 stata segnata dalla guerra ed il suo giro del mondo ha avuto come finalit\u00e0 quella di sapere se la pace sar\u00e0 possibile un giorno.\n\"La terre n'est qu'un seul pays\" (La terra \u00e8 un solo paese), titolo del suo primo libro e del suo film, \u00e8 la conclusione e l'idea principale del suo primo lungo ed avventuroso viaggio durato 18 anni, senza rientro (dal 1955 al 1973), durante i quali percorse 400.000\u00a0km in auto-stop con un dollaro al giorno, attraverso 135 paesi di tutti i continenti.\nPartito nel 1955, all'et\u00e0 di 17 anni, con un diploma della Scuola alberghiera di Parigi e 10 franchi in tasca; all'inizio ha lavorato 7 anni in Europa per imparare le lingue facendo nello stesso tempo lavori saltuari. Tra i suoi soggiorni in Spagna e in Germania federale, ha dovuto effettuare il servizio militare in \u221a (1958 e 1959). \u00c8 stato in Italia dal 1963 al 1964.\nIn seguito, dopo avere risparmiato per 3 anni lavorando como traduttore in Canada (dal 1965 al 1967), ha potuto visitare il pianeta intero per 6 anni senza lavorare. Si \u00e8 spostato unicamente in autostop (ma anche aereo \u2013 nave \u2013 veliero stop), spendendo in media un dollaro al giorno.\nDurante i suoi avventurosi viaggi, \u00e8 stato incarcerato 7 volte rischiando anche di essere ucciso; \u00e8 stato deportato, derubato... \u00c8 vissuto dal dottor Schweitzer a Lambar\u00e9n\u00e9 e dagli hippy di San Francisco, dai tagliatori di testa del Borneo, dai bonzi a Bangkok; ha potuto studiare in una scuola di yoga in India e lavorare in un kibbutz in Israele; ha anche conosciuto il traffico di pietre preziose a Ceylon, i campi di rifugiati in Cambogia.\nGrazie a suoi viaggi, ha scoperto e fatta sua l'idea, enunciata nel XIX secolo dal persiano Bah\u00e1'u'll\u00e1h: \u201cla terra \u00e8 un solo paese e tutti gli uomini ne sono cittadini\u201d.\n\u00c8 tornato con una visione nuova della Storia.\nDopo avere pubblicato la sua prima opera, montato un film di conferenze e recuperato la salute, Andr\u00e9 Brugiroux ha ripreso la strada con gli obbiettivi di scoprire i paesi che non era riuscito a vedere la prima volta e di continuare ad incontrare i suoi popoli, e di volere condividere il piano amministrativo mondiale del messaggio bah\u00e1'i. Ha effettuato andate e ritorni incessanti fuori della Francia da 6 a 8 mesi ogni anno durante 30 anni, alternando conferenze e escursioni. Ha ugualmente percorso tutte le diverse regioni della Francia...\nSi \u00e8 sposato nel 1984 con Rinia Van Kanten, una sociologa del Suriname incontrata in Guyana francese. La loro figlia si chiama Natascha.\nNel 2005, facendo visita agli orsi polari nella baia di Churchill nel Manitoba (Canada), Andr\u00e9 Brugiroux si \u00e8 finalmente convinto di aver compiuto il suo sogno.\nIn seguito egli non ha mai cessato di viaggiare per affinare le sue conoscenze e condividere le sue convinzioni. Nel 2007 ha festeggiato i suoi 70 anni sull'isola di Socotra (Yemen) con degli autentici avventurieri. Nel 2008 ha vissuto un racconto delle \"Mille e Una notte\" nell'ultimo regno proibito: l'Arabia Saudita. Nel 2009, in Siberia, egli ha disceso il fiume Lena e percorso la via degli ossi da Yakoutz a Madagan con i pi\u00f9 grandi viaggiatori del pianeta.\nE nel 2011 \u00e8 andato a visitare l'ultimo nato dei Paesi del mondo: il Sudan del Sud."}
{"id": "2071945", "revid": "287204", "url": "https://it.wikipedia.org/wiki?curid=2071945", "title": "Brian Williams", "text": ""}
{"id": "2071947", "revid": "729019", "url": "https://it.wikipedia.org/wiki?curid=2071947", "title": "The Gates of Delirium", "text": "The Gates of Delirium \u00e8 un brano del gruppo di rock progressivo britannico Yes. Il brano, composto da tutti i membri del gruppo, \u00e8 una suite di quasi ventidue minuti di durata ed occupa l'intero lato A dell'LP \"Relayer\", pubblicato nel 1974.\nPrima della ristampa di \"Tales from Topographic Oceans\", questo fu il brano musicale pi\u00f9 lungo mai registrato in studio dalla band.\nVagamente basato su \"Guerra e Pace\" di Lev Tolstoj, il brano consta di un preludio che conduce ad una vasta sezione strumentale, che rappresenta la battaglia, mentre la parte finale mostra le conseguenze dello scontro. Caratteristica del brano \u00e8 proprio la sezione centrale, al limite del rumorismo, nella quale - quasi a simulare le battaglie - Jon Anderson ed Alan White ottengono particolari effetti sonori utilizzando rottami e parti metalliche, come appare evidente nei video dell'epoca.\nUna versione di 22 minuti e 40 secondi, registrata al Cobo Hall di Detroit il 17 agosto 1976, appare sull'album \"Yesshows\", il secondo album dal vivo degli Yes.\nSoon.\nL'ultima parte del brano, intitolata \"Soon\", fu pubblicata come singolo l'8 gennaio 1975 dalla Atlantic Records. Come b-side fu scelta \"Sound Chaser\". Oltrech\u00e9 dalla voce Anderson, il brano - che stilisticamente ed emotivamente si distacca completamente dal resto della suite - \u00e8 arricchito dalla celebre parte per \"lap steel\", suonata da Steve Howe."}
{"id": "2071950", "revid": "729019", "url": "https://it.wikipedia.org/wiki?curid=2071950", "title": "Stazione di Palazzolo sull'Oglio", "text": "La stazione di Palazzolo sull'Oglio \u00e8 una stazione ferroviaria della linea Lecco-Brescia situata presso l'omonimo comune. Da quest'impianto si dirama la linea ferroviaria per Paratico-Sarnico, dismessa al traffico ordinario e servita solo da saltuari treni turistici.\nStoria.\nLa stazione fu aperta il 12 ottobre 1857, giorno dell'inaugurazione del vicino ponte ferroviario sull'Oglio e del tronco Treviglio-Bergamo-Coccaglio, tratto finale della ferrovia Milano-Venezia, allora chiamata anche \"Ferdinandea\". Quest'ultima, a seguito di numerose discussioni da parte dei notabilati locali e diverse progettazioni, effettuava un percorso diverso da quello attuale. Fino al 5 marzo 1878, giorno in cui fu aperto il tronco della \"direttissima\" Treviglio-Rovato, la stazione fu quindi un importante punto di incrocio della linea ferroviaria che collegava i due capoluoghi del Regno Lombardo-Veneto. Dopo tale data essa rimase come scalo della ferrovia Bergamo - Brescia.\nNel marzo 1872, durante le fasi iniziali del dibattito sulla costruzione della \"direttissima\", la stazione fu al centro di un progetto alternativo definito come Treviglio-Palazzolo-Sarnico. Questa linea, se realizzata, avrebbe congiunto la stazione di Treviglio a quella di Palazzolo. In questo modo si sarebbe ridotto il percorso ferroviario tra la cittadina bergamasca e Brescia, obiettivo della \"direttissima\", sostenendo costi minori e rendendo conveniente la costruzione di un raccordo tra la \"Ferdinandea\" e il Lago d'Iseo. Il progetto palazzolese, nonostante l'appoggio informale della Societ\u00e0 per le Ferrovie dell'Alta Italia (SFAI), a cui spettava il compito di costruire la linea diretta, non and\u00f2 oltre la semplice fase progettuale. Tuttavia tre membri del comitato promotore costituenti la societ\u00e0 \"Gregorini, Cicogna &amp; Mazzuchelli\", ottennero con R.D. 28 agosto 1873, n. 1580, la costruzione di una linea ferroviaria che dalla stazione di Palazzolo giungesse a Paratico, paese posizionato anch'esso sulla sponda del Lago d'Iseo, di fronte a Sarnico.\nLa ferrovia Palazzolo-Paratico fu inaugurata il 31 agosto 1876 e, fino al giugno 1966, anno in cui fu soppresso il servizio passeggeri, \"Palazzolo sull'Oglio\" fu stazione di testa dei treni locali che espletavano servizio lungo la breve linea, di poco pi\u00f9 di 5 km. Presso lo scalo merci palazzolese, inoltre, transitavano tutte le merci provenienti o destinate a Paratico-Sarnico, tanto che fino al 1943 esso era il pi\u00f9 trafficato della provincia di Brescia dopo quello del capoluogo. Il servizio merci sulla linea continu\u00f2 ininterrottamente fino al 1998.\nTra il 23 luglio 1944 e il 27 aprile 1945, la stazione, ma soprattutto il vicino ponte ferroviario sul fiume Oglio, sub\u00ec trentadue bombardamenti, uno dei quali danneggi\u00f2 gli scambi che immettevano verso Paratico, bloccando la linea per una quindicina di giorni.\nGrazie a finanziamenti ottenuti con l'intervento del Governo Conte I, a fine luglio 2018 sono iniziati i lavori per la costruzione del sottopassaggio pedonale che eviter\u00e0 ai viaggiatori di attraversare i binari per potersi recare ai marciapiedi dei binari della ferrovia per Paratico.\nStrutture ed impianti.\nLa gestione del movimento e delle strutture dell'impianto ferroviario \u00e8 affidata a RFI.\nLa stazione \u00e8 dotata di un fabbricato viaggiatori, di uno scalo merci con annesso magazzino e di un edificio adibito al servizio bar oltre che uno che ospita i servizi igienici.\nIl piazzale binari presenta una struttura particolare. Esso \u00e8 composto da cinque binari. I primi tre sono adibiti al servizio passeggeri della linea ferroviaria Bergamo-Brescia. Il binario 1 \u00e8 di corsa mentre il 2 e il 3 sono usati in caso di incroci e precedenze. A questi binari se ne aggiungono altri due, posti parzialmente in curva, che si staccano dal binario 3: essi costituiscono l'origine della linea per Paratico-Sarnico. Tali binari risultano separati dagli altri da una larga banchina adibita a giardino nella quale sono presenti una torre del rifornitore, una ruota di locomotiva a vapore e una draisina a pedali monumentate. Il binario 4 \u00e8 di corsa, adibito al servizio passeggeri turistico e servito da apposita banchina, mentre il quinto \u00e8 un binario in deviata, usato per la manovra dei locomotori. Risulta inoltre presente un sesto binario che in origine costituiva un breve raccordo con l'adiacente azienda di legnami. Intorno ai primi anni 2000 il raccordo fu dismesso mentre il binario, al 2018, risulta essere usato per la sosta per alcuni rotabili storici appartenenti alla ex Ferrovia del Basso Sebino; risultano sovente visibili la draisina FIAT B 120.004, tre ABL (FBS 002 ABL IV 1957, FBS 208 003 ABL IV, detto \"Sogliola\" e FBS 001 ABL VI 1964) oltre che il locomotorore da manovra FBS 209.002, detto \"Scatoletta\".\nIl fabbricato viaggiatori \u00e8 composto da un corpo centrale dotato di due livelli fuori terra e da due ali a un unico piano sovrastate entrambe da una terrazza. L'esterno si presenta con lesene in pietra e cornicioni in mattoni intonacati mentre le aperture al piano terra sono ornate da archi a tutto sesto. Il fabbricato risulta presenziato da un Ufficio Movimento dotato di apparato ACEI e ospita anche una sala d'attesa accesibile all'utenza e munita di biglietteria.\nAccanto al FV, a destra e a sinistra dello stesso, risultano essere posti due edifici sviluppati su un solo piano che ospitano il bar e i servizi igienici.\nServizi.\nLa stazione dispone di:\nMovimento.\nLa circolazione presso lo scalo ferroviario \u00e8 regolato dal Dirigente Locale, il quale svolge anche la funzione di Dirigente Movimento per la stazione di Paratico-Sarnico.\nLa stazione \u00e8 servita dai treni regionali Trenord della relazione Bergamo-Brescia e dalla coppia di corse dell'ex interregionale Bergamo-Pisa Centrale. Nel periodo estivo, presso la stazione ferma anche la coppia di corse del \"treno del mare Freccia Orobica\" FER Bergamo-Pesaro.\nNel periodo primaverile e nel mese di settembre, la FTI - Ferrovie Turistiche Italiane, in collaborazione con Trenitalia, effettua un servizio di trasporto passeggeri lungo la ferrovia Palazzolo-Paratico denominato \"Trenoblu\". Le partenze di questo servizio turistico dallo scalo palazzolese sono in coincidenza con gli arrivi dei regionali provenienti da Brescia e da Bergamo."}
{"id": "2071953", "revid": "287204", "url": "https://it.wikipedia.org/wiki?curid=2071953", "title": "Sonamukhi", "text": " \nSonamukhi \u00e8 una suddivisione dell'India, classificata come \"municipality\", di 27.348 abitanti, situata nel distretto di Bankura, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 18' 0 N e 87\u00b0 25' 0 E e ha un'altitudine di 65 .\nSociet\u00e0.\nEvoluzione demografica.\nAl censimento del 2001 la popolazione di Sonamukhi assommava a 27.348 persone, delle quali 14.013 maschi e 13.335 femmine. I bambini di et\u00e0 inferiore o uguale ai sei anni assommavano a 2.804, dei quali 1.467 maschi e 1.337 femmine. Infine, coloro che erano in grado di saper almeno leggere e scrivere erano 19.486, dei quali 10.923 maschi e 8.563 femmine."}
{"id": "2071954", "revid": "101175", "url": "https://it.wikipedia.org/wiki?curid=2071954", "title": "Derbi-Gilera 125 GP", "text": "La Derbi-Gilera 125 GP \u00e8 una motocicletta da competizione che ha corso nel motomondiale dal 1999 al 2005 con marchiatura Derbi mentre dal 2001 al 2005 ha corso anche come Gilera.\nStoria.\nLa Derbi, dopo aver ottenuto tre titoli mondiali costruttori nella classe 125 del motomondiale ed altrettanti titoli piloti (due con \u00c1ngel Nieto e uno con Jorge Mart\u00ednez) a cavallo tra il 1971 ed il 1988, nel 1999 decise di rientrare nelle competizioni schierando nuovamente il team ufficiale Derbi Racing, ingaggiando come piloti Pablo Nieto e Y\u014dichi Ui. Proprio il giapponese Ui, al primo anno di produzione della moto, ottiene subito buoni risultati realizzando anche il primo podio al GP d'Australia.\nLa stagione successiva confermati Nieto e Ui, viene affidata una terza moto a Manuel Poggiali, i risultati sono migliori della stagione d'esordio infatti Ui si classifica secondo nel mondiale piloti e vince cinque gare, da segnalare il GP d'Olanda con Ui primo e Poggiali che si piazza al terzo posto.\nNel 2001 il Gruppo Piaggio acquisisce la Derbi, unificando il reparto corse Derbi Racing a quello della Gilera con lo scopo di riportare in pista lo storico marchio italiano, sfruttando il progetto che la casa spagnola aveva sviluppato nel biennio precedente. I piloti sono gli stessi della stagione precedente ma mentre Ui e Nieto corrono con marchiatura Derbi, Poggiali corre con marchiatura Gilera. I risultati sono lusinghieri, infatti Poggiali vince il titolo piloti e Ui si piazza secondo nel mondiale, in totale la moto vince nove gare ma la differenziazione di marchiatura (pur correndo con la stessa moto e la stessa struttura, Derbi e Gilera erano \"semplici\" rivali in campionato) favoriscono la vittoria del titolo costruttori per la Honda.\nNel 2002 confermati Poggiali (Gilera) e Ui (Derbi), viene stretto un accordo con il team Italia per fornire due moto a marchiatura Gilera, pertanto diventano cinque le moto schierate dalla Derbi-Gilera, con Poggiali nel team ufficiale Gilera Racing, Mattia Angeloni e Michel Fabrizio con il team Italia ed il giovanissimo Jorge Lorenzo e Ui nel team ufficiale Caja Madrid Derbi Racing. In flessione negativa i risultati di Ui, solo Poggiali riesce a tenere ai vertici la moto, ottenendo quattro affermazioni stagionali e riuscendo a classificarsi secondo nel mondiale, restando il lizza per il titolo fin all'ultima gara in calendario.\nDal 2003 al 2005 (ultimo anno di partecipazione di questo modello) i risultati nelle gare sono in calo in raffronto a quelli delle prime stagioni, perso Poggiali (passato con l'Aprilia in classe 250) solo Jorge Lorenzo riesce a centrare vittorie e podi, facendosi conoscere nel palcoscenico del motomondiale proprio con questa moto.\nNel 2005 il Gruppo Piaggio acquisisce anche l'Aprilia, decidendo di accantonare lo sviluppo di questa moto al termine della stagione di corse per concentrare le risorse sullo sviluppo dalla Aprilia RS 125 R che dal motomondiale del 2006 viene schierata sia con marchiatura Aprilia ma anche con quella Derbi e Gilera."}
{"id": "2071955", "revid": "2164954", "url": "https://it.wikipedia.org/wiki?curid=2071955", "title": "Claudio I (vescovo di Torino)", "text": "Caso abbastanza raro nella storia del cristianesimo di rito latino, fu iconoclasta severissimo, oppositore del culto dei santi, della Madonna, delle reliquie e della croce. Pur criticando i pellegrinaggi a Roma e contestando i poteri pontifici, non venne mai sospeso n\u00e9 condannato, restando fino alla morte l'esegeta biblico ufficiale dell'impero d'Occidente nonch\u00e9 uno stimato predicatore e autore di commentari.\nBiografia.\nPrima della sua elezione alla cattedra episcopale torinese, di lui si sa che era originario della Penisola Iberica, dove aveva studiato ed era stato discepolo di Felice, vescovo di Urgell.\nAbbandonata la Penisola Iberica, giunse in Francia poco dopo la morte di Carlo Magno, stabilendosi alla corte del figlio di lui, come cappellano del palazzo imperiale per via della propria approfondita conoscenza delle Sacre Scritture, dote per cui era da molti lodato.\nEra infatti stato autore di tre commentari sulla Genesi (814), uno sul Vangelo secondo Matteo e dedicato all'abate Giusto di Charroux (815), quattro sull'Esodo (821) e altri sul Levitico (823). Si impegn\u00f2 attivamente anche sul commento di tutte le lettere di san Paolo apostolo che dedic\u00f2 all'abate di Solignae e all'imperatore Ludovico il Pio.\nFu infatti quest'ultimo, giudicati i suoi meriti, a erigerlo a successore della cattedra di Torino, scelta che non si rivel\u00f2 felice. A detta dei commentatori, infatti, Claudio I diffuse in Torino il germe dell'eresia iconoclasta, ritenendo che fosse inadatto ai cristiani adorare le immagini sacre, poich\u00e9 esse erano riflesso dell'arte umana e non manifestazione della divinit\u00e0, che si trovava in esse reificata come nelle are pagane.\nLe teorie di Claudio erano giunte all'orecchio del pontefice Pasquale I il quale per\u00f2 non ci \u00e8 dato sapere quali provvedimenti avesse preso in merito alla questione. Si sa invece che un amico del vescovo torinese, Teodemiro, che era abate in Francia, gli scrisse nel tentativo di confutare le sue tesi, ma che fu impedito in questo dalla propria morte.\nQuesto atto, comunque, bast\u00f2 a che le opere di Claudio venissero tutte giudicate eretiche ed egli stesso mor\u00ec nell'827 circa senza aver ufficialmente ritrattato.\nLa sua figura, quasi novecento anni dopo, venne ripresa dalla letteratura sacra valdese, che lo segnal\u00f2 come esempio di uomo virtuoso e saggio, il che diede nuovamente adito allo scatenarsi delle lotte tra cattolici ed evangelici in Piemonte.\nLa casa editrice valdese \"Claudiana\" deve il suo nome alla sua figura."}
{"id": "2071956", "revid": "287204", "url": "https://it.wikipedia.org/wiki?curid=2071956", "title": "Sonatikiri", "text": " \nSonatikiri \u00e8 una suddivisione dell'India, classificata come \"census town\", di 6.628 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 58' 17 N e 88\u00b0 47' 20 E.\nSociet\u00e0.\nEvoluzione demografica.\nAl censimento del 2001 la popolazione di Sonatikiri assommava a 6.628 persone, delle quali 3.410 maschi e 3.218 femmine. I bambini di et\u00e0 inferiore o uguale ai sei anni assommavano a 643, dei quali 338 maschi e 305 femmine. Infine, coloro che erano in grado di saper almeno leggere e scrivere erano 4.943, dei quali 2.693 maschi e 2.250 femmine."}
{"id": "2071957", "revid": "599013", "url": "https://it.wikipedia.org/wiki?curid=2071957", "title": "James Edwards", "text": ""}
{"id": "2071959", "revid": "287204", "url": "https://it.wikipedia.org/wiki?curid=2071959", "title": "Marcel Detienne", "text": "Biografia.\nInsieme a Jean-Pierre Vernant e Pierre Vidal-Naquet, applic\u00f2 un approccio antropologico, influenzato dallo strutturalismo di Claude L\u00e9vi-Strauss, allo studio della Grecia classica e arcaica.\nDetienne consegu\u00ec il dottorato in scienze religiose all'\u00c9cole pratique des hautes \u00e9tudes nel 1960, e quello in lettere e filosofia all'Universit\u00e0 di Liegi nel 1965. Directeur d'\u00e9tudes presso l'\u00c9cole pratique des hautes \u00e9tudes di Parigi, (EPHE), dove insegn\u00f2 fino al 1998, dal 1975 al 1996 \u00e8 stato anche direttore di ricerca in scienze religiose del CNRS. \u00c8 stato inoltre co-fondatore del \"Centro Louis Gernet di ricerche comparate sulle societ\u00e0 antiche\" in seno all'\u00c9cole des hautes \u00e9tudes en sciences sociales (EHESS) di Parigi. Dal 1992 \u00e8 stato professore presso il \"Dipartimento di Studi Classici\" della \"Johns Hopkins University\" di Baltimora, dove ha diretto il Centro Louis Marin di studi comparati. \nOpere.\nCome redattore e coredattore:"}
{"id": "2071960", "revid": "287204", "url": "https://it.wikipedia.org/wiki?curid=2071960", "title": "Srikantabati", "text": " \nSrikantabati \u00e8 una suddivisione dell'India, classificata come \"census town\", di 9.897 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 27' 26 N e 88\u00b0 03' 14 E.\nSociet\u00e0.\nEvoluzione demografica.\nAl censimento del 2001 la popolazione di Srikantabati assommava a 9.897 persone, delle quali 5.026 maschi e 4.871 femmine. I bambini di et\u00e0 inferiore o uguale ai sei anni assommavano a 1.623, dei quali 852 maschi e 771 femmine. Infine, coloro che erano in grado di saper almeno leggere e scrivere erano 5.342, dei quali 2.995 maschi e 2.347 femmine."}
{"id": "2071962", "revid": "1776051", "url": "https://it.wikipedia.org/wiki?curid=2071962", "title": "Andrea (vescovo di Torino)", "text": "Note biografiche.\nL'unica attestazione storica dell'esistenza di questo vescovo torinese \u00e8 un placito redatto a Torino l'8 maggio 827, con il quale si ricompose una causa intercorsa tra l'abbazia di Novalesa e gli abitanti di Oulx in val di Susa. Nel placito, a sostegno delle ragioni dell'abbazia, sono riportati tre documenti antecedenti, due dei quali redatti alla presenza del vescovo Andrea, in una occasione menzionato come \"vescovo di Torino\".\nIncerto \u00e8 stabilire il periodo in cui visse questo prelato. Il documento in cui si parla di Andrea vescovo torinese risale all'epoca in cui Carlo Magno non era ancora imperatore ma semplicemente re, dunque in un periodo compreso tra il 773 e l'800."}
{"id": "2071963", "revid": "1444886", "url": "https://it.wikipedia.org/wiki?curid=2071963", "title": "FN - Nuove Tecnologie e Servizi Avanzati", "text": "FN - Nuove Tecnologie e Servizi Avanzati S.p.A. \u00e8 un'azienda italiana che opera principalmente nel settore della R&amp;S per quanto riguarda lo sviluppo di nuovi materiali (composti ceramici) e nuove tecnologie (celle a combustibile a carbonati fusi), svolgendo anche attivit\u00e0 di gestione dei rifiuti radioattivi prodotti durante l'esercizio passato. \u00c8 un'azienda di propriet\u00e0 statale, controllata da ENEA al 98,6531%.\nStoria.\nNasce il 4 agosto 1967, con ragione sociale \"Fabbricazioni Nucleari\" e sede a Genova, come \"joint venture\" tra General Electric Co., Divisione Energia Nucleare e Ansaldo Meccanico Nucleare (gruppo IRI-Ansaldo) per la produzione di elementi combustibile per centrali nucleari in Italia e all'estero.\nNel 1985 viene acquisita da AGIP Nucleare. Nel 1987, con la chiusura del programma nucleare italiano, l'impianto ha gradualmente diversificato l'attivit\u00e0, specializzandosi in settori ceramici avanzati quali artroprotesi sanitarie (sfere femorali e coppe acetabolari), componenti porosi per celle a combustibile per l'industria, inserti per utensili da taglio e altri prodotti.\nNel 1989 in seguito al referendum abrogativo sull'energia nucleare in Italia, diventa di propriet\u00e0 di Enea che cambia il settore di attivit\u00e0 dell'azienda in quello attuale.\nNel 1995, contestualmente al cambio del nome in \u201cFN Nuove tecnologie e Servizi Avanzati Spa\u201d, in breve \u201cFN Spa\u201d, le attivit\u00e0 nucleari dell'impianto sono state fermate. Da allora sono proseguite le attivit\u00e0 in campo tecnologico convenzionale ed \u00e8 stato garantito il mantenimento in sicurezza delle strutture a tutela della popolazione e dell'ambiente.\nImpianto di Bosco Marengo.\nNell'impianto di Bosco Marengo (AL) \u00e8 stato prodotto combustibile nucleare dal 1973 al 1995. Si trattava del secondo sito di produzione del combustibile nucleare unitamente \u00e0 quello di Saluggia in provincia di Vercelli.\nA partire dal 1996 FN spa si attiva per il decommissioning dell'impianto: nel 2001 entrano a far parte del Consorzio SICN, SOGIN, Enea e FN SpA, e viene presentata nel 2003 l'istanza di disattivazione dell'impianto.\nLa parte di stabilimento utilizzata prima della conversione delle attivit\u00e0 di FN, nel 2005, diviene di propriet\u00e0 di SOGIN, assorbendo la parte nucleare del personale FN, con l'obiettivo di realizzare la bonifica ambientale del sito. \nNel 2008 \u00e8 stato approvato, dal Ministero dello Sviluppo Economico, su parere dell'Autorit\u00e0 di sicurezza nucleare (ISPRA), il decreto per lo smantellamento definitivo dell'impianto. Nello stesso anno, \u00e8 stato finalizzato il contratto per la bonifica ambientale dell'impianto e sono iniziate le attivit\u00e0 di bonifica del sito.\nLe operazioni di bonifica ambientale che SOGIN ha realizzato nell'impianto Fabbricazioni Nucleari di Bosco Marengo, hanno riguardato lo smantellamento e la decontaminazione ad umido e meccanica delle apparecchiature per la produzione del combustibile nucleare. Nel 2009 Sogin ha completato lo smantellamento del ciclo produttivo. Nel 2011 la Societ\u00e0 ha avviato i lavori di smantellamento dei sistemi di ventilazione e dei servizi ausiliari che concluderanno le attivit\u00e0 di bonifica ambientale del sito. Bosco Marengo sar\u00e0 il primo impianto nucleare italiano nel quale Sogin terminer\u00e0 le attivit\u00e0 di bonifica.\nI rifiuti provenienti dall'esercizio e dalle attivit\u00e0 di bonifica dell'impianto, una volta terminati i lavori, opportunamente trattati e immobilizzati, saranno stoccati in sicurezza all'interno di un adeguato deposito, in vista del loro trasferimento al Deposito Nazionale. Nell'impianto, quando sono state fermate le attivit\u00e0 di fabbricazione, vi erano stoccate circa 112 tonnellate di combustibile nucleare. Il materiale \u00e8 stato tutto allontanato e trasferito all'estero. L'ultimo trasporto \u00e8 avvenuto nel novembre 2006."}
{"id": "2071969", "revid": "599013", "url": "https://it.wikipedia.org/wiki?curid=2071969", "title": "Otis Thorpe", "text": "I primi anni.\nThorpe si \u00e8 diplomato nel 1980 frequentando la \"Lake Worth Community High School\" in Florida. Successivamente, ha proseguito con la carriera universitaria iscrivendosi al Providence College, entrando nella squadra di pallacanestro dell'ateneo, registrando in media, nel corso di quattro stagioni, 14,4 punti e 8,0 rimbalzi, con una percentuale dal campo del 57,5%.\nDurante la sua carriera collegiale \u00e8 stato indicato per due volte come \"Honorable Mention All-America selection\" e nel suo ultimo anno \u00e8 divenuto il primo giocatore nella storia del Providence College ad essere nominato nel primo quintetto della Big East.\nDi tutti i giocatori del Providence College poi diventati professionisti, Thorpe ha avuto la carriera NBA pi\u00f9 lunga, ben diciassette stagioni.\nCarriera NBA.\nKansas City / Sacramento Kings.\nThorpe \u00e8 stato selezionato dai Kansas City Kings con la nona chiamata assoluta del Draft NBA 1984.\nHa militato nei Kings (trasferitisi poi a Sacramento nel 1985) per quattro stagioni, con picchi statistici di 20,8 punti e 10,2 rimbalzi per gara.\nL'11 ottobre 1988 \u00e8 stato mandato agli Houston Rockets in cambio di Rodney McCray e Jim Petersen.\nHouston Rockets.\nArrivato ai Rockets, Thorpe ha ricoperto da subito il ruolo di ala grande titolare, completando la coppia di lunghi con Hakeem Olajuwon.\nNella stagione 1991-92 (con medie di 17,3 punti, 10,5 rimbalzi ed il 59,2% dal campo) \u00e8 arrivata la prima (ed unica) convocazione all'NBA All-Star Game.\nLa sua costanza nel rendimento e nelle presenze in campo lo ha reso elemento fondamentale dei Rockets campioni NBA del 1994, registrando, tra le altre cose, la pi\u00f9 alta percentuale nella storia della franchigia (55,9%).\nTuttavia, l'anno successivo, il rendimento dei campioni in carica era sceso notevolmente: in cerca di un cambiamento radicale, il 14 febbraio 1995 i Rockets hanno mandato Thope ai Portland Trail Blazers in cambio di Clyde Drexler.\nPortland Trail Blazers.\nCon Portland, Thorpe ha giocato le 34 partite rimanenti della stagione 1994-95 (13,5 punti e 6,9 rimbalzi nel ruolo di sesto uomo), conclusasi con la sconfitta al primo turno dei Play Off (0-3) contro i Phoenix Suns.\nIl 20 settembre 1995 i Blazers lo hanno scambiato coi Detroit Pistons, ricevendo Randolph Childress e Bill Curley.\nDetroit Pistons.\nThorpe ha giocato per due stagioni con i Pistons, ricoprendo il ruolo di titolare sia nella posizione di ala grande che di centro, con medie di 13,5 punti, 8,2 rimbalzi ed il 53% dal campo.\nDetroit ha raggiunto i play-off in entrambe le stagioni, sebbene uscendo sempre al primo turno (0-3 nel 1996 contro gli Orlando Magic, 2-3 nel 1997 contro gli Atlanta Hawks).\nil 7 agosto del 1997, i Detroit Pistons decidono di scambiarlo ai Vancouver Grizzlies in cambio di una futura prima scelta del Draft NBA.\nQuesto scambio ha, col senno di poi, perseguitato entrambe le squadre: il Draft NBA 2003, infatti, ha introdotto talenti assoluti nella NBA (tra i quali la prima scelta assoluta LeBron James). I Grizzlies (trasferitisi a Memphis) avevano ottenuto la seconda chiamata assoluta, che si sarebbe potuta tradurre con la scelta di un futuro All-Star come Carmelo Anthony, Dwyane Wade o Chris Bosh, ma, forti di quello scambio del 1997, i Pistons, squadra di vertice della Eastern Conference, riscattarono la chiamata. Tuttavia, Detroit decise di utilizzare la seconda chiamata per scegliere Darko Mili\u010di\u0107, considerato ad oggi come una delle peggiori scelte nella storia della lotteria.\nGli ultimi anni di carriera.\nThorpe ha giocato 47 partite coi Grizzlies prima di ritornare ai Kings.\nDa qui in poi, Thorpe, seppur continuo nelle prestazioni in campo, ha cominciato a ricoprire il ruolo di comprimario, cambiando pi\u00f9 squadre in breve tempo.\n18 febbraio 1998: scambiato dai Vancouver Grizzlies, insieme a Chris Robinson, coi Sacramento Kings per Bobby Hurley e Michael Smith.\n14 maggio 1998: scambiato dai Sacramento Kings, insieme a Mitch Richmond, con gli Washington Wizards per Chris Webber.\n4 agosto 1999: da Free Agent ha firmato coi Miami Heat.\n1 agosto 2000: scambiato dai Miami Heat, insieme a P.J. Brown, Rodney Buford, Tim James e Jamal Mashburn, coi Charlotte Hornets per Ricky Davis, Dale Ellis, Eddie Jones e Anthony Mason.\nThorpe ha giocato la sua ultima partita il 20 maggio 2001, vestendo la maglia degli Hornets.\nNella sua carriera NBA vanta oltre 17.000 punti e 10.000 rimbalzi, per una media di 14,0 punti e 8,2 rimbalzi.\nAltro.\nThorpe ha giocato in 542 partite consecutive tra il 1986 ed il 1992, al tempo la pi\u00f9 lunga striscia di partite giocate consecutivamente da chiunque nella NBA.\nThorpe \u00e8 l'ultimo membro degli originali Kansas City Kings ad essersi ritirato (2001)."}
{"id": "2071970", "revid": "287204", "url": "https://it.wikipedia.org/wiki?curid=2071970", "title": "Sobhaganj", "text": " \nSobhaganj \u00e8 una suddivisione dell'India, classificata come \"census town\", di 4.891 abitanti, situata nel distretto di Jalpaiguri, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 26\u00b0 28' 56 N e 89\u00b0 32' 29 E.\nSociet\u00e0.\nEvoluzione demografica.\nAl censimento del 2001 la popolazione di Sobhaganj assommava a 4.891 persone, delle quali 2.523 maschi e 2.368 femmine. I bambini di et\u00e0 inferiore o uguale ai sei anni assommavano a 622, dei quali 305 maschi e 317 femmine. Infine, coloro che erano in grado di saper almeno leggere e scrivere erano 3.249, dei quali 1.820 maschi e 1.429 femmine."}
{"id": "2071971", "revid": "466539", "url": "https://it.wikipedia.org/wiki?curid=2071971", "title": "Franca Marzi", "text": "Biografia.\nDopo aver lavorato nel teatro di rivista, debutta ufficialmente nel cinema poco pi\u00f9 che ventenne, in \"Amanti in fuga\" (1947) di Giacomo Gentilomo. Bruna, alta, dotata di una bellezza prorompente e di una sensuale disinvoltura, fu spesso impiegata dal cinema in ruoli di maggiorata e donna fatale in film di genere sentimentale o comico, soprattutto al fianco di Tot\u00f2.\nL'unica eccezione riguarda il celebre \"Le notti di Cabiria\" (1957), diretto da Federico Fellini, in cui interpreta il ruolo della prostituta Wanda, la migliore amica di Giulietta Masina. Per la sua efficace interpretazione Franca Marzi viene premiata con il Nastro d'argento. A partire dai primi anni sessanta l'attrice si allontana man mano dallo schermo. L'ultimo suo film \u00e8 stato, nel 1977, \"Ecco noi per esempio...\", al fianco di Adriano Celentano e Renato Pozzetto. Sposata con il campione di pesi medi Franco Festucci, mor\u00ec nel 1989."}
{"id": "2071975", "revid": "436907", "url": "https://it.wikipedia.org/wiki?curid=2071975", "title": "Watcher of the Skies/Willow Farm", "text": "Watcher of the Skies/Willow Farm \u00e8 un singolo del gruppo musicale britannico Genesis, l'unico estratto dal quarto album in studio \"Foxtrot\" e pubblicato nel 1973.\nDescrizione.\n\"Watcher of the Skies\" \u00e8 ispirato al romanzo \"Childhood's End\" di Arthur Clarke, mentre il titolo potrebbe riferirsi al poema \"On First Looking Into Chapman's Homer\" di John Keats (1817), senza poter escludere anche un'influenza della terza poesia contenuta nella raccolta \"Chamber Music\" di James Joyce. Il testo \u00e8 stato composto da Tony Banks e da Mike Rutherford guardando il cielo sul tetto di un albergo di Napoli (nel quale alloggiava il gruppo durante il tour italiano del terzo album in studio \"Nursery Cryme\") e parla di un alieno che osserva la Terra rimasta deserta dopo l'autodistruzione della razza umana.\nIl brano \"Willow Farm\" \u00e8 invece parte della suite \"Supper's Ready\", nel quale rappresenta il quinto atto."}
{"id": "2071978", "revid": "838137", "url": "https://it.wikipedia.org/wiki?curid=2071978", "title": "Stabilit\u00e0 (metrologia)", "text": "La stabilit\u00e0 di una misura \u00e8 la sua attitudine a mantenere costante il suo valore.\nLe variazioni del valore letto possono essere discontinue, con direzioni e ampiezze casuali, oppure anche lente, continue e monodirezionali (chiamate comunemente derive). Le cause di queste variazioni possono essere diverse, ad esempio: scarsa qualit\u00e0 della strumentazione, presenza di perturbazioni ambientali, reali variazioni del misurando, ecc\u2026\nNormalmente in campo metrologico ci si riferisce a tre tipi di stabilit\u00e0:\nStabilit\u00e0 della lettura.\nLa stabilit\u00e0 della lettura \u00e8 l'attitudine di una misurazione a mantenere (durante il rilievo) il valore letto entro i limiti di risoluzione dello strumento. Questo concetto si sovrappone a quello di ripetibilit\u00e0 della misura.\nDurante la lettura di una misura, specie con strumenti ad alta risoluzione, \u00e8 comune riscontrare che il valore letto vari da istante in istante.\nSe le variazioni sono discontinue, con direzioni e ampiezze casuali, si pu\u00f2 cercare eventuali fonti di disturbo per cercare di eliminarle o ridurle; ma nel caso ci\u00f2 non potesse essere possibile o non si avesse successo, ci si vedrebbe costretti a rivedere la risoluzione della misura o a tenere conto della presenza di un errore di ripetibilit\u00e0.\nSe le variazioni indicano una deriva, si pu\u00f2 cercare un'eventuale grandezza d'influenza da stabilizzare, altrimenti, anche in questo caso, si \u00e8 costretti a tenere conto di un errore di ripetibilit\u00e0 dettato dalla deriva del valore letto.\nIn qualche caso, se la deriva ha caratteristiche sufficientemente stabili, \u00e8 possibile fare misure ripetibili controllando la grandezza d'influenza; esempio: constatato che un dinamometro deriva in modo costante a seguito dell'applicazione di un carico, si possono ottenere misure ripetibili, leggendo il carico sempre dopo un preciso lasso di tempo dalla sua applicazione. Va comunque segnalato che la maggior parte della strumentazione necessita di un certo periodo di messa a regime, prima di eseguire una misura, a seguito dell'accensione o dell'applicazione del misurando, in alcuni casi \u00e8 tenuta perennemente accese in un ambiente a temperatura e umidit\u00e0 controllata.\nStabilit\u00e0 della misura nel tempo.\n\u00c8 comune chiamare \"stabilit\u00e0 della misura\" l'attitudine di una misurazione a mantenersi di valore costante durante un lungo periodo. Tali considerazioni emergono dal monitoraggio di un misurando osservato nel tempo (a volte anche per anni).\nPer tali tipi di misure, deve essere preventivamente curata la qualit\u00e0 della strumentazione utilizzata, in modo da assicurarsi che le variazioni lette nel tempo siano propriamente riferibili al misurando osservato.\nNormalmente da queste misure emergono due tipi di fenomeni:\nStabilit\u00e0 della strumentazione.\nLa stabilit\u00e0 di uno strumento di misura \u00e8 la sua attitudine a mantenere costanti le sue caratteristiche metrologiche.\nUno strumento ideale, una volta realizzato, dovrebbe mantenere le sue caratteristiche costanti. Nella realt\u00e0, per cause interne (es. deperimento e consumo dei componenti, difettosit\u00e0 nella realizzazione) o esterne (es. variazione delle condizioni ambientali, cattivo uso), la strumentazione varia le proprie caratteristiche metrologiche in maniera pi\u00f9 o meno significativa.\nNella pratica, non si parla mai di \u201cstabilit\u00e0 strumentale\u201d in senso generico, ma ci si riferisce sempre a variazioni dettate da qualche grandezza d'influenza. Perci\u00f2 il concetto di stabilit\u00e0 si sovrappone al concetto di riproducibilit\u00e0 dello strumento.\nComunemente, quando si parla di \u201cstabilit\u00e0\u201d di uno strumento, senza specificare altro, si intende la stabilit\u00e0 delle sue caratteristiche nel lungo periodo (nota anche come deriva nel tempo). Quando invece ci si riferisce alla stabilit\u00e0 strumentale al variare di un'altra grandezza, \u00e8 necessario specificare a quale grandezza ci si riferisce.\nTra le grandezze d'influenza pi\u00f9 significative vi \u00e8 la temperatura ambiente (da cui la stabilit\u00e0 in temperatura). Tra le specifiche della strumentazione \u00e8 comune trovare informazioni relative alla deriva termica dello stesso. Queste informazioni sono importanti per determinare la parte dell'incertezza di misura associata alla variazione della temperatura ambientale."}
{"id": "2071981", "revid": "1714743", "url": "https://it.wikipedia.org/wiki?curid=2071981", "title": "Stefano II di Troyes", "text": "Origine.\nStefano, secondo il \"Hugonis Floriacensis, Liber qui Modernorum Regum Francorum continet Actus 10\" era il figlio secondogenito del conte di Blois, Chartres, Ch\u00e2teaudun, Tours, Provins e Reims], dal 1004, conte di Conte di Champagne (diciassettesimo conte di Troyes, ottavo conte di Meaux), Oddone II di Blois e di Ermengarda d'Alvernia, che, secondo la \"Genealogiae comes Flandriae\" era figlia del Conte d'Alvernia, Guglielmo IV e della moglie Humberge (o Ermengarda), figlia di Etienne de Brioude, conte di G\u00e9vaudan e Forez, nell'Aquitania orientale e della sua seconda moglie (il matrimonio, avvenuto prima del 960 \u00e8 confermato dal \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"'), Adelaide d'Angi\u00f2 (ca 942 - 1026), figlia del Conte d'Angi\u00f2 e poi, conte di Nantes e duca di Bretagna, Folco II e di Gerberga (che il nome della madre fosse Gerberga \u00e8 confermato dal documento \u00e8 il n\u00b0 II del \"Cartulaire de l'abbaye de Saint-Aubin d'Angers, Tome I\", dove suo fratello, Goffredo Grisegonelle dichiara di essere figlio di Folco e Gerberga (\"patris mei Fulconis, matris quoque me\u00e6 Gerberg\u00e6\")) di cui non si conoscono con certezza gli ascendenti.&lt;br&gt;Oddone II di Blois, secondo il documento n\u00b0 III del \"Cartulaire de Marmoutier pour le Dunois\", era il figlio del conte di Blois, di Tours, di Chartres, di Ch\u00e2teaudun, di Tours, di Provins e di Reims, Oddone I di Blois e di Berta di Borgogna, che secondo il \"Hugonis Floriacensis, Liber qui Modernorum Regum Francorum continet Actus 9\" era figlia del re di Arles o delle due Borgogne, Corrado III il Pacifico e della sua seconda moglie (come ci conferma la \"Chronica Albrici Monachi Trium Fontium\"), Matilde di Francia (943-980).\nBiografia.\nSuo padre, Oddone, nel 1037 invase ancora la Lorena, mettendo a ferro e fuoco il paese, finch\u00e9 l'esercito lorenese del Duca dell'Alta Lorena (Lotaringia), Gothelo I di Lotaringia o Gozelo o Gozzelone detto il Grande, secondo gli \"Annales Sangallensis Maiores\", gli sbarr\u00f2 il passo, nei pressi di Bar e il 15 novembre del 1037 fece strage delle truppe di Oddone, che trov\u00f2 una penosa morte sul campo. Il giorno dopo il suo cadavere fu ritrovato spogliato e mutilato, come riporta Rodolfo il Glabro; il corpo fu riconsegnato alla vedova, Ermengarda d'Alvernia, che lo fece seppellire accanto al padre, nell'Abbazia di Marmoutier a Tours; anche gli \"Obituaires de la province de Sens. Tome 2\", danno notizia della morte di Oddone il 15 novembre (\"XVII Kal Dec Odo palati comes...in proelio morte effectas est\").Alla sua morte, il figlio primogenito, Tebaldo, eredit\u00f2 le contee di Blois, di Chartres, di Ch\u00e2teaudun, di Tours, di Sancerre, di Ch\u00e2teau-Thierry, Provins e Saint-Florentin, mentre Stefano, secondogenito, eredit\u00f2 la contea di Champagne (le contee di Meaux, di Troyes) e la contea di Vitry, come ci viene confermato dal \"Hugonis Floriacensis, Liber qui Modernorum Regum Francorum continet Actus 10\".\nSiccome suo padre, Oddone II, alla morte del re di Francia, Roberto II, nel 1031, aveva spalleggiato la regina madre Costanza d'Arles, in una rivolta contro il figlio, il nuovo re, Enrico I, per poterlo sostituire sul trono con l'altro figlio, Roberto, Enrico I, memore del fatto che Oddone II aveva complottato contro di lui, tent\u00f2 di impadronirsi di parte dell'eredit\u00e0, ma gli eredi, i due figli di Oddone II, Tebaldo e Stefano, non si lasciarono sopraffare e verso il 1040, ordirono un complotto con il fratello pi\u00f9 giovane di Enrico I, Oddone o Eudes (1013-1056), forse malato di mente, che avrebbe dovuto prendere il posto di Enrico sul trono. Enrico I ebbe la meglio e riusc\u00ec ad assediare il fratello in un castello, lo cattur\u00f2 e lo fece imprigionare a Orl\u00e9ans, dove la porta della prigione venne murata, e dove mor\u00ec. Stefano venne messo in fuga, dopo essere stato battuto sul campo dove il loro alleato il, conte di Vermandois, Ottone I, (1010-1045), fu fatto prigioniero. Contro Tebaldo, invece Enrico si serv\u00ec dell'aiuto del conte d'Angi\u00f2, Goffredo II Martello, concedendogli l'investitura della contea di Tours, a patto che la togliesse a Tebaldo.Goffredo II Martello port\u00f2 a termine la conquista della Turenna iniziata da suo padre, Folco III Nerra, che, nel 1016, aveva iniziato la politica di usurpazione e conquista della Turenna, infliggendo ad Oddone II una dura sconfitta a Pontlevoy. Goffredo II Martello, ricevuta l'investitura da Enrico I, cinse d'assedio la citt\u00e0 di Tours, dove accorse anche il fratello Stefano nel vano tentativo do togliere il blocco alla citt\u00e0, ma Goffredo attacc\u00f2 a Nouy, presso Saint-Martin-le-Beau, riportando una schiacciante vittoria e Tebaldo, che era stato fatto prigioniero, come ci riferisce Guglielmo di Jumi\u00e8ges, dovette cedere Tours e l'intera Turenna a Goffredo.\nStefano (\"Stephani comitis palatini\"), secondo gli \"Obituaires de Sens Tome II, Eglise cath\u00e9drale de Chartres, Livre d'Anniversaires mid-xiii si\u00e8cle\", mor\u00ec il 19 maggio (\"XIV Kal Jun\") 1047 o 1048. Come conte di Champagne, gli succedette il figlio, Oddone, ancora minorenne.&lt;br&gt;Dopo la morte di Stefano, il fratello Tebaldo divenne reggente delle contee di Meaux, di Troyes, e di Vitry, il nucleo della futura contea di Champagne, per conto del giovane nipote, Oddone III.Il nipote, qualche anno dopo, pare a seguito dell'omicidio di un nobile della contea di Champagne, si dovette rifugiare in Normandia e Tebaldo ne approfitt\u00f2 per appropriarsi dei titoli e delle terre del nipote, che alla fine abdic\u00f2 e Tebaldo, circa nel 1063, divenne anche conte, Tebaldo I di Champagne che, distintosi come protettore di abbazie, favor\u00ec la riforma monastica.\nMatrimonio e discendenza.\nDopo la morte del padre, Stefano aveva sposato Adele o Adelaide di cui non si conoscono gli ascendenti, ma che il documento n\u00b0 59, del 1090 circa, delle \"Chartes de Monti\u00e9render\" cita ancora vivente; infatti fa riferimento al figlio di Stefano, il conte di Troyes, Oddone (\"Odo Trecassinus comes\"), citando anche la madre, Adele (\"Adelaidis matris sue\").&lt;br&gt;Stefano da Adele ebbe un figlio:"}
{"id": "2071982", "revid": "287204", "url": "https://it.wikipedia.org/wiki?curid=2071982", "title": "Sirsha", "text": " \nSirsha \u00e8 una suddivisione dell'India, classificata come \"census town\", di 5.215 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 41' 00 N e 87\u00b0 18' 11 E.\nSociet\u00e0.\nEvoluzione demografica.\nAl censimento del 2001 la popolazione di Sirsha assommava a 5.215 persone, delle quali 2.905 maschi e 2.310 femmine. I bambini di et\u00e0 inferiore o uguale ai sei anni assommavano a 625, dei quali 320 maschi e 305 femmine. Infine, coloro che erano in grado di saper almeno leggere e scrivere erano 3.457, dei quali 2.186 maschi e 1.271 femmine."}
{"id": "2071983", "revid": "1776051", "url": "https://it.wikipedia.org/wiki?curid=2071983", "title": "Regimiro", "text": "Biografia.\nRegimiro fu vescovo di Torino dal 790 al 799 ed era probabilmente di origini longobarde.\nDi lui il Semeria dice che fu uomo colto e piissimo e come tale venne lodato anche a distanza di tempo in un diploma che nel 1047 l'imperatore Enrico III concesse ai canonici di Torino (il documento venne citato anche dal Muratori nei suoi documenti di storia patria).\nA lui viene attribuita la vera e propria formazione del concetto di canonicato a Torino, concedendo ai vari sacerdoti della Cattedrale anche appezzamenti di terra e benefici in denaro, contando anche sull'appoggio dei longobardi di cui era discendente.\nMor\u00ec a Torino nel 799."}
{"id": "2071993", "revid": "547034", "url": "https://it.wikipedia.org/wiki?curid=2071993", "title": "6\u00aa Mostra internazionale d'arte cinematografica di Venezia", "text": "La 6\u00aa edizione della Mostra internazionale d'arte cinematografica di Venezia (denominata 6\u00aa Esposizione Internazionale d'Arte Cinematografica) si svolse a Venezia, Italia, dall'8 al 31 agosto del 1938.\nStoria.\nPer la prima volta, oltre ai documentari e ai lungometraggi a soggetto in concorso, venne presentata una retrospettiva che quell'anno fu dedicata al cinema francese, comprendente le pellicole pi\u00f9 significative prodotte dalla nascita del cinema dal 1891 al 1933, con opere dei fratelli Lumi\u00e8re, di Georges M\u00e9li\u00e8s, Abel Gance, Ren\u00e9 Clair e Jean Renoir.\nVengono premiati film che, al di l\u00e0 delle qualit\u00e0 estetiche, sono esplicitamente opere di propaganda: il tedesco \"Olympia\" di Leni Riefenstahl e \"Luciano Serra pilota\" di Goffredo Alessandrini. Fu anche l'ultima edizione alla quale fu presente il cinema americano fino alla fine della guerra: \"Biancaneve e i sette nani\" vincer\u00e0 anche un premio. La selezione dei film stranieri spetta ancora ai rispettivi paesi, metodo che verr\u00e0 interrotto nel 1956."}
{"id": "2071994", "revid": "235890", "url": "https://it.wikipedia.org/wiki?curid=2071994", "title": "The Myths and Legends of King Arthur", "text": ""}
{"id": "2071996", "revid": "767487", "url": "https://it.wikipedia.org/wiki?curid=2071996", "title": "Siliguri", "text": " \nSiliguri \u00e8 una suddivisione dell'India, classificata come \"municipal corporation\", di 470.275 abitanti, situata nei distretti di Darjeeling e Jalpaiguri, nello stato federato del Bengala occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 26\u00b0 41' 60 N e 88\u00b0 25' 60 E e ha un'altitudine di 120 .\nSociet\u00e0.\nEvoluzione demografica.\nAl censimento del 2001 la popolazione di Siliguri assommava a 470.275 persone, delle quali 249.942 maschi e 220.333 femmine. I bambini di et\u00e0 inferiore o uguale ai sei anni assommavano a 54.691, dei quali 27.584 maschi e 27.107 femmine. Infine, coloro che erano in grado di saper almeno leggere e scrivere erano 329.581, dei quali 186.855 maschi e 142.726 femmine."}
{"id": "2071998", "revid": "547034", "url": "https://it.wikipedia.org/wiki?curid=2071998", "title": "Joseph Johann Ferraris", "text": "Esordi.\nProtetto dalla Casa di Lorena.\nOriginario della Lorena quando ancora era retta dalla Casa di Lorena, nell'estate del 1736 venne ammesso come paggio nei palazzi imperiali di Vienna, al servizio dell'imperatrice Amalia, vedova dell'imperatore Giuseppe I (morto nel 1711).\nInizio della carriera militare.\nNel corso della Guerra di successione austriaca fu presente, il 17 maggio 1742, alla Battaglia di Chotusitz, ove venne gravemente ferito.\nNella successiva Guerra dei sette anni nuove ferite gli guadagnarono la promozione ad \"Hauptmann\" (capitano), nel 1750, a maggiore, nel 1757 a \"Oberstleutnant\" (Tenente colonnello). Grado con il quale venne aggregato, nel 1757 al reggimento di fanteria del Principe Carlo Alessandro di Lorena, suo protettore. Con questo reggimento prese parte alla grande vittoria imperiale alla Battaglia di Hochkirch, il 14 ottobre 1758. Ne guadagn\u00f2, il 4 dicembre seguente, una menzione ufficiale e l'Ordine di Maria Teresa. Il 3 novembre 1760 prese parte alla Battaglia di Torgau e, ad inizio 1761, venne promosso \"Generalmajor\" (generale-maggiore)\nTerminata la Guerra dei sette anni, nel 1763 fu attivo nell'amministrazione militare.\nI Paesi Bassi austriaci.\nDirettore dell'artiglieria.\nEssendo il Principe Carlo Alessandro di Lorena, dal 1744 al 1780, governatore dei governatore dei Paesi Bassi austriaci, Ferraris pass\u00f2 a direttore dell'artiglieria dei Paesi Bassi austriaci, carica che ricopr\u00ec sino alla fine degli anni sessanta, quando lo stesso Carlo di Lorena lo incaric\u00f2 della realizzazione della carta geografica della foresta di Soignes e del \"domaine royal\" di Mariemont.\nLa mappatura dei Paesi Bassi.\nA seguito di questa esperienza, nel 1769, il Ferraris propose al suo protettore di cartografare l'insieme dei Paesi Bassi austriaci, sul modello francese. Tale proposta aveva il pregio di rispondere ad una richiesta giunta dalla corte imperiale di Vienna sin dal 1759. Ferraris propose una carta molto dettagliata (scala 1:11\u00a0520), detta \"Carte-de-Cabinet\" (o carta ad uso del governo).\nMa il progetto del Ferraris comprendeva anche lo sviluppo, poi, di una seconda carta in scala 1: 86\u00a0400 (la stessa usata in Francia dal Cassini) da destinarsi al grande pubblico, con lo scopo di finanziare i costi delle rilevazioni.\nLa proposta venne accettata e sanzionata dall'Imperatrice Maria Teresa e dal figlio, associato al trono, Giuseppe II.\nLe Carte de Ferraris.\nI rilievi vennero effettuati nel periodo 1771-75. Essi si basarono sui rilievi degli ufficiali di artiglieria, ma anche sui dati dello stesso Cassini che coprivano un tratto meridionale al confine, sulle carte rilevate dai geografi francesi nel corso dei numerosi conflitti a cavallo fra il XVII ed il XVIII secolo, sulle esistenti carte della regione di Namur (e, forse, di altre regioni) gi\u00e0 ben dettagliate.\nLe informazioni via via rilevate, venivano annotate su dei grandi fogli nello studio di disegno a Malines. Le mappe vennero realizzate in scala 1:11\u00a0520 e formarono una collezione di 275 tavole colorate a mano di dimensione 0,90 \u00d7 1,40\u00a0m ciascuna. Erano accompagnate da una collezione di 12 volumi di commenti, che riguardavano gli aspetti del territorio mappato di interesse economico e militare (fiumi, ponti, foreste, spazi adatti per accampamenti militari, etc.). Questi fogli ed annotazioni costituivano la \"Carte de cabinet\".\nContemporaneamente, a Malines veniva redatta anche la \"carte marchande\", incisa da L.A. Dupuis. Le due opere vennero terminate nel 1775.\nRimangono tre originali delle \"Charte de cabinet\". Una conservata al Kriegsarchiv di Vienna, una al Rijksarchief all'Aia, la terza nella \"Libreria Reale del Belgio\" a Bruxelles. Quest'ultima era dedicata al Principe Carlo Alessandro di Lorena, suo protettore. A lungo conservata a Vienna, pass\u00f2 al Belgio nel 1922, come parte delle riparazioni guerra.\nNel 1777-78, Ferraris pubblic\u00f2 una versione ridotta delle \"Carte-de-Cabinet\", in scala 1:86\u00a0400, in 25 fogli, per uso commerciale (cosiddette \"carte marchande\").\nSempre nel 1777 figura come membro della Loggia \"l'Heureuse Rencontre\" N. 8 di Bruxelles, frequentata principalmente da aristocratici e membri dell'alta nobilt\u00e0, vi figurer\u00e0 ancora nel 1786.\nContinuazione della carriera militare.\nNel 1773 \"Generalleutnant\" Tenente generale, nel 1775, governatore di Dendermonde (nelle Provincia delle Fiandre Orientali) e, nel 1784, \"Feldzeugmeister\".\nNel corso di questa lunga permanenza, si spos\u00f2, il 25 novembre 1776, con Marie Henriette d'Ursel, di 36 anni, duchessa e discendente di una delle pi\u00f9 nobili famiglie dei Paesi Bassi austriaci.\nLa Rivoluzione del Brabante.\nTale parentela non gli imped\u00ec, allo scoppio della Rivoluzione del Brabante, nell'ottobre del 1789, di rimanere fedele all'Imperatore. Anzi, allorch\u00e9, il 12 dicembre, il ministro plenipotenziario Trautmansdorff ed il governatore militare D'Alton abbandonarono Bruxelles, essi vennero licenziati dal vicecancelliere Philipp Cobenzl ed il comando generale dell'esercito attribuito al Ferraris. Contestualmente il vicencancelliere (cui Giuseppe II aveva attribuito tutti i poteri) aveva ordinato al Ferraris di raggiungerlo nella grande fortezza (germanofona) di Lussemburgo, l'unica provincia dei Paesi Bassi austriaci che non si fosse rivoltata. \nMa il Ferraris \"ricevendo quest'ordine ... di propria iniziativa and\u00f2 a Bruxelles a parlamentare con i rivoltosi, immaginandosi che sarebbe bastato parlare loro per persuaderli, poich\u00e9 egli aveva una moglie del Brabante, la signora d'Ursel\". Ma gli and\u00f2 male: \"come che venne, lo si mise agli arresti e non riebbe la propria libert\u00e0 che dando la propria parola d'onore di non servire mai contro la cosiddetta repubblica\". Dunque non diede alcun contributo alla repressione, dopo circa un anno, dell'insurrezione inizialmente vittoriosa, che venne invece condotta dal Bender.\nLe guerre con la Francia rivoluzionaria.\nLa Prima Coalizione.\nNegli anni successivi prese parte a diversi scontri della guerra della prima coalizione. Per il suo coraggio alle Battaglia di Famars ed all'Assedio di Valenciennes, venne insignito della croce di commendatore dell'Ordine Militare di Maria Teresa. Ironicamente, anche i francesi fecero largo uso delle mappe del Ferraris.\nUlteriori onori a Vienna.\nIl 27 agosto 1793, Ferraris, che a seguito delle guerre rivoluzionarie aveva perso tutti i propri beni in Lorena ed in Belgio, venne promosso da Francesco II. vicepresidente nel 'Consiglio di Guerra di Corte' a Vienna (\"k.k. Hofkriegsrat\"). Ma, nell'ottobre dello stesso anno Ferraris egli si dedic\u00f2 interamente alla stesura di un'esatta carta dell'Impero austriaco.\nNel 1807 venne ammesso al \"Geheimrat\" (Consiglio Segreto) e promosso feldmaresciallo.\nEsito.\nMor\u00ec ad 88 anni, il 1\u00ba aprile 1814, in Vienna.\nL'unica figlia, contessa Molly Zichy-Ferraris (1780-1866), spos\u00f2 nel 1799, il conte Franz Zichy di Vasanyke\u00f6 (1777-1839). Delle tre nipoti, la pi\u00f9 giovane, Melanie, divenne la terza moglie del Principe di Metternich.\nMemoria.\nA Bruxelles, la sede del Governo fiammingo \u00e8 ospitata in un palazzo battezzato \"Graaf de Ferrarisgebouw\", in sua memoria.\nMolte strade in Belgio e nel Granducato del Lussemburgo gli sono dedicate."}
{"id": "2072002", "revid": "599013", "url": "https://it.wikipedia.org/wiki?curid=2072002", "title": "Gerald Henderson", "text": ""}
{"id": "2072007", "revid": "767487", "url": "https://it.wikipedia.org/wiki?curid=2072007", "title": "Marco V", "text": "Biografia.\nGeneralmente Marco V \u00e8 considerato un DJ trance, ma il suo stile combina Electro house e Trance-progressive. Attualmente produttore di Progressive House\nA lui sono dovute anche diverse sigle e jingle originali realizzati per i principali campionati automobilistici, tra cui il Campionato Mondiale Rally e la A1 Grand Prix."}
{"id": "2072009", "revid": "287204", "url": "https://it.wikipedia.org/wiki?curid=2072009", "title": "Serampore", "text": " \nSerampore \u00e8 una suddivisione dell'India, classificata come \"municipality\", di 197.955 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 45' 10 N e 88\u00b0 20' 32 E e ha un'altitudine di 16 .\nSociet\u00e0.\nEvoluzione demografica.\nAl censimento del 2001 la popolazione di Serampore assommava a 197.955 persone, delle quali 105.613 maschi e 92.342 femmine. I bambini di et\u00e0 inferiore o uguale ai sei anni assommavano a 16.267, dei quali 8.482 maschi e 7.785 femmine. Infine, coloro che erano in grado di saper almeno leggere e scrivere erano 153.058, dei quali 85.958 maschi e 67.100 femmine.\nStoria.\nSerampore fu uno dei principali insediamenti dell'India danese e della Compagnia danese delle Indie Orientali, finch\u00e9 non venne ceduta ai britannici nel 1839."}
{"id": "2072011", "revid": "1543377", "url": "https://it.wikipedia.org/wiki?curid=2072011", "title": "Butalbital", "text": "Butalbital, acido 5-allil-5-isobutilbarbiturico, \u00e8 un farmaco barbiturico con una durata intermedia di azione. Esso ha la stessa formula chimica del talbutal ma una differente struttura.\nIl butalbital \u00e8 indicato nel trattamento del dolore e della cefalea. \u00c8 da usare con molta cautela dato che espone al rischio di creare dipendenza fisica e psichica (come tutti i barbiturici).\nSpesso viene formulato in combinazione sinergica con altri principi attivi. In Italia l'unico medicinale contenente butalbital \u00e8 l'Optalidon. Negli Stati Uniti e in alcuni altri paesi del mondo \u00e8 commercializzato come:\nEffetti collaterali.\nGli effetti collaterali pi\u00f9 comuni includono:\nPericoli e rischi.\nButalbital, che \u00e8 un barbiturico, non \u00e8 consigliato come trattamento di prima istanza per i mal di testa perch\u00e9 compromette l'attenzione, ha rischi medio/alti di creare dipendenza fisica e psichica e aumenta il rischio che episodi saltuari di mal di testa si trasformino in cronici.\nEsistono altri trattamenti specifici per problemi di emicrania e mal di testa che sono preferibili al butalbital quando utilizzabili come opzione di trattamento. \u00c8 da considerarsi come ultima risorsa a cui ricorrere se tutti gli altri trattamenti falliscono.\nButalbital non dovrebbe essere assunto in concomitanza con bevande alcoliche poich\u00e9 aumenta il rischio di intossicazione, aumento della depressione respiratoria, e incrementata tossicit\u00e0 per il fegato \n\"Ci sono altri potenziali rischi; questa lista non deve essere considerata esaustiva.\""}
{"id": "2072012", "revid": "124214835", "url": "https://it.wikipedia.org/wiki?curid=2072012", "title": "Rustico (vescovo di Torino)", "text": "Biografia.\nDi questo vescovo \u00e8 noto, fin dal XVII secolo, il testo del suo epitaffio, che recita:\nIn base ai dati cronologici contenuti in questo epitaffio, Rustico sarebbe nato nel 626 e morto a 65 anni il 15 settembre 691.\nDal punto di vista storico e documentario, Rustico \u00e8 documentato in una sola occasione, per la sua partecipazione al concilio romano convocato da papa Agatone il 27 marzo 680 per discutere dell'eresia monotelita. Tra i 125 vescovi che sottoscrissero la lettera sinodale del pontefice, figura, in 68\u00ba posizione, il vescovo Rustico, tra Teodoro di Vercelli e Giovanni di Ventimiglia."}
{"id": "2072018", "revid": "767487", "url": "https://it.wikipedia.org/wiki?curid=2072018", "title": "Mychal Thompson", "text": ""}
{"id": "2072019", "revid": "174925", "url": "https://it.wikipedia.org/wiki?curid=2072019", "title": "Heroides", "text": ""}
{"id": "2072021", "revid": "767487", "url": "https://it.wikipedia.org/wiki?curid=2072021", "title": "Rub\u00e9n Da Silva", "text": "Era soprannominato dai suoi tifosi \"El Polillita\".\nCarriera.\nClub.\nInizia la carriera nel 1986 con il Danubio in Primera Divisi\u00f3n uruguaiana. Nel 1988 segna 23 gol che aiutano il club a vincere il primo campionato nazionale della sua storia, e permettono a Da Silva di diventare capocannoniere del torneo. Nel 1989 viene acquistato, congiuntamente alla Juventus, dalla Lazio, che per\u00f2 preferisce lasciarlo ancora in Sudamerica avendo gi\u00e0 tre stranieri in rosa e lo gira in Argentina, al River Plate, con il quale vince la Primera Divisi\u00f3n 1988-1989.\nSempre sotto il controllo della societ\u00e0 romana, nel 1991 viene girato in compropriet\u00e0 alla Cremonese, con la quale per\u00f2 non scese mai in campo poich\u00e9 la societ\u00e0 grigiorossa fu costretta a cederlo a causa della mancanza di posti per stranieri (occupati da Gustavo Neffa, Gustavo Dezotti e Rub\u00e9n Pereira, anche quest'ultimo acquisto congiunto di Juventus e Lazio). Tornato al River Plate, diventa capocannoniere del Clausura 1993. Questo risultato gli consente di ricevere una seconda opportunit\u00e0 dal calcio europeo, grazie agli spagnoli del CD Logro\u00f1\u00e9s.\nNel 1994 torna in Argentina, stavolta al Boca Juniors, acerrimo rivale della sua ex squadra River Plate. A causa delle prestazioni non brillanti, viene messo in lista trasferimenti nel 1995.\nIn quello stesso anni, passa al Rosario Central, che grazie alle sue marcature vince la Copa Conmebol, primo titolo internazionale ufficiale del club rosarino. \nCom 15 reti torna nuovamente a conquistare il titolo di capocannoniere, durante il Torneo Apertura 1997.\nNel 1998 le buone prestazioni con il club di Rosario gli valgono il trasferimento in Messico, al Tecos de Guadalajara, con il quale rimane due anni prima di tornare in Uruguay, al Club Nacional de Football. Con il Nacional, vince il campionato nel 2000. Nel 2004 chiude la carriera nel Danubio, dopo averci vinto il titolo nazionale.\nNazionale.\nHa giocato 21 partite con la nazionale di calcio dell'Uruguay e ha segnato 3 reti. Ha partecipato alle Copa Am\u00e9rica di , e , vincendo quella del 1995."}
{"id": "2072022", "revid": "287204", "url": "https://it.wikipedia.org/wiki?curid=2072022", "title": "Ruben da Silva", "text": ""}
{"id": "2072023", "revid": "287204", "url": "https://it.wikipedia.org/wiki?curid=2072023", "title": "Serpur", "text": " \nSerpur \u00e8 una suddivisione dell'India, classificata come \"census town\", di 7.228 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 07' 58 N e 88\u00b0 00' 05 E.\nSociet\u00e0.\nEvoluzione demografica.\nAl censimento del 2001 la popolazione di Serpur assommava a 7.228 persone, delle quali 3.638 maschi e 3.590 femmine. I bambini di et\u00e0 inferiore o uguale ai sei anni assommavano a 1.511, dei quali 784 maschi e 727 femmine. Infine, coloro che erano in grado di saper almeno leggere e scrivere erano 2.795, dei quali 1.713 maschi e 1.082 femmine."}
{"id": "2072024", "revid": "179980", "url": "https://it.wikipedia.org/wiki?curid=2072024", "title": "Rub\u00e9n da Silva", "text": ""}
{"id": "2072026", "revid": "228587", "url": "https://it.wikipedia.org/wiki?curid=2072026", "title": "Rick van der Linden", "text": "\u00c8 noto per essere stato membro degli Ekseption, ma la sua attivit\u00e0 comprende varie collaborazioni, tra cui i Trace. Ha prodotto anche diversi album come solista: molte sue composizioni sono delle rivisitazioni di popolari pezzi classici, soprattutto di Johann Sebastian Bach e Ludwig van Beethoven.\nBiografia.\nVan der Linden cresce ad Haarlem, dove comincia a studiare pianoforte quando ha 13 anni. Dopo aver frequentato la scuola di musica presso L'Aia si diploma in pianoforte, organo e composizione. Successivamente insegna musica a Haarlem e collabora con numerose orchestre sinfoniche.\nCon gli Ekseption, e successivamente con i Trace, Van der Linden gira l'Europa, ottenendo un notevole successo con entrambe le formazioni. Collabora con numerosi artisti, tra i quali Joachim Kuhn, Deep Purple, Phil Collins, Vangelis, Jack Lancaster, Robbie van Leeuwen e Brand X.\nMuore a Groninga nel gennaio del 2006, e viene sepolto a Hoogeveen."}
{"id": "2072027", "revid": "648716", "url": "https://it.wikipedia.org/wiki?curid=2072027", "title": "Effetto Bauschinger", "text": "Si definisce effetto Bauschinger (dal nome dell'ingegnere tedesco Johann Bauschinger) il fenomeno di isteresi plasticizzante dei materiali duttili, cui corrisponde un incrudimento di tipo cinematico.\nAnalizzando un materiale duttile sottoponendolo ad una prova uniassiale, \u00e8 possibile definire un diagramma sforzo-deformazione, che presenter\u00e0 una fase elastica lineare ed una plastica.\nIl confine fra le due fasi \u00e8 segnato da un valore di tensione di snervamento a trazione \"fy(t)\", ed uno a compressione \"fy(c)\"; supponendo di sottoporre un corpo ad uno stato di sforzo di trazione \"f'y(t)\" superiore a questo valore, dal momento in cui il materiale viene soggetto a scarico e successivamente ad una sollecitazione di compressione, la nuova tensione di snervamento a compressione avr\u00e0 un valore inferiore a \"fy(c)\".\nQuesto fenomeno \u00e8 l'effetto Bauschinger, che si verifica a causa della traslazione della superficie di plasticizzazione (incrudimento cinematico), verso un punto rappresentativo dello stato di sollecitazione di trazione.\nUn procedimento analogo si verifica anche invertendo l'ordine di applicazione degli sforzi."}
{"id": "2072028", "revid": "287204", "url": "https://it.wikipedia.org/wiki?curid=2072028", "title": "Ruben Da Silva", "text": ""}
{"id": "2072029", "revid": "1776051", "url": "https://it.wikipedia.org/wiki?curid=2072029", "title": "Ursicino (vescovo di Torino)", "text": "Note biografiche.\nScavi condotti nel 1843 nei pressi del duomo di Torino hanno portato alla scoperta della tomba del vescovo Ursicino e del suo epitaffio, che recita:\nIn base ai dati cronologici contenuti in questo epitaffio, e se la tredicesima indizione corrisponde al 609, come comunemente accettato dagli storici, il vescovo Ursicino nacque nel 529, divenne vescovo nel 562, e mor\u00ec a 80 anni, dopo 47 anni di episcopato, il 20 ottobre 609.\nUrsicino visse in un'epoca difficile, quando l'Italia del nord venne conquistata dai Longobardi, che ben presto entrarono in conflitto con i Franchi, che a loro volta avevano occupato la Moriana e la val di Susa. Contestualmente i re franchi avevano favorito la creazione della diocesi della Moriana, con territorio sottratto alla diocesi di Torino; la nuova diocesi \u00e8 documentata per la prima volta con il vescovo Iconio, presente al concilio di M\u00e2con nel 581.\nFu questo contesto politico e religioso che spinse Ursicino a scrivere a papa Gregorio Magno, per lamentarsi della difficile situazione in cui versava la sua diocesi e la perdita di una parte del territorio sottomesso alla sua giurisdizione episcopale. Tutto questo si evince da due lettere che il papa indirizz\u00f2 nel luglio 599 a Siagrio, vescovo di Autun, e ai re franchi Teodorico II e Teodeberto II. Nella prima lettera papa Gregorio invitava Siagrio ad intervenire, con i suoi colleghi della Gallia, in favore di Ursicino presso i due re, ai quali il pontefice chiedeva espressamente la restituzione delle parrocchie sottratte al vescovo torinese.\nIl vescovo torinese Ursicino viene identificato con l'omonimo personaggio, indicato senza alcun altro titolo in una lettera di papa Gregorio di luglio 594; questo Ursicino sarebbe l'autore di una lettera scritta a Costanzo di Milano contro un altro vescovo, Giovanni, identificato con il metropolita di Ravenna.\nNon esistono altre informazioni storiche su questo vescovo. Non sono noti altri vescovi di Torino per diversi decenni fino a Rustico, documentato nel 680."}
{"id": "2072030", "revid": "1318658", "url": "https://it.wikipedia.org/wiki?curid=2072030", "title": "Alan Bennett", "text": "Biografia.\nAlan Bennett \u00e8 nato a Leeds (Yorkshire occidentale) e precisamente nel quartiere operaio Armley. Figlio di un macellaio, dopo gli studi secondari ha vinto una borsa di studio ad Oxford presso l'Exeter College, dove si \u00e8 laureato in storia e dove \u00e8 rimasto per diversi anni come ricercatore e docente di storia medievale, finch\u00e9 non ha abbandonato il mondo accademico per dedicarsi al teatro.\nNel 1960, ha esordito come attore e coautore dello spettacolo \"Beyond the Fringe\". Nel 1968, a Londra \u00e8 andata in scena la sua prima commedia: \"Forty Years On\". Nel 1988 la sua commedia \"Una questione di attribuzione\" \u00e8 andata in scena al Royal National Theatre di Londra, in repertorio con un'altra commedia di Bennett, \"An Englishman Abroad.\" \u00c8 del 1991 la sua commedia \"La pazzia di Re Giorgio\", che lui stesso ha sceneggiato per la trasposizione cinematografica del 1994 intitolata ancora \"La pazzia di Re Giorgio\". Nel 2004 \u00e8 avvenuta la prima rappresentazione della commedia \"The History Boys (Gli studenti di storia)\", che ha vinto 6 Tony Award e da cui, nel 2006, \u00e8 stato tratto l'omonimo film.\nTra i suoi lavori pi\u00f9 celebri spicca anche la serie di monologhi \"Talking Heads\" (Signore e signori) (1988 - 1998), nei quali rientrano \"Una patatina nello zucchero\", \"La grande occasione\" e \"Un letto fra le lenticchie\", resi poi celebri nel panorama teatrale italiano grazie alle interpretazioni dell'attrice Anna Marchesini. Tutte le sue pubblicazioni sono edite in Italia da Adelphi.\n\u00c8 dichiaratamente gay."}
{"id": "2072031", "revid": "287204", "url": "https://it.wikipedia.org/wiki?curid=2072031", "title": "Satigachha", "text": "Satigachha \u00e8 una suddivisione dell'India, classificata come \"census town\", di 8.400 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 10' 10 N e 88\u00b0 32' 47 E.\nSociet\u00e0.\nEvoluzione demografica.\nAl censimento del 2001 la popolazione di Satigachha assommava a 8.400 persone, delle quali 4.265 maschi e 4.135 femmine. I bambini di et\u00e0 inferiore o uguale ai sei anni assommavano a 944, dei quali 496 maschi e 448 femmine. Infine, coloro che erano in grado di saper almeno leggere e scrivere erano 5.432, dei quali 2.953 maschi e 2.479 femmine."}
{"id": "2072038", "revid": "287204", "url": "https://it.wikipedia.org/wiki?curid=2072038", "title": "Shankhanagar", "text": " \nShankhanagar \u00e8 una suddivisione dell'India, classificata come \"census town\", di 6.894 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 58' 28 N e 88\u00b0 23' 05 E.\nSociet\u00e0.\nEvoluzione demografica.\nAl censimento del 2001 la popolazione di Shankhanagar assommava a 6.894 persone, delle quali 3.618 maschi e 3.276 femmine. I bambini di et\u00e0 inferiore o uguale ai sei anni assommavano a 1.021, dei quali 537 maschi e 484 femmine. Infine, coloro che erano in grado di saper almeno leggere e scrivere erano 4.082, dei quali 2.399 maschi e 1.683 femmine."}
{"id": "2072039", "revid": "1776051", "url": "https://it.wikipedia.org/wiki?curid=2072039", "title": "Rufo (vescovo di Torino)", "text": "Note biografiche.\nRufo \u00e8 noto per essere menzionato nel \"De gloria martyrum\" di Gregorio di Tours. Questi racconta che il vescovo Rufo di Torino si oppose alla richiesta del suo Arcidiacono di trasferire a Torino le reliquie di san Giovanni Battista venerate nella \"Maurienna urbs\", ossia l'odierna San Giovanni di Moriana, che all'epoca faceva parte della diocesi torinese; quando l'arcidiacono tent\u00f2 di sottrarle, fu colpito da una malattia improvvisa che lo port\u00f2 in tre giorni alla morte.\nQuesto episodio \u00e8 da collocarsi cronologicamente prima che Moriana venisse elevata al rango di sede episcopale, all'epoca del re di Borgogna Gontrano, in un periodo compreso tra il 575 e il 581/583. In base all'epitaffio del vescovo Ursicino, che, se corretta l'interpretazione della cronologia della sua vita, sarebbe diventato vescovo nel 562, l'episcopato di Rufo deve giocoforza collocarsi prima di questa data.\nIn un'altra parte del suo \"De gloria martyrum\", Gregorio di Tours racconta di un altro episodio, precedente a quello del vescovo Rufo, in cui tre vescovi, a causa della notizia dei prodigi operati attorno alle reliquie del Battista, portate dall'Oriente da una donna di Moriana, si recarono nella citt\u00e0 per venerarle; nel tentativo di staccarne ognuno una parte, non vi riuscirono, ma miracolosamente ottennero in cambio una goccia del sangue del Precursore. Nella \"Vita Tigridis\" risalente al X secolo, questi tre vescovi vengono identificati con Rufo di Torino e con i vescovi di Aosta e di Belley. Nulla per\u00f2 induce ad identificare uno dei tre vescovi del racconto gregoriano col vescovo Rufo, visto che Gregorio di Tours non ne menziona n\u00e9 i nomi n\u00e9 le loro sedi di appartenenza.\nIl vescovo di Torino viene poi identificato con il vescovo Rufo, la cui sede per\u00f2 non \u00e8 menzionata, che, su richiesta di Nicezio di Treviri (526-561), suo amico, invi\u00f2 in Germania degli artigiani \"de partibus Italiae\". In realt\u00e0 si tratterebbe del vescovo Rufo di Octodurus nel Vallese."}
{"id": "2072044", "revid": "490388", "url": "https://it.wikipedia.org/wiki?curid=2072044", "title": "Propifenazone", "text": "Il propifenazone o isopropilantipirina \u00e8 una molecola dotata di attivit\u00e0 antinfiammatoria, antipiretica e analgesica. Appartiene alla classe dei pirazoloni ed \u00e8 un derivato del fenazone, con effetti analgesici ed antipiretici simili. In Italia ed altri paesi europei il propifenazone \u00e8 commercializzato e presente in diverse specialit\u00e0 medicinali in associazione ad altri principi attivi tra cui paracetamolo, butalbital, codeina, oxolamina, flavoxato, caffeina, vitamina C (acido ascorbico).\nCaratteristiche strutturali e fisiche.\nSi presenta come una polvere cristallina di colore bianco o leggermente paglierina. Scarsamente solubile in acqua, \u00e8 invece facilmente solubile in alcoli e in diclorometano.\nFarmacodinamica.\nIl meccanismo d'azione di propifenazone \u00e8 dovuto alle propriet\u00e0 inibitorie della biosintesi delle prostaglandine. Il farmaco impedisce la produzione di mediatori dell'infiammazione (e del dolore) come le prostacicline e le prostaglandine. La ridotta sintesi di prostaglandine \u00e8 legata alla inibizione dell'enzima prostaglandina-endoperossido sintetasi conosciuta anche come ciclossigenasi. L'inibizione determinata dal farmaco non \u00e8 specifica e pertanto coinvolge sia la ciclossigenasi 1 (COX-1) che la ciclossigenasi 2 (COX-2).\nFarmacocinetica.\nPropifenazone a seguito di somministrazione per via orale viene facilmente assorbito dal tratto gastroenterico.\nNell'organismo la molecola viene metabolizzata nella ghiandola epatica dando origine a glucuronil-derivati e complessi demetilati. L'eliminazione dall'organismo avviene attraverso l'emuntorio renale.\nUsi clinici.\nIl composto trova indicazione nel trattamento del dolore lieve-moderato, in particolare in quello associato a spasmi della muscolatura liscia. Pu\u00f2 cos\u00ec essere utilizzato come analgesico nel trattamento della cefalea, mal di denti, dolore mestruale (dismenorrea) e delle nevralgie, delle artrosi e artriti, della spondilite anchilosante e dell'artrite reumatoide.\nEffetti collaterali e indesiderati.\nIn corso di trattamento si possono evidenziare disturbi gastrointestnali (dispepsia, riduzione dell'appetito, nausea, vomito, epigastralgia, dolore addominale, flatulenza).\nFrequenti anche le manifestazioni cutanee e di ipersensibilit\u00e0 (prurito, orticaria, rash cutaneo, eritema multiforme, sindrome di Stevens-Johnson, necrolisi tossica epidermica) generalmente lievi e prontamente reversibili con la sospensione del farmaco.\nPi\u00f9 raramente, ai dosaggi terapeutici, sono stati segnalati disturbi indicativi di nefrotossicit\u00e0, epatotossicit\u00e0 (aumento delle transaminasi, ittero, epatite), cardiotossicit\u00e0 o di tipo ematologico (anemia, leucopenia, neutropenia, agranulocitosi, piastrinopenia).\nPropifenazone ed altri derivati pirazolonici possono causare una colorazione rossa delle urine. Il fenomeno \u00e8 dovuto alla presenza di un metabolita non tossico, l'acido rubazonico.\nControindicazioni.\nIl farmaco \u00e8 controindicato in soggetti con ipersensibilit\u00e0 individuale nota al principio attivo, a molecole chimicamente correlate, oppure ad uno qualsiasi degli eccipienti utilizzati nella formulazione farmaceutica. \nControindicato anche in soggetti con diatesi allergica e di disturbi della coagulazione del sangue.\nI pazienti con storia di ulcera peptica o emorragia gastrointestinale devono evitare, se possibile, di assumere propifenazone o altri FANS. Infatti i farmaci antinfiammatori non steroidei (FANS), classe a cui appartiene il propifenazone, si caratterizzano per la tossicit\u00e0 gastrointestinale. Queste molecole possono provocare ulcerazione, perforazione ed emorragia gastrointestinale anche in assenza di sintomi e perfino in pazienti che non hanno mai sofferto di problemi gastrointestinali di questo tipo. Il rischio di tossicit\u00e0 gastrointestinale aumenta con l'aumentare delle dosi di farmaco ed \u00e8 decisamente pi\u00f9 elevato nei pazienti anziani e nei pazienti che hanno gi\u00e0 sofferto in passato di disturbi gastrointestinale (in particolare ulcera, sanguinamento, perforazione). \nIn questi pazienti un eventuale trattamento con propifenazone deve essere oggetto di attenta valutazione del rapporto rischio/beneficio e dovrebbe iniziare con il pi\u00f9 basso dosaggio possibile, eventualmente associando un farmaco gastroprotettore (ad esempio omeprazolo o altro inibitore di pompa protonica o misoprostolo). In caso di comparsa di segni o sintomi compatibili con ulcera o sanguinamento gastrointestinale il trattamento deve essere immediatamente interrotto.\nIl composto \u00e8 anche controindicato in soggetti affetti da porfiria acuta intermittente (in vivo il propifenazone ha messo in evidenza attivit\u00e0 porfirinogenica), da insufficienza della glucosio-6-fosfato deidrogenasi (G6PD), e da granulocitopenia.\nL'insufficienza renale rappresenta un'ulteriore controindicazione. I FANS, come classe di farmaci, possono peggiorare la funzionalit\u00e0 del rene, in quanto ne modificano la perfusione, attraverso l'inibizione della sintesi delle prostaglandine. L'azione di propifenazone e di altri farmaci antinfiammatori non steroidei sui reni diviene particolarmente evidente quando la perfusione dell'organo \u00e8 fortemente dipendente dall'azione vasodilatatrice delle prostaglandine: in particolare perci\u00f2 in tutte le situazioni di ipovolemia, disidratazione, insufficienza cardiaca e stenosi dell'arteria renale. \nSe propifenazone viene somministrato per periodi di tempo prolungati e/o a dosaggi particolarmente elevati, il rischio di sviluppare o veder peggiorare una preesistente insufficienza renale aumenta considerevolmente.\nIn genere non \u00e8 consigliabile associare propifenazone ad altri farmaci antinfiammatori non steroidei.\nDosi terapeutiche.\nNegli adulti e nei ragazzi con pi\u00f9 di 12 anni di et\u00e0 il dosaggio abituale varia da 500\u00a0mg a 1500\u00a0mg/die, in genere suddivisi in 2-3 somministrazioni giornaliere. La somministrazione orale di propifenazone deve avvenire a stomaco pieno.\n\u00c8 possibile ricorrere anche alla somministrazione per via rettale della molecola. In quest'ultimo caso le supposte di propifenazone debbono essere utilizzate dopo un'adeguata evacuazione intestinale. La durata del trattamento deve essere la pi\u00f9 breve possibile. Si consiglia la somministrazione di propifenazone, cos\u00ec come quella di altri derivati pirazolonici, solo fino al ripristino di una normale temperatura corporea o alla scomparsa della manifestazioni algiche.\nAvvertenze.\nIn Italia il butalbital \u00e8 disponibile solo in associazione con propifenazone e caffeina (farmaco analgesico). In letteratura sono riportati casi di abuso con la combinazione propifenazone pi\u00f9 butalbital pi\u00f9 caffeina sia in pazienti adulti sia in ambito pediatrico.\nL'assunzione di dosaggi eccessivi di butalbital determina insufficienza respiratoria, coma, comparsa di rabdomiolisi e compromissione della funzionalit\u00e0 renale. L'intossicazione da butalbital \u00e8 di difficile riscontro perch\u00e9 non \u00e8 disponibile un test specifico. Si utilizza infatti il test per la rilevazione di un altro barbiturico, il fenobarbitale, con cui il butalbital parzialmente reagisce. Di fatto il test legge concentrazioni tossiche di butalbital come se fossero livelli sub-terapeutici di fenobarbitale."}
{"id": "2072046", "revid": "729019", "url": "https://it.wikipedia.org/wiki?curid=2072046", "title": "Guerre bizantino-normanne", "text": "Le Guerre bizantino-normanne vennero combattute tra il 1050 circa e il 1185, anno in cui fall\u00ec l'ultima invasione normanna dell'Impero bizantino.\nConquista del Sud Italia (1040-1071).\nI Normanni provenivano dal Ducato di Normandia, terra dove si insediarono alcuni vichinghi pagani giunti dal nord Europa che, sotto la guida di Rollone (Hrolfr o Rolf) loro capo, una volta stanziatisi sulla bassa Senna, riuscirono ad ottenere dal re francese Carlo il Semplice il permesso di restare in Normandia. I Normanni in seguito giunsero in Italia meridionale (inizio XI secolo) dove vennero impiegati da vari signori longobardi (come il principe di Salerno) come guerrieri mercenari.\nSecondo una certa versione dei fatti (tramandata dal cronista Guglielmo di Puglia) negli anni 1015-1016, alcuni normanni giunti sul Gargano durante un pellegrinaggio al Santuario di San Michele Arcangelo, sarebbero stati convinti dal ribelle anti-bizantino Melo di Bari e da papa Benedetto VIII ad arruolarsi nell'esercito di Melo, che intendeva sottrarre la Puglia al legittimo potere bizantino. L'invasione normanno-longobarda della Puglia non ebbe successo perch\u00e9, a causa delle violenze inflitte alla popolazione, pochi abitanti locali soggetti alla dominazione bizantina decisero di sostenere gli invasori, i quali conobbero una disfatta per mano del catapano Basilio Boioannes nella battaglia di Canne del 1018.\nNegli anni successivi i Normanni arrivarono sempre in maggior numero nell'Italia meridionale chiamati come mercenari dalle varie potenze locali. Tra il 1016 ed 1024, in un contesto politico ormai frammentato, venne costituita la Contea di Ariano ad opera di un altro gruppo di cavalieri normanni capeggiato da Gilberto Buat\u00e8re e assoldati proprio da Melo di Bari. La contea, che soppiantava il preesistente guastaldato, pu\u00f2 essere considerata come il primo organismo politico posto in essere dai Normanni nel Mezzogiorno d'Italia\nNel 1030 i Normanni ottennero poi dal duca di Napoli Sergio IV la contea di Aversa. Ci\u00f2 provoc\u00f2 un'ulteriore emigrazione di guerrieri normanni in Italia meridionale, che risult\u00f2 in un aumento della potenza normanna, che era diventata ormai cos\u00ec potente da poter apparentemente cacciare i Bizantini dall'Italia.\nNel 1038 scoppi\u00f2 una nuova rivolta anti-bizantina in Puglia che nel 1040 assunse dimensioni preoccupanti, al punto da compromettere i domini bizantini nel sud Italia. Il longobardo Arduino, governatore (\"topoteretes\") della citt\u00e0 bizantina di Melfi, tent\u00f2 di approfittare della rivolta, contattando i Normanni e invitandoli a invadere la Puglia per costruirsi un dominio personale nella regione. Se fossero riusciti a sottometterla al loro giogo, Arduino e i Normanni si sarebbero spartiti le conquiste. Nel 1040, gli abitanti di Melfi, convinti dal loro governatore Arduino, si sottomisero spontaneamente ai Normanni, mentre al contrario le citt\u00e0 limitrofe, temendo i saccheggi dei Normanni, implorarono aiuto al catapano d'Italia, che in quel momento era in Sicilia per tentare di riconquistarla agli Arabi. Conscio della minaccia normanna, il catapano Michele Doceano la abbandon\u00f2 per affrontare i Normanni, contribuendo cos\u00ec al fallimento della spedizione siciliana (guidata da Giorgio Maniace, poi caduto in disgrazia), ma l'esercito bizantino, superiore numericamente, sub\u00ec tre sconfitte consecutive (Olivento, Montemaggiore e Montepeloso) che permisero ai Normanni di consolidare le loro conquiste, insignorendosi di Melfi e di tutta la regione dall'Ofanto fino a Matera. Nel settembre 1042 i Normanni di Melfi elessero loro conte Guglielmo d'Altavilla, detto \"Braccio di Ferro\". Il rango comitale degli Altavilla sarebbe stato confermato, dopo la morte di Guglielmo (1046), dall'imperatore Enrico III il Nero, che lo riconobbe a Drogone.\nL'Impero bizantino era ormai in crisi e le efficienti istituzioni governative fiorite sotto Basilio II Bulgaroctono erano collassate in poco pi\u00f9 di tre decenni. Bisanzio, che in Puglia era ancora in possesso della Capitanata, della Terra d'Otranto e delle coste, invi\u00f2 quasi subito rinforzi, sotto il comando di nuovo di Giorgio Maniace (1042), mentre i Normanni decisero di rendere inoffensivo l'ingobrante Arduino e scelsero come capo il fratello del principe di Benevento, Atenolfo. I Normanni erano disposti a diventare vassalli dell'Impero in cambio del riconoscimento delle loro conquiste, ma Bisanzio rifiut\u00f2 e con Giorgio Maniace pass\u00f2 alla controffensiva: nell'aprile 1042 Maniace sbarc\u00f2 a Taranto e riun\u00ec le forze a sua disposizione, mentre i Normanni si accordarono con il figlio di Melo, Argiro, chiedendogli di diventare loro capo. Argiro ottenne quindi dai Normanni il titolo di \"princeps et dux Italiae\" e con l'aiuto dei Normanni di Aversa e Melfi attaccarono le forze di Maniace a Taranto, costringendole a rinserrarsi dentro le mura della citt\u00e0. Dopo aver tentato invano di persuadere Maniace alla resa, i Normanni levarono l'assedio e andarono a sottomettere altre terre. Nel frattempo Maniace, uscito dalla citt\u00e0, pun\u00ec duramente le citt\u00e0 della Puglia che avevano osato collaborare con gli invasori, compiendo duri massacri a Matera e Monopoli.\nNel frattempo a Costantinopoli diveniva imperatore Costantino IX Monomaco, che tent\u00f2 di cambiare politica, richiamando Maniace e cercando di giungere a un compromesso con i ribelli guidati da Argiro. Dei messi imperiali proposero a Argiro di passare dalla parte dell'Impero con i suoi mercenari normanni: questi accett\u00f2 e in cambio ottenne un titolo di corte bizantino (, \"antipato\"). La sottomissione di Argiro era per\u00f2 giunta troppo tardi e solo pochi Normanni rimasero fedeli a Argiro, mentre la maggior parte nominarono un altro capo, mantennero le loro conquiste nella Puglia e negli anni successivi consolidarono le loro conquiste invadendo la terra d'Otranto e impossessandosi di Lecce. Nel 1047 ottennero, come si \u00e8 gi\u00e0 accennato, il riconoscimento da parte dell'imperatore tedesco Enrico III delle conquiste fatte fino in quel momento. Rinvigoriti dalla concessione, i Normanni si espansero pericolosamente in direzione della Calabria bizantina, impadronendosi nel 1048 di Bovino e di Troia.\nNel 1050 i Bizantini decisero quindi di rimandare in Italia Argiro, stavolta con il titolo di \"duca d'Italia, Calabria, Sicilia e Paflagonia\". Argiro ebbe l'incarico di combattere i Normanni pi\u00f9 con la diplomazia che con le armi, cercando di corrompere i capi normanni convincendoli a passare dalla parte dell'Impero oppure provocando discordie interne tra i Normanni. Questi tentativi non ebbero per\u00f2 successo e il duca bizantino decise quindi di chiedere aiuto a papa Leone IX, anch'egli minacciato dai Normanni. Il pontefice nel febbraio del 1053 riusciva a stabilire un accordo con Enrico III, assembrando un esercito e muovendosi alla volta del meridione in primavera. Ma sia i Bizantini che le forze imperiali-pontificie vennero sconfitte dai Normanni nella battaglia di Civitate il 18 giugno 1053. Lo stesso Leone veniva fatto prigioniero dai Normanni. Avendo fallito, Argiro venne richiamato a Costantinopoli, mentre i Normanni negli anni successivi consolidarono ulteriormente le loro conquiste, impadronendosi dei territori tra Taranto e Otranto (1056).\nNel frattempo, condotti dal celebre Roberto il Guiscardo (giunto nel sud intorno al 1050), subentrato a Umfredo alla contea di Puglia, i Normanni invasero la Calabria bizantina, occupandola agevolmente in pochi anni. Molti centri calabresi decisero infatti di sottomettersi spontaneamente ai Normanni, mentre al contrario solo pochi resistettero e dovettero essere espugnati dopo lungo assedio. Nel 1059, con la resa di Reggio e di Squillace, i Normanni completarono la conquista della Calabria bizantina.\nI tentativi di Isacco I Comneno e Romano IV Diogene di ribaltare la situazione si provarono infruttuosi. La morte prematura del primo e la deposizione del secondo peggiorarono la situazione, permettendo ai Normanni di consolidare la loro conquista della Sicilia e dell'Italia. Nel 1060 Costantino X Ducas invi\u00f2 nuove truppe nella penisola; queste riconquistarono in breve tempo Brindisi, Taranto, Oria, Otranto e si accinsero ad assediare Melfi. Tuttavia la controffensiva dei Normanni, pur impegnati nella conquista della Sicilia, non tard\u00f2 ad arrivare: truppe furono inviate dalla Sicilia per recuperare le citt\u00e0 sottratte dai Bizantini. I bizantini vennero sconfitti presso Brindisi e in breve tempo tutte le citt\u00e0 vennero recuperate dai Normanni, nonostante l'imperatore bizantino avesse cercato un'alleanza con l'imperatore tedesco Enrico IV e con l'antipapa Onorio II. Nel frattempo, con la conquista Normanna dell'Inghilterra, una grande quantit\u00e0 di popolazione sassone emigra in diverse parti dell'Europa, in particolare, molti di questi andranno a costituire insieme ad altri mercenari vichinghi e germani la Guardia Variaga i quali all'interno di essa, daranno un valido contributo alla causa in merito al conflitto bizantino contro i normanni e contro Slavi e Peceneghi nei Balcani.\nLa situazione dell'Impero in Italia era quantomeno precaria, ma ribellioni scoppiate nella Puglia normanna distolsero i Normanni dalla conquista delle residue fortezze bizantine in Puglia, ritardando la loro caduta di qualche anno. I Bizantini non seppero approfittare pienamente della ribellione, anche se nel 1066 arrivarono nuovi rinforzi nella penisola che riuscirono nell'impresa di recuperare Brindisi, Taranto e Otranto. La decisione dei Normanni di abbandonare per il momento la campagna in Sicilia per concentrarsi nell'occupazione delle ultime citt\u00e0 in mano bizantine compromise questi successi: gi\u00e0 nel 1068 Roberto il Guiscardo cinse d'assedio Bari, ma la citt\u00e0 oppose strenua resistenza e solo dopo un assedio di tre anni capitol\u00f2 (1071); nello stesso anno capitol\u00f2 anche Brindisi, segnando la fine della dominazione bizantina in Italia. Bari fu l'ultima a capitolare e si arrese il 15 aprile, sancendo la fine del dominio bizantino.\nConquista dei Balcani (1081-1085).\nIn seguito alla conquista dell'Italia meridionale, i Normanni non videro motivo per fermarsi; Bisanzio era in crisi e questo era il momento adatto per espandersi ulteriormente a suo danno; essi ambivano al trono di Bisanzio e invasero la Grecia nel 1080, assediando Durazzo. Quando Alessio I Comneno sal\u00ec al trono di Bisanzio, tent\u00f2 di ricostituire un esercito di mercenari impegnando i beni della Chiesa e al contempo cerc\u00f2 l'alleanza con la Repubblica di Venezia, il Sacro Romano Impero e con il pontefice. Per convincere Venezia a prestarle supporto militare, Alessio dovette concedere ai mercanti veneziani amplissimi privilegi commerciali, mossa certo deleteria per l'Impero ma al contempo necessaria perch\u00e9 l'Impero aveva bisogno di una flotta potente come quella veneziana, ora che si trovava in difficolt\u00e0. In effetti la flotta veneziana si dimostr\u00f2 utile, infliggendo una prima sconfitta navale ai Normanni, anche se tale successo non imped\u00ec a questi ultimi di espugnare Durazzo e dirigersi pericolosamente in direzione di Costantinopoli, attraversando l'Epiro, la Macedonia e la Tessaglia.\nUna rivolta scoppiata in Italia grazie anche agli intrighi di Bisanzio costrinse per\u00f2 Roberto a tornare in Italia, affidando il comando delle operazioni militari in Grecia al figlio Boemondo; questi non era all'altezza del padre e le forze bizantine lo sconfissero, mentre Venezia contemporaneamente riusciva a recuperare all'Impero Durazzo. La morte di Roberto Guiscardo nel 1085, combinata con una decisiva vittoria bizantina e con il cruciale aiuto veneziano, permise ai Bizantini di riconquistare i Balcani.\nRibellione di Antiochia (1104-1140).\nA seguito della Prima crociata, un elevato numero di Normanni ader\u00ec di buon grado a quella che prometteva essere una grande spedizione in territori sconosciuti e che poteva fruttare un bottino abbondante. Durante quel periodo, i Bizantini furono in condizione in qualche misura di utilizzare gli aggressivi Normanni per sconfiggere i Turchi selgiuchidi in numerose battaglie e riconquistare molte citt\u00e0. Tuttavia, quando Antiochia cadde, i Normanni rifiutarono di restituirla all'Impero, malgrado a quel tempo la sovranit\u00e0 bizantina sulla citt\u00e0 fosse fuori discussione.\nBoemondo torn\u00f2 in Occidente e prepar\u00f2 una spedizione in grande stile contro i Bizantini, invadendo di nuovo i Balcani; l'Impero per\u00f2 rispetto a 25 anni prima si era rinforzato di molto e sconfisse Boemondo. Nel 1108 Boemondo d'Antiochia accett\u00f2 di diventare vassallo dell'Impero, anche se Tancredi si rifiut\u00f2 di riconoscere il trattato e quando divenne solo signore di Antiochia si rese indipendente dall'Impero.\nCon la morte di Giovanni Comneno il Principato normanno di Antiochia si ribell\u00f2 ancora una volta ai Bizantini, aggredendo Cipro e invadendo la Cilicia (la cosiddetta Piccola Armenia), che anch'essa insorse contro l'Impero. La rapida ed energica reazione di Manuele Comneno permise ai Bizantini di individuare un \"modus vivendi\" ad essi pi\u00f9 favorevole (con Antiochia che nel 1145 fu obbligata a provvedere Bisanzio con un suo contingente di truppe, permettendo a una guarnigione bizantina d'insediarsi in citt\u00e0). Tuttavia alla citt\u00e0 furono in cambio date concrete garanzie di protezione contro gli attacchi dei Turchi selgiuchidi e, come risultato, Norandino evit\u00f2 di attaccare le regioni settentrionali degli Stati crociati (\"Outremer\").\nTentativo di recuperare l'Italia (1155-1158).\nManuele I Comneno tent\u00f2 di recuperare l'Italia cercando un'alleanza con l'Imperatore tedesco contro i Normanni, ma l'intesa fall\u00ec e Manuele dovette contare sulle sue sole forze. Nel 1155 Manuele mand\u00f2 una flotta in Italia, che riusc\u00ec a recuperare Ancona e poi tutta la Puglia, approfittando delle ribellioni dei locali duchi normanni. Ma questa spedizione procur\u00f2 all'Impero l'ostilit\u00e0 dell'Imperatore tedesco Federico I Barbarossa e di Venezia, e quando il re normanno Guglielmo I pass\u00f2 alla controffensiva inflisse una sconfitta presso Brindisi alle truppe bizantine (1156) e in breve tempo cacci\u00f2 di nuovo i Bizantini dalla penisola. Nel 1158 Manuele firm\u00f2 un trattato di pace con Guglielmo I che port\u00f2 al ritiro delle truppe bizantine dall'Italia.\nSeconda invasione normanna dei Balcani (1184-1185).\nNonostante che le ultime invasioni ed il conflitto su larga scala tra i due contendenti durassero meno di due anni, la seconda invasione normanna si prefisse di conquistare Costantinopoli. L'incompetenza di Andronico I Comneno consent\u00ec ai Normanni di dirigersi indisturbati verso la capitale bizantina mettendo a ferro e fuoco Tessalonica (uno spietato presagio di ci\u00f2 che avrebbe dovuto affrontare Costantinopoli nel giro di 20 anni). Il panico che ne consegu\u00ec permise a Isacco Angelo di salire al trono; sotto il suo regno l'esercito condotto da Alessio Brana riusc\u00ec a sconfiggere gli invasori, cacciandoli dalla Grecia. Rimasero per\u00f2 in mano normanna alcune isole.\nConseguenze.\nI Normanni, non essendo in grado di conquistare i Balcani, tornarono ad occuparsi degli affari europei. I Bizantini, frattanto, non avevano n\u00e9 la volont\u00e0 n\u00e9 le risorse per ripetere una invasione dell'Italia come ai tempi di Manuele I Comneno. Dopo la seconda invasione, la sopravvivenza dell'Impero divenne per i Bizantini pi\u00f9 importante del possesso di una provincia sull'altra riva del Mare Adriatico. La dinastia Normanna scomparve con la presa di potere nel 1194 degli Hohenstaufen successivamente sconfitti dagli Angioini. Col tempo gli Angioini verranno rovesciati dai nativi siciliani che riprenderanno il controllo dell'isola."}
{"id": "2072047", "revid": "267975", "url": "https://it.wikipedia.org/wiki?curid=2072047", "title": "Tigridio", "text": "Biografia.\nTigridio \u00e8 noto per la sua partecipazione ai concili celebrati a Roma all'epoca di papa Simmaco all'inizio del VI secolo, il 23 ottobre e il 6 novembre. Il primo concilio fu convocato su ordine del re Teodorico per giudicare l'operato di papa Simmaco, che era stato momentaneamente sollevato dai suoi incarichi, perch\u00e9 si era rifiutato di recarsi a Ravenna alla corte del re per rispondere delle accuse rivoltegli dai suoi avversari, sostenitori dell'antipapa Lorenzo. Il secondo concilio fu indetto dallo stesso pontefice nella basilica di San Pietro, durante il quale furono prese misure per salvaguardare i beni della Chiesa proibendo la loro alienazione.\nA causa di una intrinseca contraddizione delle fonti storiche, resta a tutt'oggi irrisolta la questione della datazione corretta di questi due concili. Theodor Mommsen, che nel 1894 pubblic\u00f2 la prima edizione critica degli atti dei concili simmachiani, assegn\u00f2 il concilio del 23 ottobre al 501 e quello del 6 novembre al 502. Successivamente furono introdotte altre soluzioni: nel 1939 Etienne Amann assegn\u00f2 entrambi i concili al 501, nel 1958 Giovanni Battista Picotti ritenne invece che i due concili erano stati celebrati entrambi nel 502. Studi pi\u00f9 recenti hanno invece invertito l'ordine dei concili proposto da Mommsen, per cui il concilio del 6 novembre sarebbe da assegnare al 501, mentre il concilio del 23 ottobre, chiamato \"sinodo palmare\", al 502. Altri concili sono assegnati all'epoca di papa Simmaco, specialmente nel 503 e nel 504, entrambi comunemente ritenuti dei falsi.\nTigrido, \"episcopus ecclesiae Tauritanae\", sottoscrisse gli atti del 23 ottobre al 56\u00ba posto tra Giocondo di Aosta e Vaticano \"ecclesiae Ceneliensis\", sede di incerta identificazione. Nel concilio del 6 novembre, gli atti riportano due liste di vescovi: nella lista delle presenze, dove i vescovi sono indicati senza la loro sede di appartenenza, Tigrido figura in 15\u00ba posizione; mentre nelle sottoscrizioni si trova all'8\u00ba posto tra Giocondo di Aosta e Vitale di Fondi."}
{"id": "2072049", "revid": "300067", "url": "https://it.wikipedia.org/wiki?curid=2072049", "title": "Chris Ford", "text": ""}
{"id": "2072054", "revid": "1718925", "url": "https://it.wikipedia.org/wiki?curid=2072054", "title": "Super sentai", "text": "Il \u00e8 un sottogenere giapponese di serie televisive e cinematografiche tokusatsu creato da Sh\u014dtar\u014d Ishinomori, in cui squadre multicolori lottano per la pace mondiale contro forze extraterrestri o demoniache. \nSviluppatosi con la serie \"Himitsu Sentai Goranger\" (\"Squadrone Segreto Goranger\" o \"Squadrone Segreto dei Cinque Rangers\") del 1975, sono state poi prodotte pi\u00f9 di 40 serie, trasmesse sulla rete televisiva TV Asahi e dal 1980 prodotte dalla Toei Company. A partire dalla serie del 1992 \"(Ky\u014dry\u016b sentai Zyuranger)\" (\"Squadrone Dinosauro Juranger\"), sono state tratte le serie del fortunato format televisivo \"Power Rangers\" da parte della Saban, della Disney e poi della Hasbro. Il genere ha avuto una forte influenza anche sui prodotti animati in patria, a partire da titoli quali \"I Cavalieri dello zodiaco\" e \"Sailor Moon\".\n\"Denshi Sentai Denziman\" e \"Goggle Five\" sono le uniche stagioni finora trasmesse in Italia.\nElementi di una serie di \"super sentai\".\nLa premessa di ciascuna serie \u00e8 che un gruppo di cinque ragazzi (talvolta solo tre individui) ricevono dei poteri speciali (attraverso la tecnologia o la magia), indossano tute colorate e usano armi all'avanguardia e arti marziali per combattere esseri malvagi provenienti dallo spazio, da un'altra dimensione o dal passato della Terra.\nDopo che lo squadrone ha battuto un \"mostro della settimana\" e le creature umanoidi (soldati) che accompagnavano il mostro, i membri chiamano in aiuto dei veicoli o animali robotici che si uniscono per formare dei potenti robot giganti che vengono pilotati dagli eroi per combattere una versione ingrandita del mostro che avevano appena sconfitto.\nNonostante ciascuna serie sia ambientata in un arco narrativo diverso, ci sono comunque dei film e special TV che mostrano le squadre delle varie serie allearsi fra di loro.\nFra le differenze principali con i Power Rangers \u00e8 che nelle serie \"super sentai\" vi sono imprecazioni, molti pi\u00f9 momenti drammatici e talvolta muore anche uno dei protagonisti (anche se le serie recenti puntano di pi\u00f9 sullo humor).\nI robot giganti apparvero nelle serie a partire da Battle Fever J, I Goranger e i JAKQ non avevano robot.\nL'idea di avere dei mecha nei \"super sentai\" viene dal tokusatsu Spider-Man, con protagonista l'Uomo Ragno, sempre prodotta dalla Toei dove l'eroe tessiragnatele usava un robot gigante per combattere i mostri della settimana.\nFino alla serie Ohranger del 1995, le prime due serie sentai, Goranger e JAKQ non erano considerate serie del franchise, probabilmente a causa della morte del loro autore (Sh\u014dtar\u014d Ishinomori), dato ci\u00f2, all'epoca della serie Gosei Sentai Dairanger, del 1993, il primo Red Ranger di Super Sentai era Battle Japan di Battle Fever J, il quale comparve durante una pubblicit\u00e0 riguardante Dairanger, accanto a Shyuuranger, il Red Ranger di Dairanger.\nOgni serie ha sempre un certo tema per i costumi (come la tecnologia per Megaranger e le lancette dell'orologio per Timeranger), la serie Ressha Sentai ToQger ha come tema per i costumi i treni.\nDistribuzioni.\nAnche se le serie sono nate in Giappone, sono state importate e doppiate in altre lingue per la trasmissione in paesi occidentali.\nEuropa.\nChoudenshi Bioman, Choushinsei Flashman, Hikari Sentai Maskman, Choujuu Sentai Liveman, Kousoku Sentai Turboranger, Chikyuu Sentai Fiveman e Choujin Sentai Jetman sono stati trasmessi in Francia nel 1980 e all'inizio del 1990 con Maskman, Liveman essendo le ultime due trasmesse come Bioman 2 e Bioman 3. Inoltre, Liveman, Turboranger e Jetman sono state trasmesse in Spagna e Portogallo. Invece le serie di Denshi Sentai Denjiman e Dai Sentai Goggle-V sono state trasmesse in Italia. Inoltre, alcuni episodi di Bioman e Turboranger sono stati commercializzati su VHS in Grecia.\nBrasile.\nIn Brasile, la prima serie dei \"super sentai\" trasmessa \u00e8 stata Dengeki Sentai ChangeMan nel 1988, sulla ormai defunta Manchete TV (nel 1999 \u00e8 stata rinominata come Rede TV!), e ha avuto un impatto enorme, al momento \u00e8 considerata come una serie cult. Grazie al successo di ChangeMan, sono stati importate altre serie come Choushinsei Flashman, Hikari Sentai Maskman e Dai Sentai Goggle V. Le serie successive furono interrotte per questioni burocratiche e finanziare, per essere sostituite dalle nuove serie in uscita dei Power Rangers, doppiate in lingua portoghese.\nAsia.\nJ.A.K.Q. Dengekitai \u00e8 stata la prima serie Sentai trasmessa nelle Filippine, anche se Himitsu Sentai Gorenger \u00e8 stata la serie che ha fatto pi\u00f9 successo. Proprio come in Francia e in Brasile, Choudenshi Bioman (doppiato in inglese) e Hikari Sentai Maskman (il primo \"super sentai\" doppiato in filippino dalla rete IBC-13) sono stati trasmessi nelle Filippine nel 1980, cos\u00ec come Kousoku Sentai Turboranger, Chikyuu Sentai Fiveman, Choujin Sentai Jetman e Dai Sentai Goggle V nei primi anni del 1990. Varie serie Sentai come Fiveman e Choushinsei Flashman sono state trasmesse anche in Malesia nel 1990. Quasi tutte le serie dei \"super sentai\" sono state trasmesse in Thailandia dal 1980.\nIn Indonesia, alcune serie Sentai furono trasmesse da RCTI, SCTV e Indosiar e doppiate in Indonesiano.\nElenco serie televisive prodotte.\nAltre serie.\nOltre a queste serie canoniche sono state prodotte altre serie, spesso omaggio al genere, come la giapponese Cho Ninja Tai Inazuma (La Super Squadra Ninja Inazuma) o produzione estere come la thailandese Squadron Sport Ranger (Thai: \u0e02\u0e1a\u0e27\u0e19\u0e01\u0e32\u0e23 \u0e2a\u0e1b\u0e2d\u0e23\u0e4c\u0e15\u0e40\u0e23\u0e19\u0e40\u0e08\u0e2d\u0e23\u0e4c - \"K\u00e0-buan gaan s\u00e0-bpordt\u00e0 Renje\") e la francese France Five nota anche come \"Jushi Sentai France Five\" (La Squadra dei Cinque Moschettieri France Five) e successivamente \"Shin Kenjushi France Five\" (La Nuova Spada dei Moschettieri France Five). La stessa Toei Company ha prodotto una serie di Super Sentai non ufficiali (cio\u00e8, che non fanno parte del canone Super Sentai, anche se membri di varie squadre fanno delle apparizioni nella serie), chiamati , una serie parodistica ambientata in Akihabara in cui tre ragazzi otaku si trasformano in un gruppo di supereroi per fermare mostri e cattivi che per\u00f2 esistono solo nelle loro teste."}
{"id": "2072055", "revid": "287204", "url": "https://it.wikipedia.org/wiki?curid=2072055", "title": "Siduli", "text": " \nSiduli \u00e8 una suddivisione dell'India, classificata come \"census town\", di 8.341 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 38' 59 N e 87\u00b0 12' 27 E.\nSociet\u00e0.\nEvoluzione demografica.\nAl censimento del 2001 la popolazione di Siduli assommava a 8.341 persone, delle quali 4.494 maschi e 3.847 femmine. I bambini di et\u00e0 inferiore o uguale ai sei anni assommavano a 1.164, dei quali 596 maschi e 568 femmine. Infine, coloro che erano in grado di saper almeno leggere e scrivere erano 4.554, dei quali 2.912 maschi e 1.642 femmine."}
{"id": "2072056", "revid": "287204", "url": "https://it.wikipedia.org/wiki?curid=2072056", "title": "Simla", "text": "Simla \u00e8 una suddivisione dell'India, classificata come \"census town\", di 13.632 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\n\u00c8 qui che nacque il nobile e politico Charles Spencer-Churchill, IX duca di Marlborough.\nGeografia fisica.\nLa citt\u00e0 \u00e8 situata a 22\u00b0 44' 25 N e 88\u00b0 19' 29 E.\nSociet\u00e0.\nEvoluzione demografica.\nAl censimento del 2001 la popolazione di Simla assommava a 13.632 persone, delle quali 6.921 maschi e 6.711 femmine. I bambini di et\u00e0 inferiore o uguale ai sei anni assommavano a 1.431, dei quali 711 maschi e 720 femmine. Infine, coloro che erano in grado di saper almeno leggere e scrivere erano 9.809, dei quali 5.337 maschi e 4.472 femmine."}
{"id": "2072058", "revid": "39224", "url": "https://it.wikipedia.org/wiki?curid=2072058", "title": "Super Sentai Series", "text": ""}
{"id": "2072065", "revid": "287204", "url": "https://it.wikipedia.org/wiki?curid=2072065", "title": "Srirampur", "text": " \nSrirampur \u00e8 una suddivisione dell'India, classificata come \"census town\", di 17.715 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 56' 56 N e 88\u00b0 1' 8 E e ha un'altitudine di 18 .\nSociet\u00e0.\nEvoluzione demografica.\nAl censimento del 2001 la popolazione di Srirampur assommava a 17.715 persone, delle quali 8.967 maschi e 8.748 femmine. I bambini di et\u00e0 inferiore o uguale ai sei anni assommavano a 1.882, dei quali 942 maschi e 940 femmine. Infine, coloro che erano in grado di saper almeno leggere e scrivere erano 12.453, dei quali 6.918 maschi e 5.535 femmine."}
{"id": "2072073", "revid": "287204", "url": "https://it.wikipedia.org/wiki?curid=2072073", "title": "Sukdal", "text": " \nSukdal \u00e8 una suddivisione dell'India, classificata come \"census town\", di 11.785 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 23' 55 N e 87\u00b0 33' 08 E.\nSociet\u00e0.\nEvoluzione demografica.\nAl censimento del 2001 la popolazione di Sukdal assommava a 11.785 persone, delle quali 6.203 maschi e 5.582 femmine. I bambini di et\u00e0 inferiore o uguale ai sei anni assommavano a 1.200, dei quali 628 maschi e 572 femmine. Infine, coloro che erano in grado di saper almeno leggere e scrivere erano 8.732, dei quali 4.971 maschi e 3.761 femmine."}
{"id": "2072074", "revid": "20098162", "url": "https://it.wikipedia.org/wiki?curid=2072074", "title": "Rei publicae", "text": ""}
{"id": "2072075", "revid": "20098200", "url": "https://it.wikipedia.org/wiki?curid=2072075", "title": "Coloni romani", "text": ""}
{"id": "2072077", "revid": "115044005", "url": "https://it.wikipedia.org/wiki?curid=2072077", "title": "Groppello", "text": "Il Groppello \u00e8 una famiglia di vitigni a bacca nera, autoctona del lago di Garda, con cui si produce l'omonimo vino.\nCaratteristiche.\nHa un grappolo compatto come una pigna, chiuso come un nodo, o \"groppo\". Si spiegherebbe cos\u00ec l'origine del nome.\nNel Registro Nazionale delle Variet\u00e0 di Vite sono registrate le seguenti distinte variet\u00e0:\nDiffusione.\n\u00c8 coltivato nella Valt\u00e8nesi, fra la sponda bresciana del lago di Garda e la Valsabbia, in Veneto (province di Verona, Vicenza e Treviso) e in alcune zone della Val di Non nei pressi del comune di Rev\u00f2, in provincia di Trento."}
{"id": "2072078", "revid": "71155", "url": "https://it.wikipedia.org/wiki?curid=2072078", "title": "Ernesta Bittanti", "text": ""}
{"id": "2072082", "revid": "1232412", "url": "https://it.wikipedia.org/wiki?curid=2072082", "title": "CantaSnorky", "text": "CantaSnorky \u00e8 il settimo album di Cristina D'Avena, pubblicato da Five Record Srl su licenza Blue Strike Music B.V. e distribuito da C.G.D. Messaggerie Musicali SpA, nel 1986.\nDescrizione.\nL'album contiene canzoni dedicate alla serie animata \"Gli Snorky\" compresi i due singoli usciti precedentemente \"Arrivano gli Snorky/Ciao siamo gli Snorky\" e \"Noi Snorky incontrerai/Sempre sognerai\" e i brani della serie originale non usati nell'edizione italiana, adattati da Alessandra Valeri Manera. Di questo album solo le 4 canzoni dei singoli sono state ripubblicate su CD, tutti gli altri brani sono attualmente inediti.\nProduzione e formazione dei brani.\nPer tutti i brani a eccezione dei singoli"}
{"id": "2072083", "revid": "287204", "url": "https://it.wikipedia.org/wiki?curid=2072083", "title": "Fenazone", "text": "Il fenazone, o fenildimetilpirazolone, \u00e8 un composto chimico che si presenta come polvere cristallina o lamelle incolori, inodori; impiegato in medicina come analgesico, spasmolitico, antireumatico e antipiretico. Fu sintetizzato la prima volta da Ludwig Knorr nel 1883.\nChimicamente, \u00e8 un derivato di un pirazolone (un idrossipirazolo la cui forma tautomera chetonica \u00e8 prevalente).\nSintesi e reattivit\u00e0.\nViene sintetizzato riducendo il diorto-dinitrodifenile con amalgama di sodio e metanolo, o scaldando difenilen-orto-diidrazina con Acido cloridrico a 150\u00a0\u00b0C. Esso cristallizza in aghi che fondono a 156\u00a0\u00b0C. "}
{"id": "2072084", "revid": "1305772", "url": "https://it.wikipedia.org/wiki?curid=2072084", "title": "Discografia dei Marilyn Manson", "text": "La discografia dei Marilyn Manson, gruppo musicale industrial metal statunitense formatasi nel 1989, comprende dieci album in studio, un album dal vivo, una raccolta, due EP, trentadue singoli, sei DVD e trentadue videoclip.\nStoria.\nIl gruppo ha seguito le orme di famose band come i Kiss, i Judas Priest e i Queen e di rockstar come Ozzy Osbourne, Alice Cooper, David Bowie e molti altri. Al 2015 la band ha venduto oltre 50 milioni di dischi in tutto il mondo.\nDopo aver ottenuto un contratto con l'etichetta discografica Nothing Records (sussidiaria della Interscope) nel 1993, il gruppo pubblic\u00f2 il suo primo album in studio, \"Portrait of an American Family\" (1994) che, nonostante un debutto non troppo incoraggiante, riusc\u00ec a vendere oltre 500.000 copie solo negli Stati Uniti ed ottenne la certificazione come disco d'oro dalla RIAA il 23 marzo 2003. L'album non riusc\u00ec a raggiungere la top 20 di \"Billboard\", ma i singoli \"Get Your Gunn\" e \"Lunchbox\" entrarono in classifica in Canada. Trainato da uno dei loro singoli di maggior successo \u2013 una cover del brano degli Eurythmics \"Sweet Dreams (Are Made of This)\" \u2013 il primo EP della band \"Smells Like Children\" (1995) divenne un successo commerciale, riuscendo a vendere oltre un milione di copie solo negli Stati Uniti. Nel 1996, la band pubblic\u00f2 il suo secondo album di inediti, \"Antichrist Superstar\". L'accoglienza fu molto calorosa: il disco debutt\u00f2 in terza posizione della \"Billboard 200\" con oltre 223.000 copie vendute solo negli Stati Uniti durante la prima settimana. Il sound di \"Antichrist Superstar\" mostrava un'evoluzione della band, i cui suoni erano ora pi\u00f9 completi e definiti, mentre il loro industrial metal era ora contaminato da influenze gothic rock, progressive metal e new wave. Secondo Stephen Thomas Erlewine di \"AllMusic\", questo disco rappresenta la \"dichiarazione definitiva dei Marilyn Manson\". Il disco ottenne il doppio disco di platino in Canada, un disco di platino negli Stati Uniti e diversi dischi d'oro in altri Paesi. I singoli \"The Beautiful People\" e \"Tourniquet\" entrarono in classifica nella \"Mainstream Rock Songs\" rispettivamente in 29\u00aa e 30\u00aa posizione. \"Antichrist Superstar\" ha venduto pi\u00f9 di 1,9 milioni di copie negli Stati Uniti ed oltre 7 milioni a livello mondiale, e fu supportato dal secondo EP del gruppo, \"Remix &amp; Repent\", uscito nel 1997. Il 15 settembre 1998 fu il turno del terzo disco di inediti dei Marilyn Manson, \"Mechanical Animals\", rivelatosi un successo commerciale e di critica. Un lavoro dai suoni prevalentemente glam metal e dallo stile molto vicino agli artisti degli anni 1970, come David Bowie, menzionato dal gruppo come uno tra le maggiori muse ispiratrici per il disco. Fu il primo lavoro del gruppo a debuttare direttamente al primo posto negli Stati Uniti, in Canada e in Australia, mentre in molti altri Paesi europei debutt\u00f2 in top 10. Il videoclip del primo singolo tratto dall'album, \"The Dope Show\", vinse un premio agli MTV Video Music Awards 1999 come Miglior fotografia. \"Mechanical Animals\" ottenne tre dischi di platino e due dischi d'oro a livello mondiale. L'anno successivo, la band pubblic\u00f2 \"The Last Tour on Earth\", primo album dal vivo della loro carriera contenente versioni \"live\" di molti pezzi inclusi nei primi tre album. Al fine di trainare il disco, \"Astonishing Panorama of the Endtimes\" venne pubblicato come singolo mentre la band partecip\u00f2 alla serie televisiva animata \"Celebrity Deathmatch\".\nIl quarto disco del gruppo, \"Holy Wood (In the Shadow of the Valley of Death)\" (2000), fu il primo lavoro dei Marilyn Manson ad entrare in classifica in Italia, raggiungendo la settima posizione, e riusc\u00ec ad ottenere un disco d'oro in Svizzera. Tre furono i singoli estratti: \"Disposable Teens\", \"The Fight Song\" e \"The Nobodies\"; quest'ultimo riusc\u00ec ad entrare in classifica in Spagna, raggiungendo l'ottava posizione. Secondo Joseph Bush di \"Sputnikmusic\", il disco porta con s\u00e9 \"\"molti cambiamenti dal punto di vista musicale\", mentre il brano \"The Fight Song\" \u00e8 \"un inno alla ribellione\"\". L'album \u00e8 l'ultimo di una trilogia iniziata con \"Antichrist Superstar\" e proseguita con \"Mechanical Animals\", stando a quanto affermato da Manson in occasione di un'intervista con \"Rolling Stone\", e ad oggi ha venduto oltre 9 milioni di copie in tutto il mondo. Uscito nel 2003, \"The Golden Age of Grotesque\" rappresenta il quinto lavoro di inediti della band. Nonostante un successo modesto nella patria del gruppo, si tratta del secondo album dei Manson a raggiungere la vetta della \"Billboard 200\", debuttando direttamente al primo posto con pi\u00f9 di 118.000 copie vendute nella prima settimana. Fino a novembre 2008, l'album aveva venduto circa 526.000 copie negli Stati Uniti. Al contrario, si tratta dell'album della band di maggior successo a livello internazionale: per la prima volta nella storia del gruppo, il disco riusc\u00ec ad entrare in classifica in Danimarca ed in Portogallo, oltre a raggiungere la top 20 di diversi Paesi europei come ad esempio la Svizzera, l'Austria, il Belgio, l'Italia e la Germania; in quest'ultimo Paese la band ha ottenuto per la prima volta un disco d'oro. Nel 2004, i Marilyn Manson hanno pubblicato la loro prima compilation di successi \"Lest We Forget\", contenente 20 brani tra i quali anche l'inedito \"Personal Jesus\", cover dei \"Depeche Mode\" che venne estratto come singolo. Il \"best\" ottenne svariati dischi d'oro in molti Paesi europei e riusc\u00ec ad entrare nelle classifiche di vendita di 19 Paesi in tutto il mondo, tra i quali il Giappone.\nIl sesto disco di inediti della band, \"Eat Me, Drink Me\", venne pubblicato nel 2007 e debutt\u00f2 in ottava posizione nella \"Billboard 200\". Due anni pi\u00f9 tardi, \"The High End of Low\" riusc\u00ec a raggiungere la quarta posizione sia nella classifica di vendite statunitense che in quella canadese, ma rappresent\u00f2 l'ultimo disco della band pubblicato sotto etichetta Interscope. Dopo aver firmato un contratto con la Cooking Vinyl, etichetta indipendente, il gruppo pubblic\u00f2 \"Born Villain\" nel 2012. Il disco vendette 39.000 copie nella prima settimana negli Stati Uniti, debuttando al decimo posto della \"Billboard 200\". Il disco rievoca suoni del classico glam metal, simili a quelli sentiti in alcuni dei precedenti lavori della band. Brani come \"Children of Cain\", \"You're So Vain\", \"Lay Down Your Goddamn Arms\", \"Pistol Whipped\" ed altre, presentano un \"\"contenuto sessualmente, moralmente e socialmente deviato\" secondo Fred Thomas di \"AllMusic\". Il singolo \"No Reflection\" ottenne una nomination nella categoria \"Miglior interpretazione hard rock/metal\"\" ai Grammy Awards 2013, ma la vittoria fu poi conquistata dal brano \"Love Bites (So Do I)\" degli Halestorm. Il nono album di inediti dei Marilyn Manson, \"The Pale Emperor\", fu pubblicato il 16 gennaio 2015 e debutt\u00f2 in ottava posizione negli Stati Uniti con 51.000 copie vendute nella prima settimana, marcando il miglior debutto a livello di vendite per la band sin dai tempi di \"Eat Me, Drink Me\".\nPremessa.\nSono state escluse da questa pagina le compilation realizzate dai fan ed altro materiale non autorizzato; perci\u00f2 non sono elencati dischi non ufficiali, come i bootleg. Le canzoni singole e i remix sono menzionati ciascuno nel rispettivo articolo del singolo o album che li include, e non verranno elencati qui; consultare quindi tali pagine per informazioni su remix o versioni alternative. Le informazioni riguardanti le vendite dei dischi sono in continuo cambiamento, pertanto quelle riportate qui sono aggiornate all'epoca in cui le fonti relative sono state consultate. Questi dati non sono esaustivi e non sono quasi mai relativi ai dati mondiali, generalmente si riferiscono alle sole vendite in territorio americano.\nLa RIAA ha cambiato i suoi criteri di assegnamento dei dischi d'oro, di platino e di diamante, pertanto alcuni album nella lista risulteranno aver venduto meno copie in un determinato Paese ricevendo per\u00f2 un premio pi\u00f9 importante rispetto ad altri dischi. La RIAA ricalcola le vendite periodicamente, perci\u00f2 i dati qui riportati sono soggetti a variazioni. Sono state incluse esclusivamente le pubblicazioni ufficialmente verificate e non quelle di cui si \u00e8 solamente vociferato o che non sono ancora uscite. I progetti che Manson ha menzionato nelle sue interviste non sono stati inclusi a meno che non siano stati verificati. Anche le colonne sonore sono state escluse."}
{"id": "2072088", "revid": "547034", "url": "https://it.wikipedia.org/wiki?curid=2072088", "title": "Kamen Rider Black", "text": " \u00e8 una serie tokusatsu supereroistica del famoso franchise \"Kamen Rider\", prodotta dal 1987 al 1988, con un totale di 51 episodi e due film brevi.\nHa avuto un seguito diretto intitolato \"Kamen Rider Black RX\" e trasmesso dal 1988 al 1989.\nTrama.\nLa storia racconta le vicende di due uomini che sono stati cresciuti come fratelli, Kotaro Minami e Nobuhiko Akitsuki. Entrambi vengono scelti da un'ambigua organizzazione chiamata Gorgom, che li vuole trasformare nei suoi Imperatori Secolari Black Sun e Shadow Moon. Ma le cose non vanno come previsto dall'organizzazione, infatti Kotaro riesce a sfuggire agli oscuri piani della Gorgom e decide di combatterla assumendo l'identit\u00e0 di Kamen Rider Black. Il suo obbiettivo principale adesso \u00e8(oltre a combattere i mostri di Gorgom e sventare i suoi piani) quello di liberare Nobuhiko dalla Gorgom, ma quest'ultimo viene tragicamente trasformato in Shadow Moon, diventando cos\u00ec il suo peggior nemico.\nPersonaggi.\nPersonaggio principale.\nun ragazzo di 20 anni che \u00e8 stato rapito e trasformato in un Cyborg dai 3 sacerdoti di Gorgom insieme al suo fratellastro Nobuhiko.\nUsando il potere della King Stone, quando esclama \"Henshin\" diventa il potente Kamen Rider Black.\nI tre sacerdoti lo chiamano \"Black Sun\".\nalcuni anni pi\u00f9 tardi, durante gli eventi di Kamen Rider Black RX, kotaro viene catturato dall'impero Crisis.\nDopo che si \u00e8 rifiutato di unirsi a loro, hanno distrutto la King Stone rendendo Kotaro incapace di trasformarsi in Kamen Rider Black e venne scagliato nello spazio.\nLe radiazioni del sole, per\u00f2, hanno ricostruito e potenziato la King Stone facendo diventare Kotaro Kamen Rider Black RX(ar-ex).\nMotociclette di Kamen Rider Black.\n - La principale moto di Kamen Rider Black.\n - la seconda moto di Kamen Rider Black, creata da Yoichi Daimon nell'episodio 12.\nCanzoni.\nSigla di apertura\nSigla di Chiusura\nLa colonna sonora \u00e8 stata composta da Ch\u016bmei Watanabe.\nRemake.\nIl 3 aprile 2021 viene annunciata, come parte delle celebrazioni del cinquantesimo anniversario del franchise di Kamen rider, una serie remake intitolata \"Kamen Rider Black Sun\" e che sar\u00e0 una serie per un pubblico adulto con tematiche pi\u00f9 mature. la serie dovrebbe debuttare nella primavera del 2022.\nIn altri media.\nKamen Rider Black compare nella cover dell'album di True Force dei Powerman 5000."}
{"id": "2072089", "revid": "1573940", "url": "https://it.wikipedia.org/wiki?curid=2072089", "title": "Ceroplastes sinensis", "text": "Il ceroplaste cinese o cocciniglia elmetto degli agrumi (\"Ceroplastes sinensis\" ) \u00e8 un insetto fitomizo dell'ordine dei Rhynchota Homoptera Sternorrhyncha (superfamiglia Coccoidea, famiglia Coccidae).\n\u00c8 una specie polifaga che ha come ospite gli agrumi (arancio, mandarino, limone) e varie piante spontanee ed ornamentali.\nDescrizione.\nIl \"Ceroplastes sinensis\" \u00e8 diffuso nell'America del Sud, in Australia, nei paesi del bacino mediterraneo, nella Francia meridionale. Da noi risulta presente oltre che in Liguria dove la specie \u00e8 stata rinvenuta per la prima volta tra il 1890 e il 1900, nelle regioni centrali e meridionali in Sicilia e in Sardegna.\nLa femmina adulta ha il corpo ricoperto di sette piastre cerose, spesse e grigiastre con sfumature rosee, di cui sei marginali e una dorsale. La piastra posteriore presenta due depressioni ombelicali, mentre tutte le altre presentano una sola depressione centrale. Da queste, tranne la depressione anale, fuoriesce un grumo di cera bianca. Il maschio, munito di un solo paio di ali, ha un rivestimento formato da 13 raggi cerosi, conici, bianchi.\nCiclo biologico.\nLa specie compie una sola generazione all'anno.\nSverna come femmina adulta immatura o come neanide di terza et\u00e0 sui rami. \nLa deposizione delle uova inizia a partire dalla seconda decade di giugno (Sicilia) e si protrae poi per tutto luglio e agosto. Ogni femmina depone in media 2.000 uova, di colore rosato, accumulate sotto il proprio corpo. Le neanidi, dopo un periodo di mobilit\u00e0 si fissano sulla pagina superiore delle foglie, lungo la nervatura mediana per poi passare in quella inferiore e trasferirsi sui rametti all'approssimarsi dell'autunno. A met\u00e0 dell'autunno si hanno femmine immature che svernano in tale.\nDanni.\nI danni consistono nella sottrazione di linfa e nell'emissione di melata con conseguente sviluppo di fumaggine che, stratificandosi, forma masse crostose.\nAntagonisti.\nQuesto coccide \u00e8 limitato da molti nemici naturali quali: \nDifesa.\nLa lotta chimica deve essere effettuata in piena estate cio\u00e8 nel periodo di massima schiusura delle neanidi con olio bianco eventualmente attivato con fosforganici."}
{"id": "2072096", "revid": "300067", "url": "https://it.wikipedia.org/wiki?curid=2072096", "title": "George Karl", "text": "Carriera.\nAttivit\u00e0 da giocatore.\nKarl nacque in un sobborgo di Pittsburgh in Pennsylvania. Dopo aver giocato a livello college per l'University of North Carolina firm\u00f2 un contratto con i San Antonio Spurs nel 1973 che allora partecipavano al campionato ABA. Gioc\u00f2 per due stagioni in NBA, quando nel 1976 la franchigia texana cambi\u00f2 federazione spostandosi nell'attuale National Basketball Association.\nInizi da allenatore.\nDopo la sua carriera da giocatore, divenne assistant coach degli Spurs. Successivamente divent\u00f2 primo allenatore dei Montana Golden Nuggets che giocavano nella Continental Basket Association (CBA), federazione in cui vinse nel 1981 e nel 1983 il premio di Coach of the Year.\nNel 1984 torn\u00f2 ai Cleveland Cavaliers come primo allenatore portandoli a giocare i Playoff nel 1985, ma un anno dopo la sua avventura in Ohio termin\u00f2.\nNel 1986 approd\u00f2 ai Golden State Warriors che dopo il record di 30-52 dell'anno precedente riuscirono, sotto la guida di George Karl, a raggiungere i Playoff dopo dieci anni di assenza. L'avventura della squadra californiana quell'anno termin\u00f2 in semifinale di Conference contro i Los Angeles Lakers di Magic Johnson nonostante una grande prestazione di Sleepy Floyd autore di 51 punti nell'unica vittoria dei GSW in quella serie per 129 a 121. Nella stagione successiva per\u00f2 Karl diede le dimissioni a 18 gare al termine della regular season deluso dalla partenza dei suoi migliori giocatori, compreso Floyd.\nNel 1988 torn\u00f2 ad allenare in CBA diventando il coach degli Albany Patroons per poi l'anno successivo fare un'esperienza europea al Real Madrid che allen\u00f2 nella stagione 1989-1990 e nella stagione 1991-1992, mentre nella 1990-1991 torn\u00f2 per un anno ai Patroons vincendo il suo terzo titolo di allenatore dell'anno grazie al record di 50-6.\nSeattle SuperSonics.\nNel 1992 torn\u00f2 in NBA iniziando la sua avventura ai Seattle SuperSonics che dur\u00f2 fino al 1998. In tutte le sette stagioni di permanenza a Seattle, i SuperSonics giocarono i Playoff, vincendo 3 volte la Division. Il punto pi\u00f9 alto della sua avventura alla guida della franchigia dello stato di Washington fu raggiunto nel 1996 quando la sua squadra approd\u00f2 alle \"Finals\" e si arrese ai Chicago Bulls di Michael Jordan.\nDopo la sua avventura a Seattle si trasfer\u00ec ai Milwaukee Bucks che allen\u00f2 fino al 2003. Durante l'avventura in Wisconsin, Karl allen\u00f2 anche la Nazionale degli Stati Uniti al Mondiale FIBA 2002 ottenendo solamente il sesto posto.\nDenver Nuggets.\nNel 2005, dopo due anni senza panchina, torn\u00f2 ad allenare in NBA alla guida dei Denver Nuggets dove subentr\u00f2 a Michael Cooper alla fine di gennaio, e riusc\u00ec a portare la squadra ai play-off con il record di 32-8 nella seconda parte della stagione.\nIl 28 dicembre 2006 divenne il dodicesimo allenatore nella storia NBA a raggiungere quota 800 vittorie grazie al 112-98 contro la sua squadra, i Seattle SuperSonics.\nIl 31 dicembre 2008 raggiunse quota 900 vittorie in carriera battendo i Toronto Raptors per 114-107.\nDurante la stagione 2008-09 ottennero il record di vittorie di franchigia grazie alle 54 partite vinte che garantirono alla squadra di Carmelo Anthony e Chauncey Billups di piazzarsi seconda nella Western Conference. Dopo aver battuto gli allora New Orleans Hornets e i Dallas Mavericks si arresero nelle finali di Conference ai Los Angeles Lakers di Kobe Bryant per 4-2.\nNella stagione 2009-10 allen\u00f2 la Western Conference all'All Star Game 2010 ma durante la stagione fu costretto a lasciare temporaneamente il suo posto all'assistant coach Adrian Dantley per via di un tumore.\nNella stagione 2010-11, risolti i problemi fisici, divenne il settimo alleantore a raggiungere le 1000 vittorie in carriera ancora contro Toronto per 123-116.\nPrima della stagione 2011-12 i Denver Nuggets acquistarono Andre Iguodala ed erano considerati come una pretendente al titolo quell'anno. La squadra di Karl si piazz\u00f2 infatti terza a ovest ma perse al primo turno di Playoffs contro i Golden State Warriors per 4-2.\nNella stagione 2013 vinse il suo primo titolo di Allenatore dell'anno NBA. La sua squadra vinse quell'anno 57 gare, nuovo record di franchigia, nonostante fosse la terza squadra pi\u00f9 giovane con una media di 24.9 anni.\nIl 6 giugno 2013 fu licenziato dai Nuggets. Karl ottenne in totale un record di 423-257, che rappresenta il secondo maggior numero di vittorie di un allenatore dei Nuggets, dopo Doug Moe (432). Port\u00f2 Denver ai Playoff in tutte e nove le stagioni disputate ma riusc\u00ec ad avanzare al secondo turno una sola volta.\nSacramento Kings.\nIl 12 febbraio 2015 George Karl accett\u00f2 di diventare il capo allenatore dei Sacramento Kings firmando un contratto di 4 anni. Nella sua prima stagione NBA in 30 partite ottenne un record di 11-19.\nIl 2 gennaio 2016 battendo 142-119 i Phoenix Suns diventa il quinto allenatore con pi\u00f9 vittorie in regular season nella NBA, raggiungendo Phil Jackson a quota 1155. Due giorni pi\u00f9 tardi battendo per 116-104 gli Oklahoma City Thunder raggiunge la vittoria numero 1156; si tratta inoltre della prima vittoria esterna dei Kings contro i Thunder in tutta la loro storia."}
{"id": "2072097", "revid": "287204", "url": "https://it.wikipedia.org/wiki?curid=2072097", "title": "Talbandha", "text": " \nTalbandha \u00e8 una suddivisione dell'India, classificata come \"census town\", di 15.233 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 41' 27 N e 88\u00b0 26' 14 E.\nSociet\u00e0.\nEvoluzione demografica.\nAl censimento del 2001 la popolazione di Talbandha assommava a 15.233 persone, delle quali 7.763 maschi e 7.470 femmine. I bambini di et\u00e0 inferiore o uguale ai sei anni assommavano a 1.762, dei quali 890 maschi e 872 femmine. Infine, coloro che erano in grado di saper almeno leggere e scrivere erano 9.949, dei quali 5.660 maschi e 4.289 femmine."}
{"id": "2072098", "revid": "287204", "url": "https://it.wikipedia.org/wiki?curid=2072098", "title": "Taherpur", "text": " \nTaherpur \u00e8 una citt\u00e0 dell'India di 20.060 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 16' 20 N e 88\u00b0 32' 54 E.\nSociet\u00e0.\nEvoluzione demografica.\nAl censimento del 2001 la popolazione di Taherpur assommava a 20.060 persone, delle quali 10.266 maschi e 9.794 femmine. I bambini di et\u00e0 inferiore o uguale ai sei anni assommavano a 1.788, dei quali 900 maschi e 888 femmine. Infine, coloro che erano in grado di saper almeno leggere e scrivere erano 16.027, dei quali 8.605 maschi e 7.422 femmine."}
{"id": "2072099", "revid": "827058", "url": "https://it.wikipedia.org/wiki?curid=2072099", "title": "Taki", "text": "Taki \u00e8 una suddivisione dell'India, classificata come \"municipality\", di 37.302 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 35' 10 N e 88\u00b0 55' 17 E e ha un'altitudine di 4 .\nSociet\u00e0.\nEvoluzione demografica.\nAl censimento del 2001 la popolazione di Taki assommava a 37.302 persone, delle quali 19.680 maschi e 17.622 femmine. I bambini di et\u00e0 inferiore o uguale ai sei anni assommavano a 3.854, dei quali 1.927 maschi e 1.927 femmine. Infine, coloro che erano in grado di saper almeno leggere e scrivere erano 25.209, dei quali 14.376 maschi e 10.833 femmine."}
{"id": "2072105", "revid": "22475", "url": "https://it.wikipedia.org/wiki?curid=2072105", "title": "Cold Fear", "text": "Cold Fear \u00e8 un videogioco di azione a tema survival horror, sviluppato da Darkworks e pubblicato da Ubisoft nel 2005.\nTrama.\nIn Cold Fear il giocatore prende il ruolo di Tom Hansen, un ex-soldato ora impiegato nella U.S. Coast Guard che viene mandato ad investigare su una misteriosa baleniera russa, la \"Eastern Spirit\" (\u0414\u0443\u0445 \u0412\u043e\u0441\u0442\u043e\u043a\u0430) nel mezzo dello stretto di Bering. La sequenza iniziale mostra una contingente squadra di agenti sotto copertura sotto gli ordini di un agente della CIA, con l'ordine di identificare la nave e recuperare il carico. Sfortunatamente, l'intera squadra viene sterminata da una minaccia sconosciuta.\nL'agente Bennet della CIA quindi ordina ad ogni nave governativa nelle vicinanze della baleniera di investigare, ed \u00e8 proprio la nave di Hansen che risponde alla chiamata. Come Hansen, il giocatore trova la nave occupata da mercenari ostili e strane creature (chiamate \"exocelle\"), queste creature usano gli umani e altre forme di vita come ospiti, trasformandoli in esseri selvaggi ed irrazionali, con l'unico obiettivo di nutrirsi di chiunque davanti a loro. Questi parassiti sono un pericolo per Hansen sia dentro che fuori dai loro ospiti. Durante la sua esplorazione e sotto l'aiuto di Bennet scoprir\u00e0 che le \"Excocelle\" sono il frutto di un esperimento riuscito male; sempre durante la sua investigazione liberer\u00e0 Anna Kamsky, figlia dello scienziato russo Dr. Victor Kamsky, che veniva tenuta prigioniera per costringere il padre a continuare le ricerche e gli esperimenti.\nIn seguito dirotter\u00e0 la nave sulla piattaforma petrolifera, trasformata in laboratorio dove sono avvenuti gli esperimenti falliti, dopo diversi scontri sia con i mercenari, sia con le exocelle, Hansen e Anna si mettono d'accordo per far saltare l'intero complesso con del C4, poco prima di partire dall'eliporto per\u00f2, i due vengono attaccati dal padre di Anna, Victor Kamsky trasformato in una creatura gigantesca e orribile, ma riesce comunque a sconfiggerlo e i due fuggono con l'elicottero osservando la piattaforma esplodere in mezzo all'oceano.\nModalit\u00e0 di gioco.\nIl gioco dispone solo della modalit\u00e0 giocatore singolo.\nAccoglienza.\nLa rivista \"Play Generation\" lo classific\u00f2 come il secondo titolo splatter pi\u00f9 nauseante tra quelli disponibili su PlayStation 2."}
{"id": "2072107", "revid": "124225720", "url": "https://it.wikipedia.org/wiki?curid=2072107", "title": "7\u00aa Mostra internazionale d'arte cinematografica di Venezia", "text": "La 7\u00aa edizione della Mostra Internazionale d'Arte Cinematografica di Venezia (denominata 7\u00aa Esposizione Internazionale d'Arte Cinematografica) si \u00e8 svolta a Venezia, Italia, dall'8 agosto al 1\u00ba settembre del 1939. Questa edizione fu condizionata dal precipitare della situazione internazionale: ci furono numerose assenze e venne assegnata soltanto la Coppa Mussolini al film \"Abuna Messias\" di Goffredo Alessandrini. Come l'edizione precedente molti dei film sono di stampo propagandistico e, fino alla fine della guerra, la mostra verr\u00e0 disertata dagli Stati Uniti d'America.\nGiuria internazionale.\nLa giuria era cos\u00ec composta:"}
{"id": "2072113", "revid": "968255", "url": "https://it.wikipedia.org/wiki?curid=2072113", "title": "8\u00aa Mostra internazionale d'arte cinematografica di Venezia (1940)", "text": "L'8\u00aa edizione della Mostra Internazionale d'Arte Cinematografica di Venezia (denominata 8\u00aa Mostra Internazionale d'Arte Cinematografica) si \u00e8 svolta a Venezia, Italia, dal 1\u00ba settembre all'8 settembre del 1940.\nQuesta edizione, come le due successive del 1941 e del 1942, svoltesi durante la guerra, si svolsero lontano dal Lido con la partecipazione di pochi paesi e con la proiezione in alcune sale cinematografica di Venezia (\"Rossini\" e \"San Marco\"). Le edizioni del 1940, 1941 e 1942 in seguito si considerarono come non avvenute ai fini dell'assegnazione dei premi. \nGiuria e Premi.\nLa giuria si compose di delegati italiani e tedeschi che decisero i vincitori:"}
{"id": "2072116", "revid": "729019", "url": "https://it.wikipedia.org/wiki?curid=2072116", "title": "Gastone Novelli (aviatore)", "text": "Biografia.\nDopo aver completato gli studi fu assegnato ai Lancieri di Montebello. Chiese ed ottenne di essere destinato al Corpo aeronautico militare, prima il 31 luglio 1915 come Tenente Osservatore d'aeroplano della 11\u00aa Squadriglia da ricognizione e combattimento Farman e poi come pilota, dopo avere frequentato un corso di pilotaggio alla scuola di Busto Arsizio.\nViene assegnato alla 30\u00aa Squadriglia e poi ad un reparto caccia solamente il 20 marzo 1917, la 81\u00aa Squadriglia Aeroplani. Ottenne quindi la sua prima vittoria in combattimento il 3 giugno 1917, abbattendo un biposto Hansa-Brandenburg C.I della Flik 4. Dopo altre due vittorie e molte missioni di volo, l'11 agosto 1917 gli venne conferito il comando della 76\u00aa Squadriglia Caccia.\nIl 22 agosto, rimase ferito in un combattimento aereo e quindi in convalescenza per breve tempo, ma dopo la rotta di Caporetto ritorn\u00f2 al fronte, assegnato ora alla 91\u00aa Squadriglia aeroplani da caccia, comandata da Francesco Baracca. Qui ottenne le altre vittorie, abbattendo cinque velivoli nemici, alcuni in collaborazione con altri piloti della squadriglia, ed effettuando svariate missioni di attacco al suolo e ricognizione.\nIl 17 maggio 1918 abbatte assieme a Guido Nardini e Cesare Magistrini l'Albatros D.III dell\u2019asso austriaco Franz Gr\u00e4ser della Flik 61J a Pero, frazione di Breda di Piave.\nAlla fine della guerra con un totale di otto vittorie ufficialmente riconosciute, rimase al medesimo reparto quale ufficiale di carriera. Venne sanzionato con 10 giorni di rigore per avere eseguito acrobazie aeree sull'ippodromo dei Parioli a Roma.\nMor\u00ec il 3 giugno 1919 per un incidente di volo: in decollo da Padova, il motore si blocc\u00f2 per un guasto e, nel tentativo di rientrare sul campo, l'aeroplano stall\u00f2 e si capovolse al suolo urtando l'argine di un fosso; venne trasportato in ospedale, ma le lesioni subite risultarono mortali.\nL'aeroporto di Ravenna, il 19 giugno 1921, nel corso della prima edizione della Coppa Baracca (Trofeo Aviatorio collegato alle manifestazioni in memoria dell'asso italiano) fu intitolato a Gastone Novelli."}
{"id": "2072117", "revid": "20099094", "url": "https://it.wikipedia.org/wiki?curid=2072117", "title": "Reti di telecomunicazioni", "text": ""}
{"id": "2072118", "revid": "20099108", "url": "https://it.wikipedia.org/wiki?curid=2072118", "title": "Reti per telecomunicazioni", "text": ""}
{"id": "2072120", "revid": "1821190", "url": "https://it.wikipedia.org/wiki?curid=2072120", "title": "Burning ship", "text": "Il frattale Burning Ship fu creato e descritto per la prima volta da Michael Michelitsch e Otto E. R\u00f6ssler nel 1992. Il frattale \u00e8 definito come l'insieme dei punti in formula_1 tale che la seguente successione per ricorrenza:\n\u00e8 limitata. \nL'unica differenza fra questo frattale e l'Insieme di Mandelbrot \u00e8 che alla componente reale e a quella immaginaria sono attribuiti i loro rispettivi valori assoluti prima di ogni iterazione. La mappa non \u00e8 analitica perch\u00e9 la sua parte reale e immaginaria non obbediscono alle equazioni di Cauchy-Riemann."}
{"id": "2072121", "revid": "767487", "url": "https://it.wikipedia.org/wiki?curid=2072121", "title": "Jungle Jim (serial cinematografico)", "text": "Jungle Jim \u00e8 un serial cinematografico del 1937 diretto da Ford Beebe e Clifford Smith. Prodotto dall'Universal, il film \u00e8 basato sulla striscia a fumetti creata da Alex Raymond.\nNei cinema.\nQuesto serial in pratica costituiva un \"film esteso\" ed era costituito da 12 episodi (di circa 20 minuti), ognuno dei quali veniva proiettato per una settimana nello stesso cinema. La conclusione di ogni episodio era caratterizzata dal \"cliffhanger\", ovvero dal finale aperto, in sospeso, questo ovviamente per invitare il pubblico ad andare al cinema anche al settimana successiva."}
{"id": "2072122", "revid": "122155911", "url": "https://it.wikipedia.org/wiki?curid=2072122", "title": "Oreste Puliti", "text": "Biografia.\nOreste Puliti formatosi presso il Circolo Scherma Fides di Livorno, fu allievo di Beppe Nadi e compagno di sala di Aldo Nadi, Nedo Nadi e altri, nella sua carriera ha collezionato trofei e vittorie nelle maggiori competizioni internazionali.\nNel 1919, dopo la prima guerra mondiale, vinceva a Joinville (Parigi) il torneo interalleato sia nella sciabola che nel fioretto. le prime medaglie olimpiche arrivarono ai Giochi della VII Olimpiade di Anversa del 1920, presso i quali conquist\u00f2 la medaglia d'oro nei concorsi a squadre di sciabola e fioretto, nelle cui gare individuali si piazz\u00f2 rispettivamente quarto e settimo.\nQuattro anni dopo ai Giochi della VIII Olimpiade di Parigi riconquist\u00f2 l'oro a squadre di sciabola, ma la squadra di fioretto giunse quarta. A livello individuale partecip\u00f2 solo alla gara fioretto perch\u00e9 la squadra fu ritirata per protesta verso la decisione di un arbitro.\nNel 1927 partecip\u00f2 al Campionato internazionale di scherma vincendo l'oro nel fioretto individuale. Ai Giochi della IX Olimpiade di Amsterdam del 1928 si aggiudic\u00f2 altre due medaglie a squadre: la terza d'oro consecutiva nella sciabola e l'argento nel fioretto, dove si piazz\u00f2 nuovamente quarto nella gara individuale.\nIl 1929 fu l'anno dell'ultima apparizione in ambito internazionale, ripartecipa ai campionati europei, a Napoli di fioretto individuale e al Campionato internazionale di scherma, Nel 1930 partecipa ai campionati mondiali a squadre riconquistando entrambi i titoli dove conquist\u00f2 l'oro in entrambe le competizioni di fioretto.\nI mondiali di Ostenda furono la sua ultima apparizione sui palcoscenici internazionali. Oreste Puliti muore a Lucca il 5 febbraio 1958.\nPalmar\u00e8s.\nIn carriera ha ottenuto i seguenti risultati:"}
{"id": "2072128", "revid": "287204", "url": "https://it.wikipedia.org/wiki?curid=2072128", "title": "Valentina Tereskova", "text": ""}
{"id": "2072132", "revid": "125725255", "url": "https://it.wikipedia.org/wiki?curid=2072132", "title": "Locale di Cir\u00f2", "text": "Il Locale di Cir\u00f2 \u00e8 un'organizzazione criminale appartenente alla 'ndrangheta, comandata dalle 'ndrine dei Farao-Marincola, che prende il nome dai paesi del crotonese di Cir\u00f2 e Cir\u00f2 Marina ed estende il suo dominio dall'area di Crotone fino al versante ionico cosentino.\nDescrizione.\nI contatti storici con le cosche reggine fanno s\u00ec che il Locale di Cir\u00f2 ha ramificazioni in Lombardia, Umbria, Toscana ed Emilia-Romagna. Tuttavia la vera forza dei \"Cirotani\" \u00e8 l'unit\u00e0 che sono riusciti a mantenere negli anni, . Si tratta di una cosca che opera da diversi anni tuttavia \u00e8 stata riconosciuta associazione mafiosa a delinquere solo nel 2003. Le operazioni \"Galassia\" ed \"Eclissi\" risalenti alla met\u00e0 degli anni '90 e avviate contro alcune cosche del reggino e cosche del crotonese, in particolare del Locale di Cir\u00f2, e dalle successive operazioni \"Dust\", \"Bellerofonte\" e \"Stige\" svolte rispettivamente negli anni 2004, 2007 e 2018 ne confermano tale sentenza emessa nel 2003.\nStoria.\nAnni '80.\nContrabbando di sigarette.\nSecondo le indagini dei Carabinieri svolte negli ottanta e novanta del secolo scorso, fu il boss cirotano Nicodemo (detto \"Nick\") Aloe a sviluppare enormemente le attivit\u00e0 criminali della locale di Cir\u00f2, sino allora dedita soprattutto al contrabbando di sigarette con esponenti della criminalit\u00e0 palermitana. Dagli anni ottanta gli interessi della cosca iniziarono infatti a riguardare gli appalti, la gestione di bische clandestine in Toscana, Lombardia e Germania, il traffico di stupefacenti e armi (negli anni della guerra civile Jugoslava), anche via mare nelle coste del crotonese. Nel corso di inchieste riguardanti la camorra di Raffaele Cutolo, emerse che Aloe veniva considerato \"un pezzo da novanta\" della 'ndrangheta calabrese.\nL'assassinio di Aloe e l'ascesa dei Farao-Marincola.\nNick Aloe fu assassinato nel gennaio del 1987 e per il suo omicidio furono processati esponenti della cosca.\nDopo la morte del boss Aloe, il potere venne assunto dai fratelli Giuseppe e Silvio Farao e da Cataldo Marincola che, nel corso di un dominio trentennale, hanno espanso ulteriormente il volume di affari, il potere e la capacit\u00e0 della cosca di infiltrare profondamente ambiti delle istituzioni locali e dell'economia locale, come parrebbe emergere dalla recente operazione Stige, in seguito approfondita.\nAnni '90 - Ammissione nel Crimine e le operazioni Galassia ed Eclissi.\nCon l'omicidio di Francesco Canale negli anni '90, il Capo-Crimine di Cir\u00f2 viene ammesso nelle riunione del Crimine di Polsi."}
{"id": "2072139", "revid": "785616", "url": "https://it.wikipedia.org/wiki?curid=2072139", "title": "Itt\u014d Ogami", "text": ""}
{"id": "2072140", "revid": "712828", "url": "https://it.wikipedia.org/wiki?curid=2072140", "title": "Itto Ogami", "text": ""}
{"id": "2072143", "revid": "1494169", "url": "https://it.wikipedia.org/wiki?curid=2072143", "title": "Gastone Novelli", "text": ""}
{"id": "2072149", "revid": "365417", "url": "https://it.wikipedia.org/wiki?curid=2072149", "title": "'Ndrina Iamonte", "text": "La 'ndrina Iamonte \u00e8 una cosca malavitosa o 'ndrina della 'ndrangheta calabrese, originaria di Melito Porto Salvo. Le loro attivit\u00e0 illecite vanno dal traffico di stupefacenti, riciclaggio di denaro, appalti pubblici fino al traffico di armi e di esplosivi. Sono alleati dei Moscato. In Italia si trovano anche in Toscana, Liguria, Piemonte, Valle d'Aosta e Lombardia (dove sono attivi a Desio nell'omonimo locale, Bovisio Masciago e Cesano Maderno). All'estero hanno cellule nell'est Europa. I Moscato e i Malacrin\u00f2 sono 'ndrine loro alleate.\nStoria.\nAnni '70.\nInizia ad accrescere la sua influenza e il suo potere quando il suo boss Natale Iamonte si interessa negli anni settanta della costruzione della Liquichimica di Saline Joniche. Egli organizz\u00f2 la spartizione dei miliardi di lire dati dal governo italiano da dividere tra le 'ndrine del luogo e anche con famiglie canadesi.\nSempre negli anni Settanta gli Iamonte si inseriscono insieme ai catanesi Santapaola anche per la costruzione delle Officine Grandi Riparazioni per le Ferrovie dello Stato.\nAnni '90.\nNegli anni '90 a Roghudi scoppia una faida tra gli Zavettieri e i Pangallo-Maesano-Verno, in cui finiscono coinvolti per il sequestro dell'8 aprile 1992 di Giacomo Falcone, imprenditore amico degli Iamonte.\nDopo 14 morti la commissione interprovinciale riesce a far concludere la faida.\nAnni 2000.\nNel 2009 viene alla luce da una confessione del pentito Francesco Fonti che Natale Iamonte nel 1987 abbia partecipato all'affondamento della nave Rigel, piena di rifiuti tossici, nel mediterraneo, e di una nave al largo di La Spezia e una al largo di Livorno. Il pentito viene denunciato dall'anziano boss per calunnia.\nOrganizzazione.\nMembri di spicco"}
{"id": "2072156", "revid": "125701095", "url": "https://it.wikipedia.org/wiki?curid=2072156", "title": "'Ndrina Libri", "text": "I Libri sono una 'ndrina di Reggio Calabria alleata dei De Stefano, dei Condello e dei Tegano.\nGestiscono insieme ai loro alleati le attivit\u00e0 illecite della zona centrale di Reggio Calabria in particolare Cannav\u00f2. ma anche il locale di San Cristoforo e di Spirito Santo, ed inoltre sono presenti nei quartieri: Condera, Vinco, Pavigliana, Modena e San Giorgio.\nI Borghetto, gli Zindato e i Caridi sono cosche vicine ai Libri.\nDall'operazione \"Meta\", a Reggio Calabria si delinea un quadro criminale in cui si consolidano le alleanze tra i De Stefano, Libri e Tegano che delinea anche una struttura verticistica in cui un esponente dei De Stefano per la direzione delle attivit\u00e0 criminali con la dote di \"Crimine\", Pasquale Condello come gregario del primo e coordinatore dell'azione di comando, e un membro dei Libri come \"custode e garante delle regole\".\nStoria.\nIniziano ad emergere dal secondo dopoguerra.\nAnni '90 - Seconda guerra di ndrangheta e Operazione Olimpia.\nSono stati coinvolti nella seconda guerra di 'Ndrangheta in quanto alleati dei De Stefano."}
{"id": "2072157", "revid": "339392", "url": "https://it.wikipedia.org/wiki?curid=2072157", "title": "Libri ('Ndrina)", "text": ""}
{"id": "2072158", "revid": "130040", "url": "https://it.wikipedia.org/wiki?curid=2072158", "title": "Bernardo Ruggero di Foix", "text": "Origine.\nEra il secondo figlio maschio del conte di Carcassonne e di Couserans, Ruggero I (930/40- dopo Aprile 1011) e di Adele di Pons (\u2020 dopo Aprile 1011), come ci viene confermato dal documento n\u00b0 134 delle \"Preuves de l'Histoire G\u00e9n\u00e9rale de Languedoc, Tome V\" inerente ad una donazione in cui viene citato coi genitori.Ruggero I di Carcassonne era figlio di Arnaldo di Comminges, Conte di Comminges e di Couserans e della moglie Arsinda di Carcassonne, mentre Adelaide di Pons, lo storico Thierry Stasser la identificata con Adelaide di Melgueil (953-ca. 1011) figlia di Bernardo Conte di Melgueil e della moglie S\u00e9n\u00e9gonde di Rouergue o Adelaide di Rouergue (949-dopo il 1011), figlia di Baldovino di Pons e di una contessa di Rouergue.\nBiografia.\nTra il 981 ed il 1011, Bernardo Ruggero, viene citato in diversi documenti delle \"Preuves de l'Histoire G\u00e9n\u00e9rale de Languedoc, Tome V\":\nSuo padre Ruggero, nel 1002, aveva fatto testamento e a Bernardo Ruggero aveva lasciato la contea di Couserans (\"comitatu de Cosoragno\"), come ci viene confermato dal documento n\u00b0 XXXV de la \"Histoire du Comt\u00e9 et de la Vicomt\u00e9 de Carcassonne\"; ma, alla morte del padre, avvenuta intorno al 1011, secondo la \"Histoire du Comt\u00e9 et de la Vicomt\u00e9 de Carcassonne\" Bernardo, dato che il fratello primogenito, Raimondo, era gi\u00e0 morto, in ottemperanza alla volont\u00e0 testamentaria del padre, che desiderava che le propriet\u00e0 rimanessero nell'ambito della famiglia, eredit\u00f2 entrambe le contee di Carcassonne (solo una parte della contea di Carcassonne pass\u00f2 ai figli di Raimondo) e di Couserans e le valli del fiume Ari\u00e8ge coagulando i primi territori che daranno origine al titolo di conte di Foix, di cui Bernardo Ruggero fu il primo conte, come confermano le \"Chroniques romanes des comtes de Foix\".\nVerso il 1025, alla morte del padre, Garcia Arnaud, la moglie, Gersenda di Bigorre, eredit\u00f2 la contea di Bigorre e Bernardo Ruggero divenne conte consorte di Bigorre e quando la moglie mor\u00ec, verso il 1032, divenne titolare della contea, mettendo cos\u00ec insieme i territori della contea di Foix, di cui viene considerato il primo conte.\nFece ampliare il primo nucleo del castello di Foix, gi\u00e0 citato nel testamento del padre, che eresse a capitale dei suoi domini. A Foix fece erigere anche un monastero in cui venne sepolto quando mor\u00ec.\nSecondo \"La Vasconie. Tables G\u00e9n\u00e9alogiques\", verso il 1034, la moglie, la contessa Garsenda di Bigorre mor\u00ec prima di Bernardo Ruggero che le succedette nella contea di Bigorre.\nAncora secondo \"La Vasconie. Tables G\u00e9n\u00e9alogiques\", Bernardo Ruggero di Foix, nel 1037 era ancora vivo come confermato da alcuni documenti.&lt;br&gt;La morte di Bernardo Ruggero avvenne alla fine del 1037 o all'inizio del 1038.\n&lt;br&gt;Alla sua morte i tre figli maschi maggiori ereditarono rispettivamente:\nMatrimonio e discendenza.\nIntorno al 1010, Bernardo Ruggero aveva sposato Garsenda di Bigorre, l'erede della contea di Bigorre, figlia del conte di Bigorre, Garcia Arnaud e della moglie, Riccarda.\nBernardo e Gersenda diedero origine alla dinastia dei conti di Foix-Carcassone i cui discendenti sarebbero saliti sul trono di Navarra.&lt;br&gt;Bernardo Ruggero da Gersenda ebbe sei figli:"}
{"id": "2072166", "revid": "1543377", "url": "https://it.wikipedia.org/wiki?curid=2072166", "title": "Universit\u00e0 dell'Egeo", "text": "L'Universit\u00e0 dell'Egeo (in greco \u03a0\u03b1\u03bd\u03b5\u03c0\u03b9\u03c3\u03c4\u03ae\u03bc\u03b9\u03bf \u0391\u03b9\u03b3\u03b1\u03af\u03bf\u03c5) \u00e8 un ateneo policentrico con sede a Mitilene. \u00c8 stata fondata nel 1984 ed \u00e8 composta da cinque scuole.\nOrganizzazione.\nLe cinque scuole che costituiscono l'Universit\u00e0 dell'Egeo si trovano su cinque diverse isole dell'Egeo, ad eccezione di Syros tutte situate nell'Egeo orientale, in prossimit\u00e0 della costa turca. Sono organizzate come segue:\nLa Sede di Mitilene (Mitilene, Lesbo), comprende le seguenti scuole o facolt\u00e0: \nLa Sede di Chios (Chios), \u00e8 costituita dalla facolt\u00e0 di Economia, divisa in:\nLa Sede di Samo (Karlovasi, Samo), \u00e8 costituita dalla facolt\u00e0 di Discipline Scientifiche, divisa in:\nLa Sede di Rodi (Rodi), \u00e8 costituita dalla facolt\u00e0 di Discipline Umanistiche, divisa in:\nLa Sede di Syros (Ermoupoli, Syros) \u00e8 costituita dal dipartimento di Design Industriale.\nProfilo accademico.\nSecondo una recente valutazione dell'Universit\u00e0 da parte della European University Association, \u00e8 stato riconosciuto che l'Universit\u00e0 ha un \"importante\" risultato nella ricerca, ma \u00e8 stato sottolineato che questa ricerca \u00e8 spesso dettata dagli interessi specifici del personale accademico senza essere inserita in una pi\u00f9 ampia e strutturata strategia di ricerca istituzionale. Inoltre, si \u00e8 notato che nonostante la considerevole crescita, non \u00e8 stato ancora completamente sviluppata un'\"etica accademica istituzionale\". \u00c8 stata anche riscontrata la tendenza del personale accademico ad abbinare il proprio lavoro di didattica e ricerca ad altri impegni commissionati sul territorio greco. In effetti, \u00e8 stato osservato che diversi docenti siano stati assenti per almeno la met\u00e0 della settimana lavorativa.\nAssociazioni studentesche.\nDa un gruppo di studenti del dipartimento di Design Industriale di Syros \u00e8 partita nel 2002 l'idea di creare una comunit\u00e0 di studenti con il nome \"myAegean\" per creare un punto di incontro, anche on-line, per tutti gli studenti dell'Universit\u00e0 dell'Egeo. Realizzato il progetto, myAegean costituisce oggi un insieme di diverse attivit\u00e0 e proposte della comunit\u00e0 studentesca dell'ateneo."}
{"id": "2072168", "revid": "128245", "url": "https://it.wikipedia.org/wiki?curid=2072168", "title": "Ticket to Ride (disambigua)", "text": ""}
{"id": "2072171", "revid": "88740", "url": "https://it.wikipedia.org/wiki?curid=2072171", "title": "Santa Guglielma", "text": "Santa Guglielma o Guglielmina o Guglielma la Boema o Guglielma d'Ungheria \u00e8 un personaggio storico oggetto di particolare venerazione a Brunate e a Morbegno. \nLa storia che di lei si tramanda vuole che essa, figlia (o sorella) di un re d'Inghilterra, sposasse nel 798 Teodo, re d'Ungheria. Costui part\u00ec per la Terra Santa lasciando al fratello l'incarico di provvedere al regno ed alla sposa. Ma questi cerc\u00f2 di sedurre la cognata che lo respinse. Per vendicarsi egli l'accus\u00f2 di infedelt\u00e0. Giudicata e condannata a morte, Guglielmina riusc\u00ec ad evadere e, sotto mentite spoglie, fin\u00ec per ritrovarsi alla corte del re di Francia. Anche qui un cortigiano se ne invagh\u00ec e cerc\u00f2 di sedurla ma, venendone respinto, la accus\u00f2 di infanticidio, per cui di nuovo la poveretta venne condannata alla pena capitale. Nuovamente liberata, pass\u00f2 in Italia dove decise di rinchiudersi in un convento, a Brunate, in cui condusse vita austera ed esemplare, acquisendo fama di santit\u00e0 e di taumaturgia. Raggiunto da queste notizie, il re suo sposo venne da lei a chiederle perdono e la ricondusse alle sue terre dove trascorse in pace i suoi ultimi giorni.\nQuesta santa coincide con elevata probabilit\u00e0 con la controversa figura di Guglielma la Boema (morta intorno al 1281 e sepolta in odore di santit\u00e0 a Chiaravalle), i cui seguaci hanno dato luogo a una vera e propria setta eretica, quella dei \"guglielmiti\". Nel 1300 si svolse a Milano un processo contro i seguaci di Guglielma, terminato con la condanna al rogo dei maggiori esponenti del movimento, tra cui suor Maifreda da Pirovano e Andrea Saramita; nella stessa occasione, le spoglie di Guglielma furono riesumate e a loro volta bruciate sul rogo. La venerazione a Guglielma \u00e8 sopravvissuta per secoli a Brunate, dove al personaggio storico di Guglielma la Boema sono stati sovrapposti nuovi racconti e leggende per far perdere la memoria dell'eresia cui il personaggio storico aveva dato luogo; la sua chiesa veniva spesso visitata dalle donne che avevano partorito perch\u00e9 si riteneva che la santa favorisse la produzione di latte per i neonati. Un monastero venne fondato a Brunate da certe sorelle Pedraglio di Como verso il 1350, nel luogo dove si ritiene sia vissuta la santa.\nNella chiesa di Brunate esiste tuttora un affresco, risalente alla seconda met\u00e0 del XV secolo, raffigurante Santa Guglielma con due devoti inginocchiati ai suoi piedi, di cui la monaca potrebbe essere la Beata Maddalena Albrici (probabile committente dell'affresco stesso). Questo affresco doveva far parte di un ciclo pi\u00f9 ampio, come ricorda don Pietro Monti nel 1842:\nUna \"Relazione\" della sua vita, scritta da Andrea Ferrari, fu stampata in Como nell'anno 1642. La poetessa Antonia Pulci (1452-1501), moglie di Bernardo Pulci, scrisse una sacra rappresentazione ispirata a questa vicenda."}
{"id": "2072184", "revid": "197807", "url": "https://it.wikipedia.org/wiki?curid=2072184", "title": "Guitar Hero III", "text": ""}
{"id": "2072188", "revid": "135491", "url": "https://it.wikipedia.org/wiki?curid=2072188", "title": "A Grand Day Out", "text": ""}
{"id": "2072189", "revid": "729019", "url": "https://it.wikipedia.org/wiki?curid=2072189", "title": "Joint Base San Antonio-Lackland", "text": "La Joint Base San Antonio-Lackland \u00e8 una base aerea militare dell'United States Air Force gestita dall'Air Education and Training Command e situata presso la citt\u00e0 di San Antonio, nel Texas.\nInformazioni Generali.\nAttivata nel 1941 come parte del Kelly Field. Designata installazione indipendente nel luglio 1942 come San Antonio Aviation Cadet Center, \u00e8 stata trasferita sotto la gestione della Joint Base San Antonio nel 2009. La base \u00e8 intitolata al Brigadier Generale Frank D. Lackland, primo comandante della scuola di volo di Kelly Field e morto nel 1943.\nUnit\u00e0.\nAttualmente l'unit\u00e0 ospitante \u00e8 il 502nd Air Base Wing\nSono presenti i seguenti reparti:"}
{"id": "2072191", "revid": "767487", "url": "https://it.wikipedia.org/wiki?curid=2072191", "title": "I pantaloni sbagliati", "text": "I pantaloni sbagliati (\"The Wrong Trousers\") \u00e8 un cortometraggio di animazione in claymation del 1993 diretto da Nick Park e prodotto dalla Aardman Animations, vincitore del Premio Oscar per il miglior cortometraggio d'animazione.\n\u00c8 il 2o film dedicato ai personaggi di Wallace e Gromit, segue \"Una fantastica gita\" del 1989 e precede \"Una tosatura perfetta\" del 1995.\nTrama.\n\u00c8 il giorno del compleanno del cane Gromit. Il suo padrone Wallace non se l'\u00e8 dimenticato, ma il festeggiato scopre con disappunto quali sono i suoi regali: un collare e dei \"tecno-pantaloni\" che dovrebbero evitare a Wallace l'incombenza di portarlo a passeggio.\nMentre Gromit \u00e8 fuori, a sperimentare suo malgrado i regali ricevuti, Wallace decide che per far fronte agli incombenti problemi finanziari \u00e8 necessario affittare una stanza della loro casa di West Wallaby Street.\nIl pensionante, un pinguino dall'aspetto inquietante, sceglie di occupare l'accogliente camera di Gromit invece di quella a disposizione, attirandosi l'ostilit\u00e0 del cane, che non sopporta nemmeno l'uso prolungato del bagno e l'ascolto di musica troppo alta anche di notte ed \u00e8 costretto a rifugiarsi nella cuccia in giardino, ma nel contempo si conquista la fiducia di Wallace con un comportamento servizievole.\nQuando si rende conto che il pensionante ha usurpato il suo posto nel rapporto con il padrone e questi sembra essere indifferente al cambiamento, Gromit decide di andarsene di casa. Con il campo lasciato libero dal cane sospettoso, il pinguino pu\u00f2 impossessarsi dei tecno-pantaloni, di cui ha notato le potenzialit\u00e0, e sfruttarli per i propri scopi criminali: il pensionante in realt\u00e0 \u00e8 un famigerato rapinatore di nome Feathers McGraw e il suo obiettivo \u00e8 derubare una mostra di diamanti allestita nel Museo cittadino, servendosi come strumenti dei pantaloni e di Wallace.\nModificati i controlli dei pantaloni e imprigionatovi Wallace, dopo un primo positivo esperimento di controllo a distanza che ha lasciato l'uomo del tutto esausto e confuso su quanto accadutogli, il pinguino lo fa introdurre nottetempo nel Museo. Il furto del diamante pi\u00f9 grande \u00e8 quasi riuscito quando scatta l'allarme e Wallace si sveglia, del tutto inconsapevole, nel bel mezzo della rapina.\nIl pinguino radiocomanda la sua fuga col malloppo fino a casa dove, tolto il travestimento (giusto un guanto rosso in testa per sembrare un pollo), Wallace finalmente lo riconosce.\nGromit, che ha scoperto il piano criminale senza riuscire a intervenire in tempo per sventarlo, affronta il criminale, che per\u00f2 \u00e8 armato di pistola e lo rinchiude in un armadio insieme a Wallace.\nGrazie alle sue eccezionali capacit\u00e0 tecniche, il cane manomette i tecno-pantaloni, in cui il suo padrone \u00e8 ancora bloccato, se ne serve per liberare entrambi.\nAttraverso un rocambolesco inseguimento lungo il percorso del trenino elettrico che si snoda per tutta la casa, Gromit, aiutato con scarso successo da Wallace, riesce a bloccare la fuga con il diamante del pinguino e a catturarlo.\nRiconoscimenti.\n\"I pantaloni sbagliati\" ha ottenuto i maggiori riconoscimenti a livello internazionale, come il Premio Oscar e il Premio BAFTA, e ricevuto svariati premi nei Festival nei quali \u00e8 stato presentato: il Cartoon d'Or al Cartoon Forum, il premio del pubblico al Festival international du court m\u00e9trage de Clermont-Ferrand, il Gran Premio e il premio del pubblico al Festival internazionale dell'animazione di Ottawa, il Golden Space Needle come miglior cortometraggio al Festival internazionale di Seattle, il Gran Premio al Festival internazionale del cortometraggio di Tampere, il premio speciale della giuria al Festival internazionale di Valladolid, il Gran Premio al Festival dell'animazione di Zagabria.\nCritica.\nSecondo il Dizionario Mereghetti \u00abun capolavoro: animazione perfetta, ritmo travolgente da fare invidia a Zemeckis, scenografie e sonoro curatissimi, un umorismo sottile e paradossale molto british\u00bb.\nDistribuzione italiana.\n\"I pantaloni sbagliati\" \u00e8 stato distribuito nelle sale cinematografiche italiane dalla I.M.C. nella stagione 1994/95, all'interno di un'antologia della produzione Aardman intitolata \"Wallace &amp; Gromit ed altre storie\", che comprendeva anche \"Una fantastica gita\" e \"Creature Comforts\" scritti e diretti da Nick Park, ' e ' scritti e diretti da Richard Goleszowski, \"Loves Me... Loves Me Not\" diretto da Jeff Newitt, e \"Adam\" scritto e diretto da Peter Lord.\nSuccessivamente all'uscita nei cinema del primo lungometraggio della Aardman, \"Galline in fuga\" (2000), i tre cortometraggi con protagonisti Wallace e Gromit sono stati distribuiti in VHS e DVD con il titolo \"Le incredibili avventure di Wallace &amp; Gromit\"."}
{"id": "2072192", "revid": "316629", "url": "https://it.wikipedia.org/wiki?curid=2072192", "title": "Richard c\u0153ur de Lion", "text": "Richard c\u0153ur de Lion \u00e8 un'op\u00e9ra-comique in tre atti di Andr\u00e9-Ernest-Modeste Gr\u00e9try, su libretto di Michel-Jean Sedaine, andata in scena alla \"Com\u00e9die-Italienne\" di Parigi il 21 ottobre 1784. Ispirata a una leggenda sulla prigionia in Austria di re Riccardo I d'Inghilterra e sul suo salvataggio da parte del troviero Blondel de Nesle, quest'opera \u00e8 la pi\u00f9 celebre tra quelle composte da Gretry, \"probabilmente il [suo] capolavoro\", e una tra le pi\u00f9 importanti dell'intera produzione lirica francese del XVIII secolo. \nVicende storiche.\nL'opera fu rappresentata per la prima volta, in tre atti, il 21 ottobre 1784 nella \"Salle Favart\", sede dell'\"Op\u00e9ra-Comique\", che era stata all'epoca assorbita dalla rivale \"Com\u00e9die Italienne\". A seguito del largo favore di pubblico riscosso, l'anno successivo ne fu messa a punto una seconda versione in quattro atti che fu data, peraltro senza molto successo, alla corte di Fontainebleau il 25 ottobre, e poi a Parigi il 21 dicembre. A seguito dell'esito insoddisfacente ottenuto dall'edizione in quattro atti, ne fu rielaborata rapidamente una terza versione, di nuovo in tre atti, che and\u00f2 in scena alla \"Com\u00e9die-Italienne\" il 29 decembre, e che entr\u00f2 quindi da allora stabilmente nel repertorio dell'\"Op\u00e9ra-Comique\". L'opera divenne enormemente popolare e continu\u00f2 ad essere regolarmente messa in scena in Francia fino alla fine del XIX secolo, e anche dopo. Essendo stata tradizionalmente riguardata come un lavoro di stampo filo-monarchico, essa usc\u00ec dalle grazie del pubblico soltanto in connessione con i momenti rivoluzionari pi\u00f9 caldi della storia francese, e scomparve quindi dal cartellone significativamente nei periodi compresi tra il 1791 e il 1806, tra il 1827 e il 1841 e tra il 1847 e il 1856. Fino al 1827 si contarono in totale ben 485 rappresentazioni. Nel 1841 Adolphe Adam elabor\u00f2 una nuova orchestrazione per la ripresa di quell'anno all'\"Op\u00e9ra-Comique\" e, nei decenni successivi, fino al 1910, si registrarono oltre 600 ulteriori rappresentazioni presso il teatro parigino. Altre 302 si erano svolte al \"Th\u00e9\u00e2tre Lyrique\", sempre nella capitale francese, tra il 1856 e il 1868."}
{"id": "2072195", "revid": "599013", "url": "https://it.wikipedia.org/wiki?curid=2072195", "title": "Melanopsina", "text": "La melanopsina \u00e8 una proteina prodotta all'interno della retina dell'occhio. \u00c8 compresa nella famiglia delle \"opsine\".\nIn particolare \u00e8 un tipo di fotopigmento espresso dalle cellule gangliari (neuronali) della retina altamente specializzate: esse sono le uniche cellule di questo tipo ad essere direttamente sensibili alla luce.\nFunzioni.\nFunziona da sensore dei cambiamenti della luce trasmettendo i segnali all'encefalo, ed \u00e8 in grado di misurare l'intensit\u00e0 della luce incidente e quindi di comprendere se sia giorno o notte.\nNello specifico trasmette tali parametri di luminanza al NucleoSopraChiasmatico (NSC) tramite il tratto Retinoipotalamico.\nTramite le cellule gangliari che producono melanopsina il NSC, che ha la funzione di orologio biologico dei ritmi circadiani animali, pu\u00f2 sincronizzarsi efficientemente con i cicli ambientali, quindi, trasducendo in cambiamenti di potenziali di membrana gli Zeitgebers luminosi (luce=giorno, buio=notte).\nStoria.\nLa melanopsina \u00e8 stata scoperta nel 1998 studiando le cellule di una rana, studio effettuato da Ignacio Provencio."}
{"id": "2072203", "revid": "729019", "url": "https://it.wikipedia.org/wiki?curid=2072203", "title": "Canadair Sabre", "text": "Il Canadair CL-13 Sabre, era un monomotore a getto da caccia ad ala a freccia, variante dello statunitense North American F-86 Sabre, prodotto dall'azienda canadese Canadair negli anni cinquanta.\nStoria del progetto.\nIl progetto canadese di utilizzare il Sabre nacque dall'esigenza, espressa nel 1948 dal governo canadese, di dotare la Royal Canadian Air Force di un nuovo caccia a reazione destinato a sostituire i de Havilland DH.100 Vampire al momento dell'adesione alla NATO.\nLa scelta cadde sull'aereo statunitense North American F-86 Sabre con la richiesta per\u00f2 di realizzarne una versione locale su licenza affidata alla Canadair, che l'avrebbe prodotto nei propri stabilimenti di Cartierville presso Montr\u00e9al, nel Quebec; la North American avrebbe fornito sia i disegni che il 90% delle componenti mentre la Canadair avrebbe realizzato le parti rimanenti ed avrebbe dovuto provvedere all'assemblaggio dei velivoli. L'accordo venne firmato nell'agosto 1949 ed il progetto venne denominato CL-13 secondo lo standard interno del costruttore.\nIl primo ordine riguardava la realizzazione di 100 esemplari della versione F-86A del Sabre. Secondo questo standard venne realizzato il primo prototipo, denominato CL-13\u00a0Mk.1, che venne portato in volo per la prima volta il 9 agosto 1950, circa un anno dopo la sottoscrizione del contratto.\nNel mentre la North American aveva messo in produzione la versione F-86E del Sabre e, di conseguenza, la Canadair adegu\u00f2 le proprie linee costruttive a questo pi\u00f9 recente standard ed il primo Mk.1 rimase anche l'unico di questa variante; denominato CL-13\u00a0Mk.2 il primo dei velivoli \"aggiornati\" stacc\u00f2 le ruote dal suolo nel mese di ottobre del 1950, soltanto un mese dopo la versione originale statunitense, dalla quale eredit\u00f2 tutte le principali variazioni alle caratteristiche meccaniche ed aerodinamiche di mano in mano che venivano introdotte.\nNegli stessi giorni la North American e la Orenda Engines, stavano portando a termine prove sperimentali per l'impiego di un turbogetto dell'azienda canadese sulla cellula di un F-86A. Progetto risalente al 1949, il velivolo fu portato in volo dal noto pilota Richard Lowe \"Dick\" Johnson e trasferito all'USAF, che lo prese in carico il 24 gennaio del 1951, presso il 2759th Experimental Wing, designandolo F-86J.\nIn seguito le prove sul motore Orenda furono svolte in Canada, dove l'aereo venne indicato come F-86AO prima di essere sostituito da un Sabre Mk.2 di costruzione canadese che a sua volta vide cambiare la propria denominazione in CL-13\u00a0Mk.3. Il felice esito di questo programma condusse la RCAF ad inoltrare un ordine per 400 esemplari della versione di serie, che avrebbe dovuto essere equipaggiata con il motore Orenda, denominata CL-13\u00a0Mk.4. Tuttavia, poich\u00e9 il turbogetto canadese non era ancora pronto per la produzione di serie, il Mk.4 vide la luce ancora equipaggiato con il J47-GE-13, discostandosi quindi solo marginalmente dalla versione Mk.2.\nIl primo dei 438 Sabre Mk.4 sarebbe uscito dalla catena di montaggio il 28 agosto del 1952, ancora prima che venisse completato l'ultimo dei 350 Sabre Mk.2 complessivamente realizzati.\nIl primo Sabre di serie completamente \"made in Canada\" vol\u00f2 il 30 giugno del 1953 equipaggiato con il motore \"Orenda 10\" e con la denominazione CL-13A Mk.5; il turbogetto canadese rese necessarie diverse modifiche alla struttura dell'aereo, in particolare per mantenerne inalterato il baricentro, in quanto pi\u00f9 corto, pi\u00f9 largo e pi\u00f9 pesante del J47. In tutto furono realizzati 370 Mk.5, l'ultimo dei quali fu consegnato il 13 dicembre del 1954.\nL'ultima versione del Canadair Sabre, denominata CL-13B Mk.6, era equipaggiata con il turbogetto \"Orenda 14\"; il primo esemplare fu portato in volo per la prima volta il 19 ottobre del 1954 mentre l'ultimo, di 655 esemplari, vol\u00f2 poco pi\u00f9 di quattro anni dopo, il 21 novembre del 1958. Complessivamente vennero costruiti 1\u00a0815 CL-13 Canadair Sabre di diverse versioni tra il 1950 ed il 1958 e nel frattempo le componenti del velivolo realizzate in Canada (oltre al motore) avevano raggiunto l'85% del totale.\nTecnica.\nCellula.\nIl Canadair Sabre, essendo un aereo prodotto su licenza, non presentava differenze sostanziali rispetto al progetto originario: era un monoreattore monoposto ad ala bassa a freccia di 35 gradi con struttura interamente metallica e carrello d'atterraggio di tipo triciclo anteriore.\nNel proprio percorso evolutivo procedette di pari passo con gli sviluppi dell'F-86 della casa madre, almeno fino all'introduzione del motore Orenda; perci\u00f2 mentre il singolo velivolo Mk.1 era identico ai velivoli North American identificati come variante F-86A-5-NA, i Mk.2 ed i Mk.4 erano il corrispondente degli F-86E-1. In particolare sui velivoli di queste varianti furono impiegati i piani orizzontali completamente mobili ed il parabrezza a punta.\nCon la comparsa della versione Mk.5, la prima effettivamente dotata del turbogetto Orenda, furono introdotte variazioni di dettaglio alla fusoliera (in ragione delle diverse dimensioni del motore) ed alla distribuzione dei pesi, mentre prosegu\u00ec l'evoluzione aerodinamica del velivolo, in particolare con l'utilizzo della nuova ala \"6-3\" gi\u00e0 impiegata sugli F-86F-30.\nLa stessa ala, dotata di paratie all'estradosso, venne installata sia sugli ultimi Mk.4 prodotti che sulla prima parte degli aerei della versione Mk.6, versione che vide per\u00f2 prevalere l'impiego della pi\u00f9 recente soluzione degli slat sul bordo d'entrata, impiego esteso in seguito anche agli aerei gi\u00e0 consegnati in precedenza.\nMotore.\nI Sabre prodotti dalla Canadair furono inizialmente equipaggiati con il motore General Electric J47, turbogetto a compressore assiale, in grado di sviluppare una spinta pari a 5\u00a0200\u00a0lbf (valore equivalente a 23,13\u00a0kN).\nCon la versione Mk.5 si ebbe l'introduzione del motore Orenda 10: anche in questo caso si trattava di un compressore a flusso assiale che, con 5\u00a0870\u00a0lbf (26,11\u00a0kN) di spinta, consent\u00ec al velivolo di migliorare considerevolmente le proprie prestazioni, in particolare dimezzando il tempo di salita a 40\u00a0000\u00a0ft (circa 12\u00a0200\u00a0m), quota che ora poteva essere raggiunta in 9 minuti.\nIl Canadair Sabre Mk.6 pot\u00e9 giovarsi dell'ulteriore incremento di spinta fornito dalla versione 14 del turbogetto Orenda, in grado di raggiungere 7\u00a0275\u00a0lbf (pari a 32,36\u00a0kN) di spinta, con un nuovo considerevole guadagno in termini di prestazioni e quota operativa (in questo caso estesa fino a 16\u00a0800\u00a0m circa, oltre 2\u00a0100\u00a0m in pi\u00f9 rispetto a quanto possibile con gli aerei della versione Mk.5).\nSistemi.\nI Canadair Sabre erano equipaggiati con apparati ricetrasmittenti VHF AN/ARC-505, radiogoniometro AN/ARN-6 e radar IFF APX-6; in un secondo tempo alcuni velivoli furono dotati anche di apparato TACAN.\nSistemi d'arma.\nL'armamento fisso dei Canadair Sabre era costituito da sei mitragliatrici Browning M3 calibro .50\u00a0in (pari a 12,7\u00a0mm) disposte, tre per parte, ai lati del muso. La normale dotazione consisteva in 267 proiettili per ciascuna delle mitragliatrici, ma si poteva arrivare fino ad un massimo di 300 per ogni arma.\nNella parte esterna dell'intradosso di ciascuna delle semiali era possibile installare un pilone al quale era possibile agganciare carichi di caduta per un peso complessivo di 1000\u00a0lb (454\u00a0kg); i carichi potevano essere costituiti da bombe non guidate, serbatoi di napalm o bombe a frammentazione. In alternativa era possibile installare sotto ciascuna ala quattro rastrelliere in grado di ospitare ciascuna due proiettili a razzo.\nI Canadair Sabre erano dotati del sistema Fire Control Radar AN/APG-501 per il calcolo delle soluzioni di tiro riferite ai bersagli individuati, in sostituzione del quale il pilota aveva a disposizione un sistema manuale mentre era presente un mirino giroscopico A-4 cui era collegato il comando di sgancio delle bombe.\nImpiego operativo.\n\"Se non diversamente indicato, le informazioni riportate sono tratte da\" \"Canadair Sabre\", \"in\" \"www.joebaugher.com\".\nI Sabre costruiti in Canada operarono in via prevalente ma non esclusiva nella RCAF: considerevoli quantitativi di aerei furono utilizzati nel Regno Unito, negli Stati Uniti e (pi\u00f9 tardi, nell'ambito del programma MDAP) in diversi paesi aderenti alla NATO. Non di rado, nel corso della loro vita operativa, esemplari di Canadair Sabre prestarono servizio in tre diverse forze armate.\nTra i \"mancati\" impieghi si registrarono due ordinativi che non giunsero alla conclusione sperata: uno per 36 aerei Mk.6 ordinati dall'Argentina (cancellato in seguito a difficolt\u00e0 economiche) e uno per altri 24 esemplari dello stesso tipo ordinati da Israele la cui consegna fu in questo caso annullata dalle autorit\u00e0 canadesi in seguito alla crisi di Suez dell'ottobre del 1956.\nNel 1952 Jacqueline Cochran, che all'epoca aveva 46 anni, decise di battere il primato di velocit\u00e0 femminile detenuto da Jacqueline Auriol. Dopo avere tentato inutilmente di ottenere in prestito un F-86 dall'USAF ottenne dalla RCAF ed il ministero della difesa canadese il permesso di impiegare il Sabre Mk.3 che le venne fornito con una squadra di sedici tecnici di supporto.\nIl primato venne stabilito il 18 maggio 1953 in California con una velocit\u00e0 di 1\u00a0050,15\u00a0km/h su un percorso di 100\u00a0km. Il 3 giugno stabil\u00ec un nuovo primato di 1\u00a0078\u00a0km/h su un circuito di 15\u00a0km. La Cochran durante un volo successivo, sui cieli della California durante una picchiata raggiunse la velocit\u00e0 di 1\u00a0270\u00a0km/h diventando la prima donna a volare a velocit\u00e0 supersonica.\nBangladesh.\nOttenuta l'indipendenza dal Pakistan nel 1971, le forze armate del Bangladesh vennero in possesso di cinque esemplari di Canadair Sabre Mk.6 abbandonati nelle basi precedentemente occupate dalla Pakistani Fida'iyye. Gli aerei vennero presi in carico dalla Bangladesh Biman Bahini che li mantenne in linea fino al 1973 quando furono dismessi per carenza di parti di ricambio.\nCanada.\nI primi esemplari, dei 350 Sabre Mk.2 costruiti, vennero consegnati alla RCAF nei primi giorni di aprile del 1951 e furono assegnati al \"N\u00b0410 Squadron\"; a partire dalla primavera del 1952 e prima della fine del 1953 i nuovi Canadair Sabre equipaggiarono quattro \"Wing\" trasferiti, una volta divenuti operativi, sulle rispettive basi NATO in Europa (Francia, Regno Unito, Germania).\nLa comparsa della variante Mk.5 port\u00f2 alla successiva sostituzione degli esemplari del precedente modello di serie; sono questi i velivoli che, ammodernati e presi in carico dall'USAF con la denominazione F-86E (M), furono successivamente assegnati ad altri paesi (prevalentemente in ambito NATO, nel citato programma MDAP).\nLa consegna dei nuovi velivoli, ed il trasferimento in patria (nell'opposto senso di marcia) di quelli provenienti dalla prima linea, diede origine ad un'unit\u00e0 operativa dedicata nell'autunno del 1953, denominata \"No.1 Overseas Ferry Unit\" (da cui la sigla O.F.U.). Da allora e fino al 1957, quando fu sciolta, i suoi piloti affrontarono oltre 1\u00a0000 trasvolate atlantiche (con i Sabre e con gli addestratori T-33) senza un singolo incidente.\nA partire dagli ultimi mesi del 1954 la RACF acquist\u00f2 un primo lotto di 292 Sabre Mk.6 che, ancora una volta, equipaggiarono i quattro \"Wing\" schierati oltremare, a difesa dei confini dell'Europa occidentale; un secondo lotto di 90 velivoli fu accomunato dallo stesso destino che vide i Sabre rimanere in prima linea fino al 1963 quando furono rimpiazzati dai Canadair CL-90, versione canadese del Lockheed F-104 Starfighter e, in minima parte, dagli Avro Canada CF-100.\nGolden Hawks.\nI Sabre furono utilizzati per costituire i Golden Hawks: si trattava di una pattuglia acrobatica fondata nel 1959 per celebrare il 35\u00ba anniversario della RCAF ed il cinquantenario del primo volo in Canada compiuto da un AEA Silver Dart nel 1909.\nInizialmente la pattuglia era costituita da sei Canadair Sabre Mk 5 con una livrea color oro ed era previsto che le loro esibizioni si sarebbero tenute solo durante le celebrazioni di quell'anno, ma visto il successo ottenuto venne deciso di proseguirne l'attivit\u00e0 ed aggiungere alla formazione un altro aereo arrivando ad una composizione di cinque aerei pi\u00f9 due solisti.\nNel 1961 i Sabre Mk 5 vennero sostituiti dai Mk 6 e la pattuglia venne sciolta solo il 7 febbraio 1964 dopo 317 esibizioni, tutte in America del Nord.\nColombia.\nLa Fuerza A\u00e9rea Colombiana ricevette 6 esemplari di Canadair Sabre, posti in servizio nel corso del 1956 nel \"10 Escuadron de Caza-Bombardero\"; per quanto non certo se si trattasse di aerei della versione Mk.4 oppure Mk.6, gli ultimi velivoli rimasero in servizio fino al 1966.\nGermania.\nRinata all'inizio del 1956, la Luftwaffe ricevette inizialmente alcuni Sabre Mk.5 che funsero da addestratori per la conversione degli equipaggi in funzione del successivo acquisto di 225 Mk.6 i cui i primi esemplari furono consegnati a partire dai primi di giugno del 1959.\nIl primo reparto operativo fu il \"Jagdgeschwader 71 \"Richthofen\"\" (alla guida del quale si trovava l'ex pilota della Luftwaffe ed asso dell'aviazione Erich Hartmann), cui seguirono gli \"Jagdgeschwader 72\" e \"73\". Durante la loro vita operativa diversi Sabre tedeschi furono modificati per l'utilizzo di missili aria-aria Sidewinder.\nSecondo almeno una delle fonti reperite con l'entrata in servizio degli F-104 Starfighter lo JG 71 cedette i propri Sabre agli JG 72 e 73; questi due reparti avrebbero nel frattempo cambiato il loro ruolo operativo da \"caccia diurna\" verso un profilo di missione di supporto aereo ravvicinato: per tale ragione la loro denominazione divenne quella di \"Jagdbombergeschwader\", cio\u00e8 \"reparto caccia bombardieri\" (rispettivamente con i numeri 42 e 43), nelle cui file i Sabre a partire dal 1964 furono progressivamente affiancati e poi sostituiti dai Fiat G-91R.\nNel corso del 1966 la Luftwaffe vendette 90 dei propri Sabre ormai dismessi ad una compagnia privata svizzera che li rivendette all'Aeronautica militare imperiale iraniana; questa, malgrado accordi che escludevano ogni ulteriore cessione, li trasfer\u00ec in rapida successione al Pakistan dando origine ad un \"caso\" diplomatico.\nGrecia.\nA partire dalla met\u00e0 del 1954 la Polemik\u00ed Aeropor\u00eda ricevette 104 esemplari delle serie Mk.2 e Mk.4 acquistati dalla RCAF; progressivamente assegnati agli \"Squadron\" 341, 342 e 343 del 112\u00b0 \"Wing\" i Canadair Sabre vennero mantenuti in servizio fino ai primi anni sessanta.\nHonduras.\nDurante l'estate del 1967 la Fuerza A\u00e9rea Hondure\u00f1a ricevette 8 esemplari di Canadair Sabre Mk.4 in precedenza appartenuti prima alla Royal Air Force e poi alla Jugoslavia. Gli aerei furono mantenuti in servizio fino agli anni ottanta e rimpiazzati con i Dassault Super Myst\u00e8re; risultano aver preso parte ad alcune azioni di disturbo ai confini con El Salvador avvenuti dopo la fine del conflitto scoppiato tra i due paesi nell'estate del 1969.\nItalia.\nL'Aeronautica Militare acquist\u00f2 nel 1957, nell'ambito del programma MDAP, 180 esemplari di Sabre Mk.4 provenienti dal lotto di macchine dismesse dalla RAF, riadattate e designate F-86E(M).\nDestinati al ruolo di \"caccia diurno\" furono assegnati alla 4\u00aa Aerobrigata (9\u00ba, 10\u00ba e 12\u00ba gruppi caccia) ed al 2\u00ba Stormo, in seguito ridesignato 2\u00aa Aerobrigata (8\u00ba, 13\u00ba e 14\u00ba gruppi caccia).\nIn Italia furono sperimentate soluzioni per dotare il Sabre di razzi non guidati HVAR (High Velocity Aircraft Rocket) e di missili aria-aria Sispre C-7 ma nessuna delle due sfoci\u00f2 in un programma operativo.\nI Sabre Mk.4 italiani furono utilizzati in ambito acrobatico dall'Aeronautica Militare, prima equipaggiando la Pattuglia Acrobatica del Cavallino Rampante in seno alla 4\u00aa Aerobrigata e poi, dal 1961 dando vita alle Frecce Tricolori, all'epoca costituita da sei apparecchi.\nA partire dal 1963 anche i Sabre F-86E(M) italiani furono rimpiazzati nei diversi reparti dagli F-104 Starfighter e dai Fiat G.91, in analogia a quanto sarebbe avvenuto a breve nei reparti della Luftwaffe.\nJugoslavia.\nI Canadair Sabre furono acquistati anche dall'aeronautica militare jugoslava. La Jugoslavia, paese non allineato costitu\u00ec un raro esempio di nazione a schierare tra le proprie file, all'epoca della guerra fredda, aerei costruiti sia nei paesi del blocco occidentale che in quelli del blocco orientale.\nTra il 1958 ed il 1959 il governo jugoslavo acquist\u00f2 dall'USAF un lotto di 122 Sabre F-86E(M) gi\u00e0 appartenuti alla RAF. Uno di questi velivoli risulta coinvolto nell'abbattimento di un MiG-15 ungherese avvenuto lungo il confine tra i due paesi.\nOtto dei Sabre jugoslavi furono successivamente venduti all'aviazione honduregna.\nPakistan.\nLa Pakistani Fida'iyye acquist\u00f2 nel 1966 un lotto di 90 Sabre Mk.6 gi\u00e0 appartenuti alla Luftwaffe. Gli aerei furono impiegati in azione nel corso della guerra indo-pakistana del 1971 durante la quale si accaparrarono gran parte delle 141 vittorie registrate in combattimento aereo contro i velivoli dell'indiana Bh\u0101rat\u012bya V\u0101yu Sen\u0101 che tra le proprie file vide cadere alcuni Folland Gnat, MiG-21 e Sukhoi Su-7. Gli ultimi esemplari superstiti, ormai provati dal tempo, furono definitivamente radiati nel 1980.\nRegno Unito.\nFino al termine del 1952 la RAF utilizzava nei propri reparti da caccia aviogetti ancora caratterizzati dall'ala dritta ed i Sabre della RCAF erano gli unici aerei on ala a freccia schierati dalla NATO a difesa dell'Europa occidentale. Nel corso del 1952 la RAF decise, con riluttanza ma avvalendosi dei fondi stanziati nell'ambito del MDAP, di acquistare i Sabre prodotti dalla Canadair per sostituire i propri Gloster Meteor e de Havilland Vampire quale soluzione ad interim nell'attesa che entrassero in produzione il Supermarine Swift e lo Hawker Hunter. Vennero acquistati complessivamente 430 aerei, prevalentemente della versione Mk.4, consegnati a partire dai primi mesi del 1953.\nNel corso del loro impiego nella RAF i velivoli furono designati seguendo il sistema britannico, divenendo pertanto Sabre F.2 o Sabre F.4, e furono inquadrati prevalentemente nella Tactical Air Force (precisamente negli \"Squadron\" contrassegnati con i numeri 3, 4, 20, 26, 67, 71, 93, 112, 130, e 234) e schierati sul territorio della Germania Ovest. Solamente due \"Squadron\" (il 66 ed il 92) rimasero sul territorio metropolitano, in quanto operanti nelle file del Fighter Command.\nI Sabre rimasero in servizio nella RAF per circa tre anni; in particolare gli esemplari utilizzati dai reparti basati sul territorio tedesco furono sostituiti entro il mese di giugno del 1956 dagli Hawker Hunter. Molti degli aerei dismessi dalla RAF trovarono successivo impiego in altre forze aeree.\nPi\u00f9 tardi, nel 1958 uno dei Sabre della RAF venne modificato ed equipaggiato con il turbogetto britannico Bristol Siddeley Orpheus 801, all'epoca in via di sviluppo. Il primo volo fu effettuato il 3 luglio del 1958 e successivamente il Sabre funse da banco di prova volante per la sperimentazione di successive versioni del motore; l'abbinamento tra il Sabre e l'Orpheus ebbe esclusivamente carattere sperimentale e non diede vita ad alcuna produzione di serie.\nStati Uniti d'America.\nDurante la guerra in Corea, l'USAF decise di integrare il numero dei Sabre in servizio con l'acquisto di esemplari costruiti dalla Canadair, al fine di accelerare la formazione dei reparti da caccia da destinare all'impiego in Corea: l'USAF stipul\u00f2 quindi un contratto per 60 Sabre Mk.2, assegnando loro la designazione F-86E-6-CAN, che furono utilizzati nel \"4th\" e nel \"51th Wing\" e pi\u00f9 tardi trasferiti nei reparti dell'Air National Guard. Le consegne furono effettuate tra febbraio e luglio del 1952 e gli aerei venivano ricondizionati con strumentazione ed equipaggiamenti di origine americana prima delle consegne ai reparti operativi.\nSudafrica.\nla Suid-Afrikaanse Lugmag, che aveva gi\u00e0 impiegato alcuni esemplari di Sabre ottenuti in prestito dagli Stati Uniti nel corso della guerra di Corea, ordin\u00f2 34 esemplari di Mk.6 nel corso del 1955. Gli aerei equipaggiarono il \"No. 1 Squadron\" fino al 1964 (quando furono sostituiti dai Mirage IIICZ) ed il \"No. 2 Squadron\" fino al 1976 (rimpiazzati dai Mirage F.1AZ).\nTurchia.\nLa T\u00fcrk Hava Kuvvetleri acquist\u00f2 un lotto di 105 Canadair Sabre delle varianti Mk.2 e Mk.4, noti anche come F-86E(M), gi\u00e0 appartenuti alla RCAF; gli aerei furono impiegati negli \"Squadron\" 141, 142 e 143.\nEsemplari attualmente esistenti.\nAlcuni Canadair Sabre sono conservati in diversi musei nel mondo.\nIn Europa sono presenti:\nAltri Canadair Sabre sono conservati in alcuni musei o basi aeree in Canada tra cui:\nLivree.\nI Sabre della RCAF come gli altri caccia inizialmente erano in metallo naturale, poi venne introdotta la livrea standard NATO con le superfici superiori e laterali a chiazze verde scuro FS34079 e grigio scuro FS36118 e metallo naturale per tutte le superfici inferiori.\nNel 1953 per le superfici inferiori venne adottato il blu FS35164 e poi il grigio chiaro FS36357 dal 1961.\nIn genere le nazioni che acquistavano Sabre usati mantenevano la livrea originale.\nNegli anni settanta alcuni Sabre honduregni avevano la livrea dell'USAF con le superfici superiori e laterali a chiazze di marrone FS30219, verde scuro FS34079, verde medio FS34102 e grigio chiaro FS36622 per tutte le superfici inferiori."}
{"id": "2072206", "revid": "767487", "url": "https://it.wikipedia.org/wiki?curid=2072206", "title": "Jimmy Carl Black", "text": "Biografia.\nNato ad El Paso, Texas, era di sangue Cheyenne. Il suo motto era: \"Hi Boys and Girls, I'm Jimmy Carl Black, and I'm the Indian of the group.\" (Salve, ragazzi e ragazze, io sono J.C.B. e sono l'Indiano del Gruppo).\nIn alcuni album dei Mothers \u00e8 indicato come: \" J.C.Black: Batteria, Voce e Poverta' \".\nNel film \"200 Motels\" interpreta il ruolo del cowboy rozzo e razzista che canta la canzone \"Lonesome Cowboy Burt\".\nNegli anni 70 allo scioglimento dei Mothers si unisce a Captain Beefheart &amp; The Magic Band, per poi formare i Geronimo Black con l'altro ex-Mothers Of Invention Bunk Gardner (fiati).\nNegli anni 80 Jimmy, Bunk e un altro ex M.O.I., il tastierista Don Preston, fondano The Grandmothers assieme ad altri ex musicisti di Frank Zappa, ma nonostante una certa notoriet\u00e0 in Europa, la band ha vita breve.\nJimmy allora si trasferisce ad Austin, Texas, dove incontra il cantante inglese Arthur Brown. Il duo registra insieme un album di standard R&amp;B (Black, Brown and Blue) e si esibisce dal vivo.\nNel 1993 Jimmy si sposta in Europa, dove riforma The Grandmothers con i membri originali Don e Bunk, il bassista olandese-texano Ener Bladezipper e il chitarrista italiano Sandro Oliva.\nInoltre lavora con i Muffin Men, una Frank Zappa tribute band originaria di Liverpool, Regno Unito, e con Jon Larsen, nel surreale progetto Strange News From Mars, che comprende altri ex musicisti di Zappa, come Tommy Mars, Bruce Fowler, Arthur Barrow.\nNel 2001 alla nomina degli Steely Dan's nella Rock and Roll Hall of Fame, Walter Becker chiese ai presenti se ricordavano chi fosse stato l'originale batterista dei Mothers of Invention. Becker ha invano cercato di far entrare Jimmy nella Rock and Roll Hall of Fame come membro fondatore dei Mothers of Invention.\nNel 2007 \u00e8 uscita una biografia in musica di J.C.B. chiamata The Jimmy Carl Black Story.\nNell'agosto 2008 gli viene diagnosticato un cancro ai polmoni, e muore il 1\u00ba novembre.\nConcerti in sua memoria sono stati organizzati sia negli States che in Europa."}
{"id": "2072208", "revid": "729019", "url": "https://it.wikipedia.org/wiki?curid=2072208", "title": "CAC Sabre", "text": "Il CAC Sabre, noto anche come Avon Sabre o CA-27, era un aereo da caccia, monoposto, monomotore turbogetto e monoplano ad ala a freccia, sviluppato dall'azienda aeronautica australiana Commonwealth Aircraft Corporation (CAC) negli anni cinquanta.\nVariante del North American F-86F Sabre, venne principalmente utilizzato dalla Royal Australian Air Force (RAAF), l'aeronautica militare dell'Australia, e acquistato da alcune forze aeree asiatiche rimanendo in servizio operativo fino ai primi anni ottanta con l'indonesiana Tentara Nasional Indonesia Angkatan Udara.\nStoria del progetto.\nNel secondo dopoguerra la RAAF equipaggi\u00f2 i propri reparti con aerei di prevalente origine britannica, in particolare Gloster Meteor e de Havilland Vampire; questi velivoli tuttavia divennero ben presto obsoleti, visti i progressi tecnologici di quegli anni.\nPer il rinnovo del proprio materiale di volo la RAAF opt\u00f2 inizialmente per una soluzione autoctona, favorendo lo sviluppo del Commonwealth Aircraft Corporation CA-23, bireattore con ala a delta, il cui progetto naufrag\u00f2 nel febbraio del 1950 quando (con decisione sorprendente ed inesplicabile) il governo australiano opt\u00f2 per la sottoscrizione di un ordine per settantadue esemplari dell'Hawker P.1081, anch'esso allo stato progettuale, la cui produzione in Australia avrebbe dovuto essere effettuata dalla Commonwealth Aircraft Corporation, con la designazione di CA-24.\nTuttavia, gravata da numerosi impegni, prima della fine di quello stesso anno l'Hawker Siddeley annunci\u00f2 la cancellazione del progetto per il P.1081, lasciando il governo australiano nella necessit\u00e0 di procurarsi una valida alternativa per la sostituzione degli aerei della RAAF.\nLe due soluzioni rimaste sul \"tavolo\" erano relative al progetto britannico dell'Hawker Hunter e al caccia statunitense North American F-86 Sabre; mentre quest'ultimo era in servizio con l'USAF gi\u00e0 da almeno un anno, il progetto britannico avrebbe richiesto tempo per il proprio sviluppo e, pertanto, il 22 febbraio del 1951 l'F-86 fu scelto dagli australiani per avviarne in loco la produzione su licenza; venne quindi inviata negli Stati Uniti una missione commerciale per negoziare dettagliatamente il contratto con la North American Aviation, che si concluse positivamente otto mesi dopo, nell'ottobre del 1951.\nPer altro gi\u00e0 in precedenza erano stati avviati contatti con la North American Aviation, in modo autonomo sia dalla Commonwealth Aircraft Corporation che dal governo australiano: in particolare l'autorit\u00e0 governativa intendeva procurarsi aerei da caccia per l'impegno nella guerra di Corea. Le difficolt\u00e0 palesate dalla NAA nel garantire la fornitura degli aerei, le stesse che condussero l'USAF ad acquistare i Sabre dalla Canadair, da un lato impedirono il buon esito di questa prima trattativa ma, di contro, convinsero gli australiani che la soluzione migliore sarebbe stata quella garantita dalla produzione su licenza da concretizzare mediante gli impianti produttivi della CAC.\nInoltre combinando la possibilit\u00e0 di avere un aereo dalle prestazioni migliori e la scelta \"filosofica\" di utilizzare prodotti di origine britannica, i vertici della CAC conclusero che la soluzione ideale sarebbe stata di motorizzare il Sabre con il turbogetto Rolls-Royce Avon del quale la stessa CAC si sarebbe assunta l'incarico della costruzione, ancora una volta dietro il rilascio della licenza da parte del costruttore.\nAl termine delle trattative, il contratto per il Sabre prevedeva la costruzione di un prototipo e settanta esemplari di serie per la cui realizzazione la North American avrebbe fornito i disegni, i macchinari e parti da assemblare; allo stesso tempo la Rolls-Royce Limited avrebbe fornito i primi ventidue motori completi, prima che le catene di montaggio australiane provvedessero autonomamente agli esemplari successivi.\nL'utilizzo del motore Avon rese necessarie numerose modifiche della cellula originaria, basata sul modello F-86F, rendendo alla fine i due velivoli tra loro considerevolmente differenti: il turbogetto britannico era in grado di generare una spinta maggiore rispetto al motore originario (lo statunitense General Electric J47-GE-27), era pi\u00f9 corto e pi\u00f9 leggero ma il suo diametro era maggiore e produceva un pi\u00f9 consistente flusso d'aria in uscita. Sulla base di questi diversi elementi (anche al fine di mantenere inalterato il centro di massa dell'aereo) fu ampliata la presa d'aria, la fusoliera fu allungata ed allargata nella parte anteriore ed accorciata e resa pi\u00f9 profonda nella zona posteriore (mantenendone per\u00f2 inalterata la lunghezza complessiva).\nUna seconda importante modifica distinse i CAC Sabre dai \"cugini\" statunitensi: l'armamento fu modificato dalle originali sei mitragliatrici Browning M3 (calibro .50\u00a0in) a due cannoni ADEN calibro 30 mm la cui installazione richiese ulteriori variazioni strutturali nella zona della presa d'aria, anche al fine di consentire il puntuale scorrimento dei nastri di alimentazione delle munizioni, attuato elettricamente.\nQuando alla fine del processo di revisione progettuale il nuovo CAC CA-26 (come fu denominato il primo esemplare) fu portato in volo per la prima volta il 3 agosto del 1953, la sua fusoliera differiva per il 60% da quella dell'F-86F; al contrario le ali e l'impennaggio rimasero sostanzialmente invariati. Le prove di volo che seguirono durarono circa un anno, trascorso il quale l'aereo fu consegnato alla \"Aircraft Research and Development Unit\" (ARDU) della RAAF.\nQualche giorno prima ebbero inizio le consegne dei primi esemplari di serie, denominati CA-27 Mk 30; il primo lotto di 22 velivoli fu completato in circa due anni dopo di che la produzione dei successivi 20 aerei fu imperniata sulla versione CA-27 Mk 31, che recepiva la modifica alla struttura alare dell'originale F-86 nota come \"6-3\". Ulteriori modifiche alle ali, che permisero l'integrazione di serbatoi supplementari di carburante all'interno del bordo d'entrata, portarono alla versione CA-27 Mk 32 realizzata in 28 esemplari, con la quale si conclusero le consegne relative al primo ordine di 70 esemplari. In seguito la Commonwealth Aircraft ricevette altre due commesse per altri 41 velivoli che, pur provvisti di motori leggermente modificati e di piloni subalari aggiuntivi, mantennero invariata la propria denominazione di \"Mk 32\"; grazie a questi due ultimi ordini la produzione del CAC Sabre raggiunse i 112 esemplari complessivi, l'ultimo dei quali ricevette il battesimo dell'aria nell'agosto del 1961.\nTecnica.\nCellula.\nIl CA-26 era un monoreattore monoposto ad ala bassa a freccia di 35 gradi; la sua struttura era interamente metallica. Per quanto la sua realizzazione provenisse dal rilascio della licenza da parte della North American, la somiglianza esteriore con il caccia F-86 celava sostanziali modifiche alla cellula, necessarie per l'adozione del motore Rolls-Royce Avon R.A.7: in particolare il maggiore diametro del turbogetto britannico rispetto all'originale statunitense richiese la modifica del tronco della fusoliera, effettuata applicando un inserto di 3\u00a0\u00bd\u00a0in (poco meno di 9\u00a0cm) a met\u00e0 della fusoliera.\nIl motore, in ragione delle sue minori dimensioni, fu sistemato in posizione pi\u00f9 avanzata, richiedendo di conseguenza una precisa opera di revisione della distribuzione dei pesi al fine di mantenere invariato il baricentro del velivolo.\nLe ali del CA-26 erano dotate degli ipersostentatori al bordo d'entrata e tali rimasero anche nei 22 esemplari della prima versione di produzione CA-27 Sabre Mk.30; l'adozione della nuova ala \"6-3\" (comparsa nella versione F-86F-30 dell'originale statunitense) diede origine alla variante CA-27 Mk.31. Non risulta che i Sabre prodotti dalla CAC abbiano mai impiegato la soluzione dell'ala nota come \"F-40\" impiegata sugli F-86F-40 della North American e su parte dei Sabre Mk.6 realizzati dalla Canadair.\nAnche l'impennaggio rimase nella configurazione originale della North American utilizzando, in particolare, la soluzione dei piani orizzontali completamente mobili. Anche il CAC Sabre era dotato di una coppia di aerofreni ai lati della fusoliera, nella sezione posteriore.\nLa cabina del pilota aveva il tettuccio scorrevole verso il posteriore; la cappottina era del tipo \"a goccia\" per dare al pilota la massima visibilit\u00e0 possibile; il sedile eiettabile era di progettazione e produzione North American.\nIl carrello d'atterraggio era di tipo triciclo anteriore con gli elementi principali, a ruota singola, rientranti nello spessore delle ali con movimento verso l'interno; anche l'elemento anteriore aveva ruota singola e si ritraeva nel muso, con movimento all'indietro.\nMotore.\nCaratteristica peculiare degli esemplari australiani del Sabre fu l'utilizzo del turbogetto Rolls-Royce Avon per la sua propulsione; si trattava di un motore a compressore assiale a 16 stadi, capace di erogare una spinta pari a 7\u00a0500\u00a0lbf (33,36\u00a0kN) nella versione R.A.7 (o Avon 20) impiegata sulle prime versioni del Sabre (Mk 30 e Mk 31).\nGli ultimi 69 esemplari del Sabre australiano furono realizzati nella variante Mk 32, contraddistinta dall'utilizzo di una pi\u00f9 recente versione del motore Avon, identificata come Avon 26 ma invariata nella quantit\u00e0 di spinta fornita al velivolo; modifica di particolare interesse introdotta nella nuova versione del motore fu l'impiego di un sistema di riduzione del flusso di carburante al motore al momento dell'utilizzo dei cannoni, realizzato al fine di ridurre la possibilit\u00e0 di vampate determinate dalla combustione dei gas emessi dalle armi ed aspirati nella presa d'aria.\nLe diverse dimensioni ed il peso inferiore del motore Avon rispetto al J47 impiegato nel Sabre della North American determinarono anche le modifiche alle forme del CA-27, compresa la dimensione della presa d'aria frontale la cui superficie venne ampliata per consentire la corretta alimentazione del motore che, al regime di rotazione di 7\u00a0950\u00a0giri/min, richiedeva un flusso d'aria di 120\u00a0lb al secondo (54,4\u00a0kg/sec).\nSistemi d'arma.\nL'armamento fisso del CA-27, in tutte le sue varianti, era costituito da due cannoncini aeronautici ADEN calibro 30 mm disposti ai lati del muso e dotati di un serbatoio per 180 proiettili per ciascun cannone; di norma, nell'impiego operativo, non vevivano trasportati pi\u00f9 di 150 o 160 proiettili per ciascuna arma.\nIl sistema di puntamento del CA-27 era lo statunitense A-1CM che calcolava la distanza del bersaglio usando dati forniti dal radar AN/APG-30 con antenna posta nella parte superiore della presa d'aria del motore.\nNei CA-27 Mk 30 e Mk 31 era presente un pilone sotto ogni semiala per bombe da 227\u00a0kg o 454\u00a0kg oppure serbatoi esterni da 756 litri; nella variante Mk 32 fu aumentato a quattro il numero dei piloni subalari: i due pi\u00f9 interni furono utilizzati per dotare il Sabre di armamento missilistico. Dopo un primo esperimento effettuato (tra il 1956 ed il 1957) utilizzando il britannico de Havilland Firestreak, nel 1959 fu testato e successivamente adottato (anche sugli esemplari delle versioni precedenti) il missile aria-aria AIM-9 Sidewinder, le cui consegne ebbero inizio l'anno successivo.\nImpiego operativo.\nAustralia.\nMentre alcuni esemplari dei primi CA-27 furono destinati, nella seconda met\u00e0 del 1954, alla \"Aircraft Research and Development Unit\", altri velivoli furono consegnati (sul finire dello stesso anno) ai reparti destinati alla fase di transizione, in particolare il \"No. 2 (Fighter) Operational Training Unit\" (No. 2 OTU).\nI primi esemplari ad entrare in servizio operativo, a partire dall'aprile del 1955, furono quelli assegnati al No. 75 Squadron; altri cinque reparti (No.3, 76, 77 e 79 ed il No.5 OTU) furono successivamente equipaggiati con i Sabre.\nTra il febbraio del 1959 ed il luglio del 1960 i CAC Sabre dei No. 3 e No. 77 \"Squadron\" della RAAF vennero impiegati in molte missioni di attacco al suolo durante le operazioni contro i guerriglieri comunisti in Malaysia, al termine delle quali furono destinati ad operazioni di presidio del territorio, in particolare mediante la partecipazione a numerose esercitazioni realizzate sotto l'egida della SEATO. Sempre nell'ambito della medesima organizzazione difensiva il No. 79 \"Squadron\" venne impiegato nelle prime operazioni sul cielo della Thailandia, in quella che sarebbe da l\u00ec a poco deflagrata nella guerra del Vietnam.\nDurante la guerra, in cui Australia e Thailandia erano alleati del Vietnam del sud e degli USA, i CAC Sabre della RAAF della base di Ubon vennero impiegati in missioni di difesa aerea della base senza venire mai coinvolti in combattimento fino al loro ritiro nel 1968.\nLa carriera operativa dei Sabre nella RAAF ebbe termine tra la fine degli anni sessanta e l'inizio del decennio successivo, rimpiazzati nei reparti dai Mirage IIIO, ancora una volta realizzati in loco. L'ultimo CA-27 venne radiato dalla RAAF il 31 luglio del 1971.\nMalesia.\nAlcuni dei Sabre dismessi dalla RAAF tra il 1969 ed il 1971 furono forniti alla Tentera Udara Diraja Malaysia; dei diciotto velivoli complessivamente assegnati, cinque furono trasferiti all'Indonesia nell'agosto del 1976, mentre gli altri furono radiati solo due anni dopo e sostituiti con i Northrop F-5.\nIndonesia.\nAnche l'Indonesia, all'inizio del 1973, ordin\u00f2 diciotto CA-27 gi\u00e0 appartenuti alla RAAF; con i Sabre la Tentara Nasional Indonesia Angkatan Udara sostitu\u00ec gli ormai inservibili MiG fino ad allora in servizio. Altri cinque esemplari furono acquistati dalla Malesia nel 1976 per integrare i velivoli non pi\u00f9 in condizioni operative. Anche in questo caso i Sabre furono sostituiti dai Northrop F-5, all'inizio degli anni ottanta.\nEsemplari attualmente esistenti.\nSono molti i CAC Sabre conservati in strutture museali in tutto il mondo:\nLivree.\nI Sabre della RAAF come gli altri caccia inizialmente erano in metallo naturale, poi venne introdotta la livrea standard NATO con le superfici superiori e laterali a chiazze verde scuro FS34079 e grigio scuro FS36118 e metallo naturale per tutte le superfici inferiori.\nNel 1953 per le superfici inferiori venne adottato il blu FS35164 e poi il grigio chiaro FS36357 dal 1961.\nIn genere le nazioni che acquistavano Sabre usati mantenevano la livrea originale.\nNegli anni settanta alcuni CA-27 malesi avevano una livrea con le superfici superiori e laterali verde scuro FS34079 e grigio chiaro FS36622 per tutte le superfici inferiori."}
{"id": "2072210", "revid": "110157", "url": "https://it.wikipedia.org/wiki?curid=2072210", "title": "Adelia (opera)", "text": "Adelia \u00e8 un'opera seria di Gaetano Donizetti.\nLa prima rappresentazione ebbe luogo al Teatro Apollo di Roma l'11 febbraio del 1841.\nIl libretto \u00e8 tratto da \"La figlia dell'arciere\", opera in tre atti di Carlo Coccia su testo di Felice Romani, da cui Girolamo Maria Marini modific\u00f2 il terzo atto. Il testo del Romani \u00e8 a sua volta tratto da un dramma francese non conosciuto.\nIntroduzione.\nIl libretto, pensato per strutture musicali ormai invecchiate, non piaceva a Donizetti, che riusc\u00ec comunque a scrivere \u00abun buon numero di pagine splendidamente orchestrate\u00bb. Ashbrook giudica la musica della parte centrale del primo atto \u00abcoerente e sintetica\u00bb, mentre trova meno brillanti l'inizio e soprattutto la conclusione; il secondo atto viene giudicato complessivamente migliore; del terzo apprezza le arie ma giudica \u00absuperfluo\u00bb il coro iniziale.\nLa prima rappresentazione fece scalpore, infatti l'opera venne pi\u00f9 volte interrotta dal baccano della folla rimasta fuori dal teatro e che era in possesso del biglietto; l'impresario, al termine dell'opera, venne arrestato per aver venduto un numero di biglietti superiore ai posti del teatro.\nNonostante l'entusiasmo iniziale, \"Adelia\" cadde ben presto nell'oblio, per venir ripresa solo nel settembre del 1997 al Teatro Donizetti di Bergamo, con Daniela Longhi (Adelia), Sergio Bologna (Carlo), Diego d'Auria (Oliviero), Alessandro Svab (Arnoldo) e la direzione di Gustav Kuhn.\nParticolarmente interessante la ripresa effettuata nel gennaio del 1998 al Teatro Carlo Felice di Genova (basata sull'allestimento di Bergamo), con Mariella Devia (Adelia), Stefano Antonucci (Carlo), Octavio Ar\u00e9valo (Oliviero), Boris Martinovic (Arnoldo) sotto la direzione di John Neschling. Le registrazioni effettuate durante gli spettacoli di Genova vennero in seguito pubblicate in CD. Nel recensire lo spettacolo genovese, Roberto Iovino, scrisse che \u00abla musica quasi mai riesce ad elevarsi drammaticamente o liricamente ai livelli degni di un Donizetti\u00bb.\nTrama.\n\u00abL'intrigo si sviluppa in Perona, residenza del duca di Borgogna nel XIV secolo\u00bb\nAtto I.\nArnoldo vuole vendicarsi del giovane conte Oliviero che si era introdotto furtivamente nella camera di sua figlia Adelia, e denuncia l'accaduto al duca Carlo di Borgogna, visto che una legge vieta ai nobile le relazioni sentimentali con il volgo, pena la morte. Vedendo per\u00f2 la disperazione dei due giovani e la loro intenzione di sposarsi, Arnoldo cerca di intercedere presso il duca, il quale finge di accordare il suo perdono.\nAtto II.\nIl duca pensa, in realt\u00e0, di giustiziare il conte Oliviero durante la celebrazione, ma Adelia, avvertita da Comino delle intenzioni del duca Carlo di Borgogna decide di differire le nozze che, dopo le invettitive di Oliviero e di suo padre, perde i sensi.\nAtto III.\nLe nozze non vengono svolte e Adelia \u00e8 impazzita al pensiero che Oliviero possa essere condannato a morte per causa sua, ma ritorna in s\u00e9 dopo aver saputo che suo padre ha ricevuto un titolo nobiliare. A questo punto Adelia e Oliviero possono convolare a nozze nel tripudio generale."}
{"id": "2072213", "revid": "24823", "url": "https://it.wikipedia.org/wiki?curid=2072213", "title": "Short integer", "text": ""}
{"id": "2072214", "revid": "1442080", "url": "https://it.wikipedia.org/wiki?curid=2072214", "title": "Dino Felici", "text": "Dino Felici \u00e8 conosciuto in tutto il mondo per molte opere realizzate per conto di clienti privati o pubblici, ma soprattutto per aver scolpito le statue della Madonna che si trovano a Medjugorje: la prima nel 1986, collocata sul sagrato di fronte al Santuario; la seconda nel 2001, in cima alla Collina delle Apparizioni (Podboro).\nDi rilievo pure la creazione dell'Altare e dell'Ambone nella Cattedrale di S.Maria a Vittoria (Gozo-Malta) nel 2000, o della macchina Mercedes C di marmo per la casa madre di Stoccarda. Una sua scultura (Madonna con Bambino) \u00e8 stata pure riprodotta in una collezione di francobolli dell'Isola di Ascensione. La statua di Beethoven a grandezza naturale troneggia ancora nella scuola di Musica Conservatorio Takashimaya a Tokyo cos\u00ec come il Rilievo di Napoleone a cavallo nella sede di Tokyo della societ\u00e0 Takashimaya.\nDino Felici inizi\u00f2 a scolpire giovanissimo, a 14 anni. Dopo aver frequentato la scuola del marmo di Carrara consegu\u00ec il Diploma di Liceo Artistico. Inizi\u00f2 a lavorare con il padre Eumene e quindi nel 1967 cre\u00f2 una ditta propria, che porta ancora oggi il suo nome.\nAmmalatosi di SLA, Dino Felici \u00e8 morto nel 2002, e a lui \u00e8 dedicato un Premio culturale che viene consegnato ogni estate a Marina di Carrara, sua citt\u00e0 di residenza per 40 anni. L'Associazione \"Dino Felici\" \u00e8 stata creata per ricordarne la figura e premiare personalit\u00e0 che si sono distinte nell'ambito culturale, umanitario, sportivo o scientifico. Tra i premiati: Gianluigi Buffon, Augusto Binelli, Tilde Corsi, Ron, Alessandra Carpino Boeri, Mario Melazzini. L'Edizione 2010 \u00e8 stata assegnata alla Fondazione Vialli-Mauro; quella del 2011 alla Fondazione \"Stefano Borgonovo\"."}
{"id": "2072218", "revid": "110157", "url": "https://it.wikipedia.org/wiki?curid=2072218", "title": "Mandela Family Museum", "text": "Il Mandela Family Museum \u00e8 un piccolo museo dedicato alla vita di Nelson Mandela. Si trova a Soweto, nel quartiere di Orlando West, al numero 8115 di Ngakane Street, in una villetta di quattro stanze che fu la prima casa di Mandela.\nStoria della casa.\nMandela and\u00f2 ad abitare a Ngakane Street nel 1946 con la sua prima moglie Evelyn Ntoko Mase. La sua seconda moglie Winnie vi si trasfer\u00ec nel 1958, e rimase nella casa con le sue figlie anche durante la prigionia del marito. Quando Mandela fu scarcerato, espresse il desiderio di tornare a vivere nella casa di Orlando, ma per motivi di sicurezza non pot\u00e9 rimanerci per molto."}
{"id": "2072229", "revid": "1748167", "url": "https://it.wikipedia.org/wiki?curid=2072229", "title": "H\u00e9l\u00e8ne R\u00e9my", "text": "Biografia.\nHa interpretato numerosi film in costume di produzione italiana e per le sue forme da \"pin-up\" \u00e8 stata anche una ragazza-copertina. Dopo due film d'esordio in cui non venne accreditata nei titoli di testa, debutt\u00f2 nel cinema nel 1949 con una piccola parte in \"Le minorenni\", diretta da Maurice Cloche.\nFra i suoi film girati in Italia figurano \"Cinque poveri in automobile\" (1952) di Mario Mattoli, \"Giovinezza\" (1952) di Giorgio P\u00e0stina, e \"Canto per te\" (1953), diretto da Marino Girolami.\nPer la televisione italiana, la R\u00e9my interpret\u00f2 nel 1970 lo sceneggiato televisivo \"I gioved\u00ec della signora Giulia\", tratto dal romanzo omonimo di Piero Chiara. Diretto da Paolo Nuzzi e Massimo Scaglione, lo sceneggiato aveva come interpreti, oltre all'attrice francese, Claudio Gora e Martine Brochard."}
{"id": "2072230", "revid": "287204", "url": "https://it.wikipedia.org/wiki?curid=2072230", "title": "Helene Remy", "text": ""}
{"id": "2072231", "revid": "1601148", "url": "https://it.wikipedia.org/wiki?curid=2072231", "title": "Michail Romanovi\u010d Bakalejnikov", "text": "Biografia.\nDi origine russa, emigra negli Stati Uniti nel 1926 e nel 1930 viene messo sotto contratto come musicista dalla Columbia Pictures, quindi gi\u00e0 nel 1935 viene nominato \"capo del Dipartimento Musicale\" della stessa major. Suo fratello Constantin era anch'egli compositore ed i due spesso hanno lavorato assieme."}
{"id": "2072234", "revid": "599013", "url": "https://it.wikipedia.org/wiki?curid=2072234", "title": "H\u00e9l\u00e8ne Remy", "text": ""}
{"id": "2072235", "revid": "1543377", "url": "https://it.wikipedia.org/wiki?curid=2072235", "title": "Oundle", "text": "Oundle \u00e8 un piccolo villaggio lungo le rive del fiume Nene nel Northamptonshire ed \u00e8 localizzata a circa a sud-ovest di Peterborough.\nStoria.\nAbitato fin dall'et\u00e0 del ferro, l'invasione sassone vide l'arrivo di una trib\u00f9 chiamata \"Undalas\".\nNoto in epoca anglo-sassone con il nome di \"Undela\" o \"Undalum\", fu un'importante citt\u00e0 di mercato per i contadini della zona. \u00c8 il luogo in cui mor\u00ec san Vilfrido nel 709, dove egli aveva consacrato una chiesa e fondato uno dei suoi monasteri. L'attuale chiesa di St Peter occupa la stessa area della chiesa originale di Vilfrido.\nSan Cetta o Cett, santo del VII secolo, \u00e8 il patrono di Oundle. Si sa molto poco di lui ma secondo il manoscritto medievale \"Secgan\" venne sepolto nel monastero di Oundle, presso il fiume Nene, intorno all'anno Mille e venne eretta una cappella in suo onore nell'XI sec., sulla collinetta al termine della St Sythes Lane. La presenza di questa edicola e di un fiorente mercato port\u00f2 alla crescita di Oundle nel XII secolo.\nIl \"Domesday Book\" riporta Oundle come parte della centena di Polebrook, con una popolazione di 36 famiglie e la presenza di un mulino nel 1086.\nQuando la cittadina prosper\u00f2, ricchi mercanti aprirono negozi e costruirono case, e vennero formate le gilde. Alla stregua di altri centri abitati dei dintorni, Oundle venne colpita dalla peste nera a met\u00e0 del XIV secolo. \nOundle ebbe una Grammar school almeno dal 1465, dove studi\u00f2 William Laxton (ca.1500\u20131556) che fu Lord sindaco di Londra durante il regno di Enrico VIII. Nel suo testamento egli lasci\u00f2 un lascito per fondare la Laxton Grammar School nel 1556, conosciuta ora come Oundle School, gestita dalla Corporazione dei droghieri della Citt\u00e0 di Londra (\"Worshipful Company of Grocers\").\nAmministrazione.\nGemellaggi.\nOundle \u00e8 gemellata con:"}
{"id": "2072236", "revid": "1305772", "url": "https://it.wikipedia.org/wiki?curid=2072236", "title": "Death Note (disambigua)", "text": ""}
{"id": "2072239", "revid": "838137", "url": "https://it.wikipedia.org/wiki?curid=2072239", "title": "Malyj Jugan", "text": "Il Malyj Jugan () \u00e8 un fiume della Russia, nella Siberia occidentale, affluente di destra del Bol'\u0161oj Jugan. Scorre nel Surgutskij rajon del Circondario autonomo degli Chanty-Mansi-Jugra (Oblast' di Tjumen').\nDescrizione.\nIl Malyj Jugan ha origine dai laghi Malojuganskie (\u043e\u0437\u0435\u0440\u0430 \u041c\u0430\u043b\u043e\u044e\u0433\u0430\u043d\u0441\u043a\u0438\u0435) nella vasta zona delle paludi di Vasjugan, nel sud-est del rajon, vicino al confine con l'oblast' di Tomsk. Scorre attraverso una taiga di zone umide scarsamente popolata mantenendo una direzione mediamente nord-occidentale con un corso molto sinuoso e pendenze debolissime; sfocia nel Bol'\u0161oj Jugan nel suo basso corso, a 121\u00a0km dalla sua foce, vicino all'insediamento di Malojuganskij (\u041c\u0430\u043b\u043e\u044e\u0433\u0430\u043d\u0441\u043a\u0438\u0439).\nLa lunghezza del fiume \u00e8 di 521\u00a0km, l'area del suo bacino \u00e8 di 10\u00a0200\u00a0km\u00b2. La portata media annua del fiume, a 112\u00a0km dalla foce, \u00e8 di 55,42\u00a0m\u00b3/s. Il suo maggiore affluente \u00e8 il Kolko\u010den\"jagun (\u041a\u043e\u043b\u043a\u043e\u0447\u0435\u043d\u044a\u044f\u0433\u0443\u043d).\nIl Malyj Jugan scorre in un'ampia valle ricoperta da una taiga scura di conifere: abete rosso, \"Cedrus\" e pino. Le parti centrale e superiore del bacino sono scarsamente popolate: ci sono solo delle jurte chanti lungo il corso del fiume. Nel corso medio del fiume passa il confine orientale della riserva di Jugansk (\u042e\u0433\u0430\u043d\u0441\u043a\u0438\u0439 \u0437\u0430\u043f\u043e\u0432\u0435\u0434\u043d\u0438\u043a), creata nel 1983.\nIl fiume congela da ottobre sino a fine aprile - primi di maggio)."}
{"id": "2072240", "revid": "599013", "url": "https://it.wikipedia.org/wiki?curid=2072240", "title": "Roger Rossat-Mignod", "text": "Biografia.\n, Roger Rossat-Mignod ottenne il suo primo risultato di rilievo in Coppa del Mondo il 6 gennaio 1967 giungendo quinto nel gigante di Berchtesgaden in Germania Ovest. Sullo stesso tracciato nel gennaio del 1972 conquist\u00f2 l'unica vittoria di carriera, sempre in gigante.\nPartecip\u00f2 agli XI Giochi olimpici invernali di , in Giappone, piazzandosi al 15\u00ba posto nella discesa libera e non qualificandosi per lo slalom gigante. Il 19 marzo seguente sulle nevi di casa di Pra Loup sal\u00ec per l'ultima volta sul podio, con un terzo posto in gigante alle spalle dello svizzero Edmund Bruggmann e dell'italiano Gustav Th\u00f6ni.\nUn anno dopo concluse l'attivit\u00e0 agonistica con il nono posto nello slalom speciale di Naeba.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "2072241", "revid": "80339", "url": "https://it.wikipedia.org/wiki?curid=2072241", "title": "Maly Yugan", "text": ""}
{"id": "2072242", "revid": "767487", "url": "https://it.wikipedia.org/wiki?curid=2072242", "title": "La Paz (Agusan del Sur)", "text": "La Paz \u00e8 una municipalit\u00e0 di Prima classe delle Filippine, situata nella Provincia di Agusan del Sur, nella Regione di Caraga.\nLa Paz \u00e8 formata da 15 baranggay:"}
{"id": "2072245", "revid": "309289", "url": "https://it.wikipedia.org/wiki?curid=2072245", "title": "Mama (fiume)", "text": "La Mama () \u00e8 un fiume della Siberia orientale, affluente di sinistra del fiume Vitim (bacino della Lena). Scorre nella Buriazia e nell'Oblast' di Irkutsk, in Russia.\nIl fiume ha origine dalla confluenza dei due rami sorgentizi Pravaja Mama e Levaja Mama provenienti dalle pendici settentrionali dei monti dell'alto Angara (\u0412\u0435\u0440\u0445\u043d\u0435\u0430\u043d\u0433\u0430\u0440\u0441\u043a\u0438\u0439 \u0445\u0440\u0435\u0431\u0435\u0442); sfocia nel Vitim a 171\u00a0km dalla sua foce, presso l'omonimo villaggio di Mama. Il fiume ha una lunghezza di 211\u00a0km, che assieme alla Levaja Mama arrivano a 406\u00a0km; l'area del suo bacino \u00e8 di 18\u00a0900\u00a0km\u00b2. Il suo maggior affluente (da destra) \u00e8 il Konkudera, lungo 153\u00a0km. \nLa Pravaja Mama e la Levaja Mama sono fiumi di semi-montagna, con rapide, cascate e ripide sponde rocciose. Lungo la Levaja si snoda un popolare percorso di turismo acquatico."}
{"id": "2072247", "revid": "7", "url": "https://it.wikipedia.org/wiki?curid=2072247", "title": "H\u00e9l\u00e8n R\u00e9my", "text": ""}
{"id": "2072254", "revid": "640277", "url": "https://it.wikipedia.org/wiki?curid=2072254", "title": "Extreme Ultraviolet Explorer", "text": "LExtreme Ultraviolet Explorer (EUVE) \u00e8 stato un telescopio spaziale per l'osservazione del cielo alle lunghezze d'onda della radiazione ultravioletta (UV), lanciato il 7 giugno 1992. Poich\u00e9 le sue strumentazioni erano state tarate per osservare nel range compreso tra 7 e 76 nm, la EUVE \u00e8 stata la prima missione spaziale appositamente studiata per osservare nell'ultravioletto ad onda corta. Il satellite ha osservato circa 350 oggetti prima del rientro in atmosfera il 30 gennaio 2002.\nObiettivi della missione.\nGli obiettivi della missione comprendevano delle aree differenti di osservazione nel range di frequenze dell'ultravioletto estremo (EUV, acronimo di \"Extreme Ultraviolet\"):\nStrumentazione.\nIl satellite EUVE possedeva tre telescopi ultravioletti, con incidenza perpendicolare, di 188\u00a0kg ciascuno, e uno spettrometro di 323\u00a0kg. I telescopi hanno realizzato delle mappe del cielo con una precisione di 0,1 gradi d'arco; lo spettrometro ha condotto osservazioni in direzione opposta al Sole, al largo dell'eclittica, realizzando uno studio a due bande, comprese tra 8 e 50\u00a0nm."}
{"id": "2072257", "revid": "729019", "url": "https://it.wikipedia.org/wiki?curid=2072257", "title": "Loreto (Agusan del Sur)", "text": "Loreto \u00e8 una municipalit\u00e0 di Prima classe delle Filippine, situata nella Provincia di Agusan del Sur, nella Regione di Caraga.\nLoreto \u00e8 formata da 17 baranggay:"}
{"id": "2072265", "revid": "123440975", "url": "https://it.wikipedia.org/wiki?curid=2072265", "title": "I Don't Wanna Fight", "text": "I Don't Wanna Fight \u00e8 una canzone scritta dalla cantante britannica Lulu, suo fratello Billy Lawrie e Steve DuBerry, ed originariamente offerta a Sade, che la rifiut\u00f2. Alla fine il brano fu registrato da Tina Turner che nel 1993 lo inser\u00ec nella colonna sonora del film \"Tina - What's Love Got to Do With It\".\nIl singolo fu un buon successo in tutto il mondo, raggiungendo la prima posizione in Canada, dove rimase per cinque settimane, la settima nel Regno Unito e la nona nella Billboard Hot 100, riuscendo ad entrare anche nella top ten di diversi paesi europei. \"I Don't Wanna FIght\" \u00e8 stato l'ultimo singolo nella top ten statunitense per Tina Turner.\nLa stessa Lulu, in seguito, registrer\u00e0 la canzone, per l'album del 2003 \"The Greatest Hits\"."}
{"id": "2072267", "revid": "121837", "url": "https://it.wikipedia.org/wiki?curid=2072267", "title": "EUVE", "text": ""}
{"id": "2072275", "revid": "767487", "url": "https://it.wikipedia.org/wiki?curid=2072275", "title": "Prosperidad (Filippine)", "text": "Prosperidad \u00e8 una municipalit\u00e0 di Prima classe delle Filippine, capoluogo della Provincia di Agusan del Sur, nella Regione di Caraga.\nProsperidad \u00e8 formata da 32 baranggay:"}
{"id": "2072283", "revid": "702184", "url": "https://it.wikipedia.org/wiki?curid=2072283", "title": "Robert Tryon", "text": "Coni\u00f2 nel 1939 il termine \"cluster analysis\" nell'ambito dei suoi lavori in psicometria."}
{"id": "2072298", "revid": "149727", "url": "https://it.wikipedia.org/wiki?curid=2072298", "title": "Castelfranco d'Emilia", "text": ""}
{"id": "2072302", "revid": "16758", "url": "https://it.wikipedia.org/wiki?curid=2072302", "title": "Lega Hockey", "text": ""}
{"id": "2072304", "revid": "71155", "url": "https://it.wikipedia.org/wiki?curid=2072304", "title": "Jean Etienne Marie Portalis", "text": ""}
{"id": "2072322", "revid": "838137", "url": "https://it.wikipedia.org/wiki?curid=2072322", "title": "Ovidio Lari", "text": "Biografia.\nNacque a Fabbrica di Peccioli, in provincia di Pisa e diocesi di Volterra, il 2 gennaio 1919. Era primogenito di tre figli.\nMinistero sacerdotale.\nIl 10 agosto 1941 fu ordinato presbitero dal vescovo Dante Maria Munerati.\nDopo l'ordinazione fu cappellano della cattedrale di Volterra e dottore in teologia presso la Pontificia universit\u00e0 \"San Tommaso d'Aquino\" di Roma.\nFu professore di lettere, filosofia, teologia presso il seminario di Volterra, dal 1941 al 1968, e di lettere presso il pontificio seminario regionale \"Pio XII\" di Siena, dal 1955 al 1958.\nFu direttore del settimanale della diocesi di Volterra \"L'Araldo\", dal 1953 al 1968, e canonico della cattedrale di Volterra, dal 1948 al 1968.\nPartecip\u00f2, come esperto, al Concilio Vaticano II con il vescovo di Volterra Marino Bergonzini.\nMinistero episcopale.\nIl 15 ottobre 1968 papa Paolo VI lo nomin\u00f2 vescovo di Aosta; succedette a Maturino Blanchet, dimessosi per raggiunti limiti di et\u00e0. Il 30 novembre successivo ricevette l'ordinazione episcopale, nella cattedrale di Volterra, dal vescovo Marino Bergonzini, coconsacranti i vescovi Abele Conigli e Carlo Colombo. L'8 dicembre prese possesso della diocesi.\nDurante il suo episcopato accolse in visita pastorale nel 1986, ed in villeggiatura a Les Combes, papa Giovanni Paolo II; visit\u00f2 tutte le parrocchie della diocesi pi\u00f9 volte e indisse il sinodo diocesano, che si svolse dal 1988 al 1993.\nIl 30 dicembre 1994 papa Giovanni Paolo II accett\u00f2 la sua rinuncia, presentata per raggiunti limiti d'et\u00e0; gli succedette Giuseppe Anfossi, del clero di Torino.\nSi ritir\u00f2 dapprima a Castelfiorentino e poi a Fabbrica di Peccioli, dove mor\u00ec il 2 febbraio 2007.\nDopo le esequie, celebrate il 5 febbraio nella cattedrale di Volterra ed il 6 febbraio nella cattedrale di Aosta, fu inizialmente sepolto nel cimitero del capoluogo valdostano; in seguito la salma fu traslata nella cattedrale di Aosta.\nGenealogia episcopale.\nLa genealogia episcopale \u00e8:"}
{"id": "2072327", "revid": "34928", "url": "https://it.wikipedia.org/wiki?curid=2072327", "title": "Guglielma di Boemia", "text": ""}
{"id": "2072332", "revid": "117556930", "url": "https://it.wikipedia.org/wiki?curid=2072332", "title": "Emanuel Ungaro", "text": "Biografia.\nGia all'et\u00e0 di nove anni Emanuel Ungaro apprese il mestiere di sarto con l'aiuto del padre ad Aix-en-Provence. Proveniente da una famiglia pugliese immigrata da Francavilla Fontana, si trasfer\u00ec prima a Parigi, e poi a Barcellona per lavorare con Balenciaga, rimanendovi sei anni. Nel biennio successivo lavor\u00f2 presso Courr\u00e8ges. \nCre\u00f2 la propria \"griffe\" nel 1965 e present\u00f2 la sua prima collezione durante il periodo di massima della moda futurista. Il suo marchio di fabbrica sar\u00e0 sempre un mix di stampe e sfumature luminose su drappeggio. Il negozio principale di Emanuel Ungaro si install\u00f2 all'inizio di Avenue Montaigne a Parigi. Negli anni Ottanta era uno dei cinque grandi nomi dell'alta moda parigina.\nNel 1996 la sua azienda fu acquistata dal gruppo italiano Ferragamo. Ungaro si ritir\u00f2 quindi dalla gestione dell'azienda. Lasci\u00f2 definitivamente il mondo della moda parigina il 26 maggio 2004 dopo oltre 35 anni di collezioni.\nNel 2012, l'azienda italiana Aeffe riprese la produzione e la distribuzione degli articoli Ungaro.\nUngaro \u00e8 morto a Parigi nel dicembre del 2019.\nVita privata.\nEra sposato dal 1988 con Laura Bernabei, figlia di Ettore Bernabei e sorella di Matilde. I due hanno avuto una figlia, Cosima."}
{"id": "2072334", "revid": "2036687", "url": "https://it.wikipedia.org/wiki?curid=2072334", "title": "A Change Is Gonna Come", "text": "A Change Is Gonna Come \u00e8 un brano musicale del cantante Soul/R&amp;B Sam Cooke, scritto ed originariamente registrato nel 1963, e pubblicato dalla RCA Victor poco dopo la sua morte nel 1964.\nBench\u00e9 si sia trattato di un modesto successo per Cooke, soprattutto in confronto ai suoi precedenti singoli, la canzone assunse particolare importanza negli anni sessanta in quanto inno del movimento per i diritti civili degli afroamericani. Anche per tale ragione la canzone ha assunto sempre pi\u00f9 importanza nel corso degli anni.\nOrigini.\nCooke fu ispirato dal brano di Bob Dylan \"Blowin' in the Wind\" del 1963. Mentre era in tour nel maggio 1963, e dopo aver parlato con alcuni dimostranti a Durham, nella Carolina del Nord, Cooke cominci\u00f2 a scrivere quella che sarebbe diventata \"A Change Is Gonna Come\". In un certo senso la canzone era una risposta a \"Blowin' in the Wind\".\nUn sentimento simile di cambiamento inevitabile era stato gi\u00e0 avvertito da Bob Dylan in un'altra canzone (\"The Times They Are a-Changin\"' del 1963).\n\"A Change Is Gonna Come\" fu finalmente registrata il 21 dicembre 1963 agli RCA Studios a Los Angeles, durante le sessioni di registrazione per l'album \"Ain't That Good News\".\nAccoglienza.\nLa canzone comparve per la prima volta nell'album \"Ain't That Good News,\" l'ultimo di Cooke in vita. Il disco vendette bene, arrivando alla posizione numero 34 della classifica \"Billboard\" Pop Albums. Convinto che \"A Change Is Gonna Come\" meritasse maggior visibilit\u00e0, il manager Allen Klein fece cantare a Sam Cooke il brano durante la sua apparizione al \"The Tonight Show\" del 7 febbraio 1964. Tuttavia una serie di circostanze sfortunate, compresa l'apparizione allo show dei Beatles due giorni dopo, eclissarono l'esibizione di Cooke, e la RCA Records prefer\u00ec pubblicare come singolo le tracce \"Good Times\" e \"(Ain't That) Good News\", pur accettando di mettere \"A Change Is Gonna Come\" come lato B del singolo successivo \"Shake\". Il brano fu accorciato di trenta secondi.\nFinalmente la canzone ebbe l'attenzione che meritava, diventando un vero e proprio inno per la comunit\u00e0 nera nella lotta per i diritti civili. La canzone arriv\u00f2 alla nona posizione della classifica Billboard \"Hot R&amp;B/Hip-Hop Songs\", raggiungendo la vetta di numerose classifiche locali, soprattutto a Chicago. Pi\u00f9 limitata fu la situazione nell'ambiente della musica pop, dove il brano arriv\u00f2 al massimo alla trentunesima posizione della \"Billboard Hot 100\". In ogni caso, Cooke non pot\u00e9 mai vedere i risultati commerciali del singolo, dato che l'11 dicembre 1964 venne ucciso all'Hacienda Motel a Los Angeles in circostanze misteriose. \nLa rivista Rolling Stone l'ha inserita alla terza posizione nella classifica dei 500 migliori brani della storia della musica, dietro solo a \"Fight the Power\" e alla cover di Aretha Franklin di \"Respect\".\nEredit\u00e0 del brano.\nBench\u00e9 il successo commerciale del brano fosse molto limitato, \"A Change Is Gonna Come\" divenne un inno per i movimenti per i diritti civili americani, ed \u00e8 universalmente riconosciuta come la migliore composizione di Cooke. Nel corso degli anni il brano ha ottenuto importanti riconoscimenti, e nel 2005 \u00e8 stata votata la dodicesima canzone pi\u00f9 importante della storia della musica, nell'elenco stilato dalla rivista \"Rolling Stone\", ed alla terza della classifica della rivista online Pitchfork \"Le migliori 200 canzoni degli anni sessanta\". La canzone \u00e8 anche fra le 300 migliori scelte dalla National Public Radio (NPR), ed \u00e8 stata di recente selezionata anche dalla Biblioteca del Congresso degli Stati Uniti d'America.\nNonostante la popolarit\u00e0, diversi problemi legali hanno colpito il singolo, sin dalla sua pubblicazione. Una disputa fra le etichette di Cooke, ABKCO Records e RCA Records, rese il singolo non disponibile per diversi anni. La canzone fu inclusa nella colonna sonora del film \"Malcolm X\" del 1992, bench\u00e9 all'epoca si fosse ancora in attesa di giudizio.\n\"A Change Is Gonna Come\" \u00e8 stato il precursore di molti singoli sullo stesso tema, inclusa \"What's Going On\" di Marvin Gaye. Al Green, dichiaratamente fan di Cooke, interpret\u00f2 il brano nel 1996 dal vivo. Questa versione del brano \u00e8 stata poi inserita nel film \"Al\u00ec\". James Taylor registr\u00f2 una cover del brano per la serie televisiva \"West Wing - Tutti gli uomini del Presidente\". Il gruppo Allman Brothers Band inser\u00ec il brano nella scaletta dei propri concerti nel 2003.\nFra gli altri importanti artisti ad aver interpretato una reinterpretazione del brano si ricordano Bob Dylan, Aretha Franklin, The 5th Dimension, The Band, Wayne Brady, Billy Bragg, Solomon Burke, Terence Trent D'Arby, Gavin DeGraw, i Fugees, i Cold War Kids, The Gits, Deitrick Haddon, Prince Buster, Morten Harket, The Neville Brothers, Johnny P, Billy Preston, Leela James, Tina Turner, Seal, Supremes, Jennifer Hudson e Greta Van Fleet. La versione registrata nel 1965 da Otis Redding rappresenta il miglior risultato commerciale di \"A Chang Is Gonna Come\". In anni pi\u00f9 recenti, vari campionamenti del brano sono stati usati da numerosi rapper come Ghostface Killah (1996), Ja Rule (2003), Papoose (2006), Lil Wayne (2007) e Nas.\nGli Arcade Fire hanno registrato la canzone come supporto alla candidatura a Presidente degli Stati Uniti d'America di Barack Obama. Dopo aver vinto le elezioni del 2008, Barack Obama ha dichiarato ai propri sostenitori a Chicago: \"It's been a long time coming, but tonight, ... change has come to America\". Si tratta di un ovvio riferimento alle parole del brano di Sam Cooke e su come la storia personale di Obama rispecchi in qualche modo il messaggio della canzone."}
{"id": "2072335", "revid": "20103088", "url": "https://it.wikipedia.org/wiki?curid=2072335", "title": "Piccola borghesia", "text": ""}
{"id": "2072342", "revid": "1543377", "url": "https://it.wikipedia.org/wiki?curid=2072342", "title": "Like a Secret Dream", "text": "Like a Secret Dream \u00e8 il primo album della Nu jazz band Revolution Void edito nel 2000.\nIl disco \u00e8 stato distribuito con licenza creative commons (cc-by 3.0) ed \u00e8 liberamente ascoltabile e scaricabile da internet."}
{"id": "2072343", "revid": "599013", "url": "https://it.wikipedia.org/wiki?curid=2072343", "title": "Chiesa di Sant'Eusebio (Finale Ligure)", "text": "La chiesa di \u00e8 un complesso religioso sito in via Perti Alto nella frazione di Perti a Finale Ligure, in provincia di Savona. Esso comprende due edifici religiosi distinti ed \u00e8 sede della comunit\u00e0 parrocchiale omonima del vicariato di Finale Ligure-Noli della diocesi di Savona-Noli.\nStoria e descrizione.\nL'edificio pi\u00f9 antico \u00e8 di grande interesse storico e artistico. Risalente al XIII secolo, costruito in blocchi di pietra locale, presenta un campanile a vela (piuttosto inusuale in Liguria) e abside poligonale poggiante su una pi\u00f9 antica circolare, che costituisce il profilo visibile esterno della cripta sottostante. \nQuesta risale all'XI secolo ed \u00e8 il luogo di culto pi\u00f9 antico del territorio del Finale.\nAll'interno sono custodite una copertura di sarcofago dell'alto medioevo e un frammento di un tegolone romano con iscrizione paleocristiana del 362, quest'ultimo la pi\u00f9 antica testimonianza della diffusione del Cristianesimo in Liguria.\nA fianco dell'antica chiesa sorge l'attuale parrocchiale, a pianta ottagonale, su progetto di Francesco Bagutti. Essa fu edificata a partire dal 1714, utilizzando in gran parte materiale proveniente dalla demolizione del vicino Castel Gavone, ordinata dalla Repubblica di Genova subito dopo l'acquisto del marchesato di Finale (1713)."}
{"id": "2072352", "revid": "834", "url": "https://it.wikipedia.org/wiki?curid=2072352", "title": "Gun Club", "text": ""}
{"id": "2072357", "revid": "57342", "url": "https://it.wikipedia.org/wiki?curid=2072357", "title": "Ettore Lombardo Pellegrino", "text": "Laureato in giurisprudenza, fu professore di Diritto Costituzionale all'Universit\u00e0 degli Studi di Messina e fondatore del Partito Demolaburista Italiano con il quale venne eletto deputato nazionale al termine delle elezioni politiche del 1921. Massone, fu membro del Grande Oriente d'Italia. Dopo la caduta del fascismo e la Liberazione, fu chiamato come giurista alla Consulta Nazionale di Ferruccio Parri nel 1945.\nIl suo atteggiamento fu dichiaratamente antifascista: nel 1923 promosse la \"protesta del soldino\" e nel giugno del 1924 prese parte, insieme ad altri deputati dell'opposizione, alla secessione dell'Aventino a seguito del delitto Matteotti."}
{"id": "2072363", "revid": "1494169", "url": "https://it.wikipedia.org/wiki?curid=2072363", "title": "La vita agra", "text": ""}
{"id": "2072377", "revid": "107831", "url": "https://it.wikipedia.org/wiki?curid=2072377", "title": "Persona dell'Anno", "text": ""}
{"id": "2072378", "revid": "1305772", "url": "https://it.wikipedia.org/wiki?curid=2072378", "title": "Banca nazionale", "text": "Con il termine di banca nazionale si indicano vari istituti di credito.\nNel XIX secolo in Italia venivano indicate con l'espressione \"banca nazionale\" prima la\ned in seguito all'unit\u00e0 d'Italia la"}
{"id": "2072379", "revid": "481349", "url": "https://it.wikipedia.org/wiki?curid=2072379", "title": "Miami (disambigua)", "text": ""}
{"id": "2072383", "revid": "765509", "url": "https://it.wikipedia.org/wiki?curid=2072383", "title": "Colonna sonora de La rivoluzione di Utena", "text": "Questa pagina raccoglie tutti i CD contenenti la colonna sonora dell'anime \"La rivoluzione di Utena\", realizzata dal compositore anglo-giapponese Julius Arnest Seazer.\nShoujo Kakumei Utena Original Soundtrack Vol.1.\nShoujo Kakumei Utena Original Soundtrack Vol.1 \u00e8 il primo CD musicale contenente la colonna sonora dell'anime.\nTracce\nShoujo Kakumei Utena Original Soundtrack Vol.2 - Virtual Star Hasseigaku.\nShoujo Kakumei Utena Original Soundtrack Vol.2 - Virtual Star Hasseigaku \u00e8 il secondo CD musicale contenente la colonna sonora dell'anime.\nTracce\nShoujo Kakumei Utena Original Soundtrack Vol.3 - Tainai Tokei Toshi Oruroi.\nShoujo Kakumei Utena Original Soundtrack Vol.3 - Tainai Tokei Toshi Oruroi \u00e8 il terzo CD musicale contenente la colonna sonora dell'anime.\nTracce\nShoujo Kakumei Utena Original Soundtrack Vol.4 - Seazer Original Gasshoukyokushuu Tenchi Souzou Sunawachi Hikari.\nShoujo Kakumei Utena Original Soundtrack Vol.4 - Seazer Original Gasshoukyokushuu Tenchi Souzou Sunawachi Hikari \u00e8 il quarto CD musicale contenente la colonna sonora dell'anime.\nTracce\nShoujo Kakumei Utena Original Soundtrack Vol.5 - Watashi to Engage Shite\u2026.\nShoujo Kakumei Utena Original Soundtrack Vol.5 - Watashi to Engage Shite... \u00e8 il quinto CD musicale contenente la colonna sonora dell'anime.\nTracce CD 1\nTracce CD 2\nShoujo Kakumei Utena Original Soundtrack Vol.6 - R\u00e9incarnation Nirvanienne de la Belle-Mon Androm\u00e8de.\nShoujo Kakumei Utena Original Soundtrack Vol.6 - R\u00e9incarnation Nirvanienne de la Belle-Mon Androm\u00e8de \u00e8 il sesto CD musicale contenente la colonna sonora dell'anime.\nTracce\nShoujo Kakumei Utena Original Soundtrack Vol.7 - Utinam Reviviscat Medium Aevum!\nShoujo Kakumei Utena Original Soundtrack Vol.7 - Revive! - Utinam Reviviscat Medium Aevum \u00e8 il settimo CD musicale contenente la colonna sonora dell'anime.\nTracce\nShoujo Kakumei Utena Original Soundtrack Vol.8 - Adolecence Mokushiroku.\nShoujo Kakumei Utena Original Soundtrack Vol.8 - Adolecence Mokushiroku \u00e8 l'ottavo CD musicale contenente la colonna sonora dell'anime.\nTracce\nShoujo Kakumei Utena Original Soundtrack Vol.9 - Bara Tamago Sosei Roku SOFIA -Chuusei Yo Yomigaere!-.\nShoujo Kakumei Utena Original Soundtrack Vol.9 - Bara Tamago Sosei Roku SOFIA -Chuusei Yo Yomigaere!- \u00e8 il nono CD musicale contenente la colonna sonora dell'anime.\nTracce"}
{"id": "2072385", "revid": "287204", "url": "https://it.wikipedia.org/wiki?curid=2072385", "title": "Mamakan", "text": "Il Mamakan () \u00e8 un fiume della Siberia orientale, affluente di sinistra del fiume Vitim (bacino della Lena). Scorre nel Bodajbinskij rajon dell'Oblast' di Irkutsk, in Russia.\nIl fiume sfocia nel Vitim a 282\u00a0km dalla sua foce, presso l'omonima villaggio di Mamakan. Ha una lunghezza di 209\u00a0km; l'area del suo bacino \u00e8 di 9\u00a0460\u00a0km\u00b2. Suoi affluenti sono: Pravyj Mamakan (89\u00a0km) Levyj Mamakan (84\u00a0km).\nIl bacino idrico Mamakanskoe.\nPoco prima della foce del fiume Mamakan si trova la centrale elettrica Mamakanskaja (\u041c\u0430\u043c\u0430\u043a\u0430\u043d\u0441\u043a\u0430\u044f \u0413\u042d\u0421), costruita negli anni 1957-1963. La diga in calcestruzzo \u00e8 lunga 345\u00a0m, alta 57\u00a0m e ha un'altezza di cresta di 283\u00a0m. Il bacino ha una lunghezza di 30\u00a0km per una larghezza di 500\u00a0m e una superficie di 9\u00a0300\u00a0km\u00b2."}
{"id": "2072388", "revid": "110157", "url": "https://it.wikipedia.org/wiki?curid=2072388", "title": "Ochota (fiume)", "text": "La Ochota (anche \"Ohota\"; conosciuta nell'alto corso con il nome di \"Levaja Ochota\", \"Ochota sinistra\") \u00e8 un fiume della Russia siberiana estremo orientale (Territorio di Chabarovsk), tributario del mare di Ochotsk.\nHa origine dal versante meridionale della catena dei monti Suntar-Chajata; scorre con direzione mediamente meridionale fra le catene dei \"monti della Judoma\" e dei \"monti del Kuchtuj\", sfociando nel mare di Ochotsk presso l'insediamento di Ochotsk, il primo fondato dai russi al loro arrivo alle coste del Pacifico. A 32\u00a0km dalla sua foce, dalla Ochota si distacca un braccio fluviale che si immette nel fiume \"Chajbas\", affluente del Kuchtuj.\nIl principale affluente della Ochota \u00e8 il fiume \"Del'kju-Ochotskaja\", proveniente dalla destra idrografica.\nLa Ochota \u00e8 gelata, mediamente, da fine ottobre/inizio novembre a maggio; nei rimanenti mesi, \u00e8 utilizzata per la fluitazione del legname."}
{"id": "2072389", "revid": "80339", "url": "https://it.wikipedia.org/wiki?curid=2072389", "title": "Ohota", "text": ""}
{"id": "2072393", "revid": "80339", "url": "https://it.wikipedia.org/wiki?curid=2072393", "title": "Okhota", "text": ""}
{"id": "2072395", "revid": "466539", "url": "https://it.wikipedia.org/wiki?curid=2072395", "title": "Bruno N\u00f6ckler", "text": "Biografia.\nStagioni 1976-1980.\nSpecialista delle gare tecniche, ottenne il suo primo risultato di rilievo in Coppa del Mondo il 15 dicembre 1975 sulle nevi di casa di Vipiteno, piazzandosi sesto in slalom speciale. Due anni dopo sal\u00ec per la prima volta sul podio, a Furano in Giappone, classificandosi terzo in slalom speciale dietro all'austriaco Klaus Heidegger e allo svedese Ingemar Stenmark. Partecip\u00f2 ai Mondiali di Garmisch-Partenkirchen 1978 (10\u00ba nello slalom gigante) e ai XIII Giochi olimpici invernali di , negli Stati Uniti, giungendo 6\u00ba nello slalom gigante e non concludendo lo slalom speciale.\nStagioni 1981-1982.\nL'11 febbraio 1981 conquist\u00f2 l'ultimo podio in Coppa del Mondo: 3\u00ba a Voss in Norvegia in slalom gigante alle spalle ancora di Stenmark e del sovietico Aleksandr \u017dirov. Fu il primo italiano (16\u00ba assoluto) nella classifica generale di 1981, e nella stessa stagione giunse settimo nella classifica di specialit\u00e0 dello slalom gigante. Fu convocato anche per i Mondiali di Schladming in Austria del 1982, dove ottenne il 5\u00ba posto in slalom gigante e il 9\u00ba in combinata. Ottenne l'ultimo risultato di rilievo nel Circo bianco poche settimane dopo, a Kranjska Gora in Jugoslavia, finendo 14\u00ba in slalom gigante.\nL'incidente mortale.\nLa carriera dell'atleta termin\u00f2 tragicamente il 17 agosto 1982 sul monte Ruapehu, in Nuova Zelanda, a causa di un incidente stradale nel quale perse la vita all'et\u00e0 di 25 anni assieme all'allenatore della squadra azzurra Ilario Pegorari, al preparatore atletico\u00a0Karl Pichler e al massaggiatore Ivano Ruzza."}
{"id": "2072397", "revid": "298229", "url": "https://it.wikipedia.org/wiki?curid=2072397", "title": "Pororoca", "text": "La Pororoca \u00e8 un mascheretto che risale la corrente del Rio delle Amazzoni per pi\u00f9 di 13 chilometri con onde che in alcuni tratti superano i 4 metri d'altezza. Il nome deriva dalla lingua tupi, e significa \"grande rumore distruttore\". Si crea quando le acque dell'Oceano atlantico fluiscono all'interno del fiume per effetto di una marea. Il fenomeno \u00e8 visibile soprattutto in febbraio e in marzo.\nL'onda della Pororoca \u00e8 molto popolare tra i surfisti. Dal 1999 si tiene una competizione annuale di surf a S\u00e3o Domingos do Capim. Surfare la Pororoca \u00e8 per\u00f2 molto pericoloso, in quanto durante il tragitto l'onda trasporta numerosi detriti dalla foresta, compresi anche alberi. Nel 2003 il surfista brasiliano Picuruta Salazar ha cavalcato la Pororoca per una lunghezza di 12,5 chilometri e per un tempo complessivo di 37 minuti.\nNei rami del delta dell'Orinoco, la Pororoca \u00e8 conosciuta con il nome di macareo."}
{"id": "2072398", "revid": "287204", "url": "https://it.wikipedia.org/wiki?curid=2072398", "title": "Miami (album)", "text": ""}
{"id": "2072400", "revid": "204012", "url": "https://it.wikipedia.org/wiki?curid=2072400", "title": "Tetanizzazione", "text": ""}
{"id": "2072406", "revid": "599013", "url": "https://it.wikipedia.org/wiki?curid=2072406", "title": "El nino", "text": ""}
{"id": "2072407", "revid": "767487", "url": "https://it.wikipedia.org/wiki?curid=2072407", "title": "Kraan", "text": "I Kraan sono un gruppo musicale tedesco, formatosi ad Ulma (sud di Stoccarda) nel 1970.\nStoria dei Kraan.\nTutti i componenti erano reduci da esperienze free jazz sul finire degli anni sessanta, pertanto lo stile di partenza \u00e8 stato di conseguenza il jazz, ma le contaminazioni sono disparate.\nIl loro genere, inizialmente definibile come \"krautrock\", si \u00e8 poi evoluto in free jazz con influenze rock.\nL'ingrediente maggiore \u00e8 la componente orientale (precisamente arabica) che affiora in tutto il loro primo disco."}
{"id": "2072409", "revid": "1833487", "url": "https://it.wikipedia.org/wiki?curid=2072409", "title": "Michael Eisner", "text": "\u00c8 stato amministratore delegato della Disney dal 22 settembre 1984 al 30 settembre 2005.\nBiografia.\nOrigini.\nNato in una famiglia ebrea a Mount Kisco, nello stato di New York, e cresciuto a Manhattan sulla Park Avenue, frequent\u00f2 la Allen-Stevenson School e in seguito la Lawrenceville School, laureandosi alla Denison University nel 1964.\nIl suo bisnonno Sigmund Eisner fu uno dei primi fornitori di uniformi ai Boy Scouts of America.\nABC e Paramount.\nDopo due brevi periodi passati alla NBC e alla CBS, Barry Diller lo assunse come assistente del direttore nazionale della programmazione della ABC. Fece velocemente carriera, divenendo presto vice presidente incaricato della programmazione e dello sviluppo. Nel 1976 Diller, che nel frattempo era divenuto presidente della Paramount, lo reclut\u00f2 dalla ABC e lo nomin\u00f2 presidente e direttore generale dello studio cinematografico. Durante la sua permanenza alla Paramount la compagnia produsse film di successo come \"La febbre del sabato sera\", \"Grease\", \"Star Trek\" e \"Beverly Hills Cop\", oltre a serie televisive come \"Happy Days\" e \"Laverne &amp; Shirley\".\nDiller lasci\u00f2 la Paramount nel 1984, e il suo delfino Eisner si aspettava di poter subentrare nella sua posizione a capo della societ\u00e0. Quando per\u00f2 il posto non gli venne attribuito lasci\u00f2 la compagnia, e cerc\u00f2 di ottenere la posizione di amministratore delegato della Disney.\nGli anni della Disney.\nLa Walt Disney Company aveva lottato fino dalla scomparsa del suo fondatore nel 1966, ed era sopravvissuta a stento a tentativi di presa di comando da altre aziende, quando i suoi azionisti Sid Bass e Roy E. Disney assunsero Eisner e l'ex capo della Warner Frank Wells per sostituire Ron W. Miller nel 1984, e dare una svolta all'azienda.\nNella seconda met\u00e0 degli anni '80 e negli anni '90 la compagnia si rivitalizz\u00f2, e la divisione film conobbe un'epoca d'oro, con successi annuali talmente regolari che la sua struttura creativa divenne nota come \"La formula Disney\". Venne ampliata anche l'offerta di film per gli adulti, quando il presidente della Disney Studio, Jeffrey Katzenberg, acquis\u00ec la Miramax nel 1993. La Disney acquis\u00ec molte altre aziende di media, fra cui la ABC e la ESPN.\nDurante i primi anni '90 Eisner e i suoi partner pianificarono \"Il decennio Disney\", che avrebbe dovuto portare a nuovi parchi a tema in tutto il mondo, a una espansione di quelli esistenti, a nuovi film e a nuovi investimenti nei media. Mentre alcune delle proposte furono effettivamente realizzate, la maggior parte di esse rest\u00f2 inattuata.\nFrank Wells mor\u00ec in un incidente in elicottero nel 1994 (Il film \"Il re leone\" usc\u00ec circa due mesi dopo in sua memoria). Poco dopo Jeffrey Katzenberg si dimise e form\u00f2 la Dreamworks con i partner Steven Spielberg e David Geffen, perch\u00e9 Eisner non volle candidare Katzenberg al posto di Wells. Al suo posto Eisner assunse l'amico Michael Ovitz, uno dei fondatori della Creative Artists Agency, con scarso interesse da parte del consiglio di amministrazione della Disney.\nOvitz rest\u00f2 alla societ\u00e0 per soli 14 mesi, e lasci\u00f2 il posto con una buonuscita di 38 milioni di dollari. Questo fatto diede il via a una battaglia legale che coinvolse Eisner e la Disney per 10 anni, trascinandosi fino al 2006.\nLa guerra per il salvataggio della Disney e l'espulsione di Eisner.\nNel 2003 Roy Edward Disney, il figlio del cofondatore della societ\u00e0 Roy O. Disney, si dimise dalla sua carica di vicepresidente della Disney Company e di presidente della Walt Disney Feature Animation, accusando Eisner di \"micromanagement\" (o microgestione, cio\u00e8 di gestire le attivit\u00e0 a livello di dettaglio troppo elevato, senza delegare i suoi sottoposti, o controllandoli di continuo), dei flop della rete televisiva ABC, di eccessiva insicurezza nella gestione dei parchi a tema, di aver trasformato la Disney in una azienda \"rapace e senz'anima\", oltre che di aver rifiutato di stabilire un piano di successione e di aver causato una serie di flop cinematografici fino dal 2000.\nIl 31 maggio 2004, all'assemblea annuale degli azionisti Disney, il 43% degli azionisti ritir\u00f2 l'appoggio alla rielezione di Eisner. Questo movimento intestino all'azienda era stato promosso da Roy Disney e da Stanley Gold. La presidenza venne affidata a Mitchell, ma l'assemblea non rimosse immediatamente Eisner dal ruolo di amministratore delegato.\nIl 13 marzo 2005 Eisner annunci\u00f2 di volersi dimettere dalla carica con un anno di anticipo rispetto alla scadenza del contratto. Il 30 settembre si dimise sia da amministratore delegato che da membro del consiglio di amministrazione e tagli\u00f2 tutti i rapporti formali con la compagnia, rinunciando ai benefit che gli spettavano di diritto, come l'uso di un jet personale e un ufficio nella sede generale dell'azienda a Burbank.\nVenne sostituito dal suo ex vice, Robert Iger.\nIl dopo Disney.\nIn seguito a una sua partecipazione a uno show, che ne aveva favorevolmente impressionato il direttore, nel 2006 la CNBC affid\u00f2 ad Eisner un talk show, \"Conversations with Michael Eisner\". Eisner \u00e8 anche uno dei produttori esecutivi dello spettacolo.\nRecentemente i suoi investimenti si sono anche rivolti a una rete di distribuzione di contenuti multimediali su Internet, chiamata \"Veoh Network\".\nNel 2007 la sua societ\u00e0 di investimenti \"Tornante Company\" ha lanciato uno studio, \"Vuguru\", che dovrebbe produrre e distribuire video per Internet, per dispositivi portatili e telefoni cellulari. \"Il concetto \u00e8 che \"il contenuto \u00e8 re\"\", cos\u00ec si espresse Eisner in una intervista. \"Quello che guider\u00e0 il traffico \u00e8 l'interesse per l'argomento\". La prima serie prodotta dalla Vuguru \u00e8 stata \"Prom Queen\", creata dal team che lanci\u00f2 anche \"SamHas7Friends\", nell'aprile 2007. La seconda serie, \"The All-for-nots\", \u00e8 stata presentata nel marzo 2008.\nAttraverso la Tornante, nel 2007 Eisner ha assunto il controllo della Topps, un noto produttore di gomme da masticare.\nVita privata.\nEisner ha tre figli, Breck, Eric e Anders."}
{"id": "2072415", "revid": "1494169", "url": "https://it.wikipedia.org/wiki?curid=2072415", "title": "L'arcangelo", "text": ""}
{"id": "2072421", "revid": "299089", "url": "https://it.wikipedia.org/wiki?curid=2072421", "title": "Durga N. Bhagwat", "text": ""}
{"id": "2072422", "revid": "299089", "url": "https://it.wikipedia.org/wiki?curid=2072422", "title": "Durga Bhagwat", "text": ""}
{"id": "2072432", "revid": "287204", "url": "https://it.wikipedia.org/wiki?curid=2072432", "title": "Beppe Navello", "text": "Biografia.\nDopo gli studi all'Universit\u00e0 degli Studi di Torino, laurea in Lettere moderne, e alla Sorbona di Parigi, le prime esperienze sono con la compagnia di teatro \"alternativo\" Teatro Proposta di Torino, con la quale porta in scena \"L'eccezione e la regola\" di Bertolt Brecht nel 1974-1975. La maturazione professionale avviene negli anni tra il 1977 e il 1981 come assistente alla regia di Mario Missiroli per il Teatro Stabile di Torino.\nDopo le collaborazioni con Missiroli le sue prime regie sono su testi contemporanei: per il Teatro Stabile dell'Aquila, nel 1983, dirige \"Questa sera da Tosti\" di Alberto Gozzi e per il Teatro Stabile di Torino, nello stesso anno, \"La casa dell'ingegnere\" di Siro Ferrone, tratto da \"La cognizione del dolore\" di Carlo Emilio Gadda.\nIn quegli anni comincia anche la collaborazione con i programmi culturali di Radio 3 dal Centro di produzione Rai di Torino. Si sviluppa inoltre una sinergia con l'Universit\u00e0 degli Studi di Torino, con la cattedra di Storia del Teatro della Facolt\u00e0 di Scienze della formazione, creando un sodalizio importante che si afferma durante gli anni in seminari, stage e laboratori di approfondimento sul teatro borghese, in particolare di Pirandello e Ibsen.\nNel 1985 Navello dirige, per il Teatro Stabile dell'Aquila, \"Spettri\" di Ibsen. Ancora nel 1985 viene chiamato a insegnare alla Scuola del Piccolo Teatro di Milano.\nNel 1986 la prima nomina a direttore del Teatro Stabile dell'Aquila, per il quale porta in scena \"Sogno di Oblomov\" di Siro Ferrone, tratto da \"Oblomov\" di Gon\u010darov. Quindi la proposta di un teatro nelle forme della telenovela: \"I tre moschettieri\" di Dumas padre a puntate per tutta la stagione 1986/87. Tale scelta di tipo artistico era dovuta anche alla necessit\u00e0 di portare in scena spettacoli per almeno 150 repliche per stagione, come richiesto dalle circolari ministeriali dell'epoca.\nNel 1987, terminate le repliche de \"I tre moschettieri\", si dimette dal Teatro Stabile dell'Aquila, e firma alcune regie per il teatro privato: \"Scene di matrimonio\" (i due atti unici \"La verit\u00e0\" e \"Terzetto spezzato\" di Italo Svevo) con Ugo Pagliai e Paola Gassman nel 1988; nell'estate 1989 dirige un testo scritto da Renato Nicolini e ispirato alla tetralogia politica di Vittorio Alfieri, \"Tre veleni rimesta, avrai l'Antidoto\"; nell'autunno 1989 un altro testo contemporaneo \"Sotto lo stesso tetto\", della scrittrice russa Ljudmila Razumovskaja, con Pina Cei; nel 1990 \"Vaudeville\", assemblaggio di testi umoristici francesi, con Leo Gullotta.\nTra il 1990 e il 1993 viene chiamato alla direzione del Teatro di Sardegna, con sede a Cagliari, dove si \u00e8 occupato della progettazione e della distribuzione teatrale per i cartelloni delle principali citt\u00e0 dell'isola e dove ha anche firmato le regie de \"Il giuoco delle parti\" di Luigi Pirandello con Paolo Bonacelli e Carmen Scarpitta, de \"Il vampiro\" di Angelo Brofferio con Giustino Durano, e di \"Casa di bambola\" di Henrik Ibsen con Maddalena Crippa e Roberto Alpi.\nTra il 1994 e il 1997 torna alla direzione del Teatro Stabile Abruzzese (ex Teatro Stabile dell'Aquila) con gli spettacoli \"La donna del mare\" di Ibsen, con Lina Sastri; \"Il misantropo\" di Moli\u00e8re con Roberto Alpi e Laura Saraceni; \"Il caso Papaleo\" di Ennio Flaiano con Antonino Iuorio.\nNel 1997 in Francia, prima al festival di Aix-en-Othe, poi al Th\u00e9\u00e2tre de la Villette di Parigi, quindi a \u00c9pinay-sur-Seine ha messo in scena \"Le cercle de craie caucasien\" di Bertolt Brecht, in collaborazione con Nadine Varoutsikos e Jean-Fran\u00e7ois Maurier e un cast artistico francese e italiano.\nNel 1999 partecipa, con Giorgio Albertazzi, alle manifestazioni per i 250 anni dalla nascita di Vittorio Alfieri, mentre per il Crut-Centro regionale universitario per il teatro allestisce \"Il costruttore Solness\" di Henrik Ibsen, con Giuseppe e Micol Pambieri; in co-produzione con la compagnia Maura Catalan \"La signorina Julie\" di August Strindberg e \"Carnet d'appuntamenti\" di Jean-Claude Carri\u00e8re con Romina Mondello e Lino Capolicchio.\nDal 2001 al 2007 organizza e dirige il Festival Internazionale \"Teatro Europeo\" con lo scopo di presentare a Torino e provincia spettacoli teatrali francesi.\nNel 2003, nell'ambito della rassegna \"Les Italiens\", presenta in anteprima a Parigi lo spettacolo \"Sibilla d'amore\" di Osvaldo Guerrieri, con Anna Galiena che interpreta la scrittrice Sibilla Aleramo. \nNel 2006, nell'ambito delle \"Olimpiadi della cultura\", manifestazione collaterale alle Olimpiadi invernali di Torino, porta in scena \"Le confessioni\" di Jean-Jacques Rousseau, con Anna Galliena.\nDal marzo 2007 \u00e8 direttore della Fondazione Teatro Piemonte Europa, nata dalla fusione tra l'Associazione Teatro Europeo e la Cooperativa M.a.s. Juvarra. Le prime stagioni teatrali sono andate in scena alla Cavallerizza Reale di Torino, dal 2009 definitivamente al Teatro Astra di Torino. Nell'autunno 2007 organizza e dirige la prima edizione di \"Teatro a Corte\", il teatro europeo nelle dimore sabaude, manifestazione riconosciuta dal Ministero per i beni e le attivit\u00e0 culturali.\nNel 2007 scrive e dirige lo spettacolo \"Cin\u00e9ma!\", ovvero sceneggiatura per film muto in palcoscenico, ripreso nel 2014 in un nuovo allestimento italo-polacco con il Teatr \u015al\u0105ski di Katowice. L'8 marzo 2009 debutta al Teatro Giacosa di Ivrea con \"Donne informate sui fatti\" di Carlo Fruttero con Romina Mondello, Daniela Poggi e Patrizia Zappa Mulas.\nNel 2013, nella Sala Prove del Teatro Astra di Torino, mette in scena \"Il divorzio\" di Vittorio Alfieri, primo spettacolo di una trilogia civile che comprender\u00e0 nel 2015 \"Il Trionfo del Dio Denaro\" di Marivaux e nel 2017 \"Una delle ultime sere di carnovale\" di Carlo Goldoni. Nel 2016 cura la ripresa del progetto di teatro a puntate \"I tre moschettieri\", di cui dirige la prima delle otto puntate.\nNel 2017, al termine del terzo mandato, rinuncia alla direzione della Fondazione Teatro Piemonte Europa.\nVita privata.\n\u00c8 padre dell'attrice Maria Alberta Navello."}
{"id": "2072441", "revid": "1315817", "url": "https://it.wikipedia.org/wiki?curid=2072441", "title": "Daniele Concina", "text": "Biografia.\nNato da un nobile famiglia friulana, era figlio di Pietro Concina di Clauzetto e di sua moglie Pasqua Ceconi. Daniele visse ed oper\u00f2 principalmente a Venezia e prese i voti divenendo frate domenicano.\n\u00c8 noto principalmente per il suo rigido ed inflessibile rigorismo e per le sue orazioni energiche e spesso violente. Benedetto XIV lo chiam\u00f2 a far parte di una congregazione per discutere riguardo al problema dell'usura: Concina condann\u00f2 violentemente qualsiasi prestito ad interesse, al contrario dei gesuiti, pi\u00f9 aperti. Si scontr\u00f2 anche con il marchese Scipione Maffei, che aveva pubblicato un volume sull'utilizzo del denaro nel quale si concedeva il prestito ad interesse, se moderato.\nL'intento di Concina era quello di un ritorno alla Chiesa delle origini, ai modelli comportamentali dei Padri della Chiesa, onesti ed integri."}
{"id": "2072443", "revid": "124316721", "url": "https://it.wikipedia.org/wiki?curid=2072443", "title": "Rinaldo Corso", "text": "Biografia.\nLetterato, giurista, magistrato e infine vescovo, era figlio dei correggesi Ercole Macone, condottiero, e Margherita Merli, nobildonna: nacque verosimilmente a Verona - poich\u00e9 il padre, gi\u00e0 al soldo degli Estensi, serviva in quel periodo la Repubblica di Venezia - e deve l'epiteto \"Corso\" al nonno paterno, che dalla nat\u00eca Corsica era migrato in Emilia verso il 1460.\nQuando il colonnello Macone mor\u00ec, il 15 agosto 1526 nell'assedio di Cremona, la Merli con il figlioletto rientr\u00f2 a Correggio, dove Rinaldo avrebbe vissuto buona parte di una vita intensa e avventurosa, facendovi ritorno da trasferte e soggiorni in varie citt\u00e0 italiane (Venezia, Bologna, Urbino, Ancona, Vasto, Roma, Napoli, Benevento), a Malta e Cipro: prima per ragioni di studio, poi per motivi politici, quindi per incarichi diplomatici, infine per il ruolo sempre crescente nel clero, culminato nella nomina a vescovo di Strongoli, dov'\u00e8 sepolto.\nNel 1546 si laure\u00f2 in giurisprudenza a Bologna e divenne milite del neonato ordine equestre dei Cavalieri Lauretani. In quegli anni prese parte attivamente all'accademia fondata a Correggio da Veronica Gambara, poetessa nonch\u00e9 signora della citt\u00e0 in quanto vedova del conte Giberto X, legata alla famiglia Merli; nello stesso periodo il C\u00f2rso spos\u00f2 la donna che poi segner\u00e0 drammaticamente la sua vita, Lucrezia Lombardi (nipote del medico e filosofo Giambattista, detto dei Marchesini, docente negli atenei di Bologna e Ferrara e mecenate dell'Allegri), e scrisse la propria opera pi\u00f9 famosa, l'innovativa grammatica intitolata \"Fondamenti del parlar thoscano\", edita a Venezia nel 1549 e dedicata alla consorte.\nQuando (1550) mor\u00ec la Gambara \u2013 di cui cur\u00f2 l'epitaffio latino \u2013 Rinaldo diede vita all'accademia dei Filogariti (\u201cAmanti delle Grazie\u201d), e nel 1554 scrisse \"Gli Honori della casa di Correggio\", operetta in ottave e intermezzi musicali da lui stesso creati, data alle stampe due anni dopo in Ancona.\nIntellettuale eclettico e prolifico, si ciment\u00f2 in grammatica, poesia, musica, teatro, estetica pittorica ma anche in testi giuridici e tecnici, come un trattato d'idraulica agricola, una \u201cordinanza\u201d su catasto e fogne, una storia di san Quirino (patrono cittadino), un trattato sul ballo, traduzioni di Virgilio, biografie di personaggi locali e altro ancora.\nEletto giudice e priore del Collegio dei notai di Correggio, firm\u00f2 nel 1555 l'altro lavoro che lo rese celebre, \"Delle private rappacificazioni\", un manuale senza precedenti sui concordati extragiudiziali, che analizza i motivi di lite ed indica i percorsi di conciliazione: un testo che ebbe ripetute edizioni, compresa una in latino, curata dallo stesso autore per dedicarla al papa Pio IV.\nIl 1557 \u00e8 l'anno della prima separazione dalla moglie, che lo abbandon\u00f2 e perci\u00f2 venne diseredata, e dei primi problemi \u201cpolitici\u201d, legati alle mutevoli posizioni dei Da Correggio nella guerra fra papato (\u201cLega sacra\u201d) e impero: fu infatti accusato d'aver orchestrato il \u201cribaltone\u201d di due cugini del conte Girolamo, passati con il papa, e Rinaldo scamp\u00f2 al linciaggio facendo pubblica dichiarazione di estraneit\u00e0 all'episodio; ma qualche settimana dopo, proprio le milizie papaline distrussero le sue propriet\u00e0 \"extra moenia\". Gi\u00e0 nel 1558, tuttavia, rientra in citt\u00e0, \u00e8 giudice supremo delle cause civili, diventa giudice di Rossena e si riappacifica con Lucrezia Lombardi.\nPochi anni ancora, per\u00f2, e la donna lo lasci\u00f2 di nuovo, e per sempre, mentre lui era al servizio del cardinal Girolamo da Correggio a Roma - dove avr\u00e0 poi alcuni relazioni sentimentali che gli daranno due figli: Ercole (riconosciuto nel 1580, quando \u00e8 gi\u00e0 vescovo in Calabria) e Plautilla.\nNel 1567, quando Rinaldo si trovava in Ancona, la Lombardi venne uccisa a Fabbrico e si sospett\u00f2 che il delitto fosse stato organizzato dal marito: lui rigett\u00f2 l'accusa sull'amante della donna, ma non c'erano abbastanza elementi per un'imputazione formale dell'uno o dell'altro, e l'omicidio rest\u00f2 impunito.\nDi l\u00ec a poco (1568), colui che a vent'anni s'era avvicinato \u2013 con scritti e contatti \u2013 alla riforma luterana, prese i voti e assunse ruoli ecclesiastici sempre pi\u00f9 alti: inquisitore apostolico, consultore dell'Inquisizione, esaminatore e giudice sinodale, referendario della Segnatura fino a quando, nell'agosto 1579, fu nominato vescovo di Strongoli.\nQui mor\u00ec fra il 1580 e il 1582 \u2013 mancando una data certa, il periodo \u00e8 desunto da atti notarili e amministrativi\u00a0\u2013 e fu tumulato nella sagrestia della cattedrale.\nLa memoria.\nA Correggio due istituzioni scolastiche sono intitolate a lui: il \"Convitto Nazionale\"e il \"Liceo Statale\", fino al Novecento un \"unicum\", e fino al terremoto del 1996 ancora in un'unica sede, lo stesso edificio che da secoli ospita attivit\u00e0 di istruzione ed educazione (tutt'oggi occupato dal Convitto).\nLa dedica al C\u00f2rso avvenne nel 1880, terzo centenario della scomparsa, perch\u00e9 i Correggesi vollero ricordare quell'illustre concittadino che, in uno dei molti testamenti, aveva scritto di destinare i propri averi\u00a0\u2013 in assenza di discendenti\u00a0\u2013 al sostegno degli studenti bravi ma non abbienti che avessero voluto frequentare l'universit\u00e0 di Bologna; e di istituire, nella propria abitazione, un'Accademia dedicata allo studio di materie classiche e umanistiche. Volont\u00e0 poi non eseguite per la nascita e il riconoscimento dei figli Ercole e Plautilla."}
{"id": "2072447", "revid": "287204", "url": "https://it.wikipedia.org/wiki?curid=2072447", "title": "Amazing Grace (film)", "text": ""}
{"id": "2072450", "revid": "941725", "url": "https://it.wikipedia.org/wiki?curid=2072450", "title": "Italo-argentini", "text": "Un italo-argentino \u00e8 un cittadino argentino di origine italiana o discendente di emigranti italiani.\nVicende.\nLa comunit\u00e0 degli italo-argentini, considerando sia gli italiani residenti nel Paese (oltre mezzo milione quelli censiti dall'AIRE), sia gli oriundi italiani con doppio passaporto, giunge secondo diverse stime a superare le 664.597 persone. Tenendo conto degli argentini di origine italiana, questi rappresentano il primo gruppo etnico del paese sudamericano con 20/25 milioni di persone, pi\u00f9 del 50% della popolazione argentina riconosce una qualche discendenza da avi italiani. La comunit\u00e0 degli italo-argentini sarebbe inoltre, in termini assoluti, la seconda al mondo dopo quella italo-brasiliana e seguita dagli italoamericani.\nLa componente di origine italiana, insieme a quella spagnola costituisce di fatto l'ossatura principale della societ\u00e0 argentina. La cultura del Paese ha inoltre molte connessioni con quella italiana, anche riguardo alla lingua, agli usi e alle tradizioni.\nStoria.\nPiccoli gruppi di italiani cominciarono ad arrivare in Argentina gi\u00e0 dalla seconda met\u00e0 del XVIII secolo, tuttavia \u00e8 tra il 1870 e il 1930 che si ebbe il grande afflusso del cosiddetto periodo della \"grande emigrazione\". Secondo le stime partirono dall'Italia verso l'Argentina circa 3 milioni di persone tra il 1876 e il 1976, con punte massime tra il 1905 e il 1914.\nSe da un lato gli italiani a cavallo tra la fine del XIX e l'inizio del XX secolo partivano per sfuggire a condizioni di diffusa povert\u00e0, elevata pressione demografica e forte tassazione, d'altro canto in quel periodo l'Argentina era un paese con un forte bisogno di immigrati: l'impegno di accoglienza, sancito fin nella costituzione del 1853, trovava le sue ragioni in un paese di fatto sottopopolato (la popolazione argentina, un paese 9 volte l'Italia, nel 1850 era di sole 1.100.000 unit\u00e0) e desideroso di popolare le grandi regioni conquistate nella recente guerra della triplice alleanza e con la cosiddetta \"conquista del deserto\" (la Patagonia). Ancora, una legge varata dal governo argentino nel 1876 offriva la possibilit\u00e0 di assegnazioni di terreno gratuite o pagabili ratealmente a prezzi molto contenuti, mentre nel 1882 il governo decise di concedere gratuitamente venticinque ettari di terreno a tutti i nuclei familiari.\nInizialmente, la gran parte delle partenze si ebbe dalle regioni del nord (Veneto, Lombardia e Liguria), mentre in seguito aument\u00f2 notevolmente la percentuale di persone provenienti da quasi tutto il mezzogiorno d'Italia..\nLa concentrazione maggiore si pu\u00f2 rilevare a Buenos Aires (principale punto di ingresso nel paese) e zone limitrofe, in grande maggioranza Genovesi, tanto che in una crisi del 1882 i residenti esasperati issarono la bandiera di Genova e proclamarono la Repubblica Genovese indipendente di Buenos Aires, e solo l'intervento del presidente della repubblica riusc\u00ec a conciliare gli animi senza l'uso della violenza; vi furono anche consistenti gruppi di italiani che si avviarono verso le regioni semidesertiche della Pampa, del Chaco e della Patagonia, per la colonizzazione di quelle regioni. Ushuaia, che viene definita \"la citt\u00e0 pi\u00f9 meridionale del mondo\", fu costruita in gran parte (ed oggi \u00e8 popolata) da lavoratori italiani, tra il 1948 e il '49.\nInfluenza nella cultura argentina.\nLingua.\nContrariamente a quello che pu\u00f2 far pensare la grande penetrazione degli italiani in Argentina, la lingua italiana non ha mai avuto una posizione predominante nella societ\u00e0 argentina. Questo principalmente perch\u00e9, dato il periodo in cui si \u00e8 avuta la maggior ondata (gli ultimi decenni del XIX secolo) e le caratteristiche sociali dei migranti italiani (principalmente contadini o comunque persone di bassa scolarizzazione), queste persone parlavano essenzialmente le lingue locali e non l'italiano standardizzato. Data inoltre la provenienza da diverse regioni d'Italia, queste lingue ebbero difficolt\u00e0 a formare una massa critica tale da potersi imporre e anzi, la vicinanza alla lingua spagnola favor\u00ec una rapida assimilazione linguistica.\nSecondo le stime di Ethnologue ci sarebbero in Argentina 1.500.000 italofoni; tra questi oltre 500.000 italiani censiti dall'AIRE, di cui il 63% ha partecipato alle elezioni politiche del 2008 (la percentuale pi\u00f9 alta in assoluto, con una media mondiale pari al 44,88%), dimostrando dunque un non trascurabile interessamento alle tematiche italiane.\nCirca 40.000 dei migranti italiani che a partire dall'inizio del '900 si spostarono sparsi in tutto il Paese, ma per lo pi\u00f9 a Lujan, Buenos Aires e Santa Fe, parlano ancora oggi in ambiente domestico - li dove si \u00e8 mantenuto - la lingua albanese antica, tipica delle zone del Sud Italia, da cui provenivano. Dal 1955 nella zona Palermo della capitale argentina esiste l'\"Associazione Italo-Albanese Frascineto\".\nEsistono inoltre nel paese diverse associazioni culturali italiane (tra queste 126 sedi della Societ\u00e0 Dante Alighieri) e un cospicuo numero di periodici in lingua italiana. Tra queste testate giornalistiche spiccano \"La Patria degli italiani\", \"Il Mattino d'Italia\", \"L'Eco d'Italia\", \"Mondo Italiano\" ed il \"Corriere degli Italiani\". \"L'Italiano\" \u00e8 l'unico quotidiano argentino in lingua italiana.\nPer quanto riguarda le influenze, diversi studiosi concordano nel trovare una similitudine tra l'intonazione dello spagnolo rioplatense e l'italiano portato dagli immigrati.\nMolto pi\u00f9 evidenti invece le influenze nel lunfardo (da \"lombardo\"), un gergo utilizzato nelle zone povere di Buenos Aires e Montevideo verso la fine del XIX secolo, e nel cocoliche, un pidgin italo-spagnolo parlato dagli immigrati italiani fino alla met\u00e0 del XX secolo.\nReligione.\nGli italo-argentini sono cristiani cattolici di rito latino.\nUn gruppo di fedeli italo-albanesi d'Argentina, appartenenti alla Chiesa cattolica italo-albanese osservante il rito bizantino, si incontra a Luis Guill\u00f3n, nel partido di Esteban Echeverr\u00eda della provincia di Buenos Aires. Gli italo-albanesi erano circa 12.000 al tempo della creazione dell'ordinariato ed erano concentrati principalmente a Luj\u00e1n. Gran parte di essi sono per\u00f2 passati al rito latino. A Buenos Aires esiste il rettorato della Chiesa di San Jorge per i numerosi fedeli italo-albanesi di tradizione bizantina.\nCucina.\nNella cucina argentina si trovano diverse influenze della cucina italiana, con derivazioni da tutte le regioni della penisola.\nSicuramente l'aspetto pi\u00f9 appariscente \u00e8 il grande utilizzo nella cucina del paese dei piatti a base di pasta; troviamo dunque \"tallarines\" (fettuccine), \"ravioles\" (ravioli), \"\u00f1oquis\" (gnocchi), \"lasa\u00f1as\" (lasagna), e \"canelones\" (cannelloni), spesso serviti con grande quantit\u00e0 di \"tuco\" (sugo in genovese). Sono presenti anche il \"pesto\", \"salsa blanca\" (besciamella) e altre variet\u00e0 (\"pomarola\" - pomodoro, \"putanesca\" - puttanesca, \"fileto\"). Diffusa anche la \"polenta\".\nAncora, troviamo la \"fain\u00e1\", derivata dalla farinata di ceci ligure, e la \"fugazza con queso\", dalla focaccia genovese. Presente anche la pizza, di derivazione napoletana e condita con pomodoro e \"muzarella\", derivazione della mozzarella campana.\nAltre similitudini si trovano nella presenza della \"ba\u00f1acauda\" (bagna c\u00e0uda), cos\u00ec come della \"milanesa\" (cotoletta alla milanese).\nTra i cibi che gli immigrati italiani hanno riprodotto in Argentina figurano anche alcuni formaggi. Tra i casi pi\u00f9 noti spiccano il \"reggianito\", una delle primissime riproduzioni del Parmigiano Reggiano, il \"sardo\", che a differenza del pecorino sardo \u00e8 fatto con latte vaccino, il \"romano\", rivisitazione del pecorino romano ed il provolone.\nTra i dolci troviamo la \"pasta frola\", di derivazione della crostata italiana, il \"pandulce\", originato dal pandolce genovese ed il gelato.\nTra i liquori il \"chitronchelo\" (limoncello) e la \"grapa\" (grappa)."}
{"id": "2072453", "revid": "1543377", "url": "https://it.wikipedia.org/wiki?curid=2072453", "title": "Thing di tutti i Geati", "text": "Il Thing di tutti i Geati (svedese: \"Alla g\u00f6tars ting\") era il thing (assemblea generale) tenuto dall'et\u00e0 preistorica al Medioevo a Skara, in V\u00e4sterg\u00f6tland.\nDescrizione.\nNonostante il nome possa suggerire che riguardava tutti i Geati, in realt\u00e0 comprendeva solo coloro che abitavano in V\u00e4sterg\u00f6tland e Dalsland, e viene descritto anche nel codice di leggi chiamato V\u00e4stg\u00f6talagen. Secondo la legge ostrogota (\u00d6stg\u00f6talagen), il \"thing di Lionga\" era l'equivalente tenuto in \u00d6sterg\u00f6tland, a Link\u00f6ping nel Medioevo, e nelle immediate vicinanze in tempi precedenti.\nTutti gli uomini liberi che abitavano il territorio, e che erano in grado di maneggiare un'arma, avevano il diritto di partecipare a questa assemblea tenuta da un L\u00f6gs\u00f6guma\u00f0ur\nAveva anche un parallelo in Svezia nel thing di Gamla Uppsala, chiamato appunto Thing di tutti gli Svedesi."}
{"id": "2072464", "revid": "15756", "url": "https://it.wikipedia.org/wiki?curid=2072464", "title": "Har Karkom", "text": "Har Karkom (in ebraico: \"Montagna di zafferano\") o Jabal Ideid o Gebel Ideid (in arabo: \"Montagna delle celebrazioni\" o \"Montagna delle moltitudini\") \u00e8 una montagna posta nel sud-ovest del deserto del Negev in Israele. \u00c8 uno dei siti in cui si ritiene di localizzare il Monte Sinai biblico.\nGeografia.\nHar Karkom \u00e8 formata da calcari giallastri. \u00c8 visibile a grande distanza da sud e da est: dai monti Edom, distanti 70\u00a0km e anche dalle alture della Giordania. Domina una zona desertica del Negev, nota come deserto di Paran (\"Midbar Paran\" in ebraico).\nHa due basse cime ravvicinate che si innalzano da un ampio altopiano sommitale (4 x 2,5\u00a0km): la cima nord-ovest (detta anche \"cima femminile\", larga e tondeggiante) e quella sud-est (detta anche \"cima maschile\" per la sua forma allungata).\nHar Karkom si trova a met\u00e0 strada tra Kadesh Barnea e Petra; dista 35\u00a0km da Mitzpe Ramon, lungo la Route 40 che porta a Eilat. Trattandosi di zona militare, non distante dal confine egiziano, l'accesso - che avviene esclusivamente mediante percorsi sterrati - \u00e8 consentito solo durante i weekend, tra il sorgere del sole del sabato e il tramonto di domenica.\nEsistono due percorsi per raggiungere l'altopiano sommitale:\nUna volta giunti sull'altopiano \u00e8 poi facile raggiungere le due cime di Har Karkom.\nHar Karkom e il Monte Sinai biblico.\nPartendo dal presupposto che gli Israeliti avrebbero forse attraversato la penisola del Sinai in direzione di Petra secondo una linea retta, un certo numero di studiosi ha ipotizzato che Har Karkom potesse essere il Monte Sinai biblico.\nSecondo il Deuteronomio (Deuteronomio ), agli Israeliti occorsero undici giorni per spostarsi dall'Horeb (Monte Sinai biblico) a Kadesh Barnea nel nord del Sinai (\"Vi sono 11 giornate dall'Horeb, per la via del monte Seir, fino a Kadesh Barnea\"). Questa indicazione permette di limitare la localizzazione del Monte Sinai biblico entro 100\u00a0km circa da Kadesh Barnea. Tenendo inoltre presente che necessariamente un percorso doveva permettere di raggiungere giornalmente almeno un pozzo per abbeverare il bestiame che gli Israeliti avevano al seguito, \u00e8 stato possibile ipotizzare che il monte Horeb coincidesse con Jabal Ideid, l'attuale Har Karkom.\nSulla cima nord-ovest si trova un anfratto, in grado di ricoverare una persona, che \u00e8 stato interpretato dall'archeologo Emmanuel Anati come la grotta in cui Mos\u00e8 si sarebbe rifugiato secondo la tradizione, per non rimanere abbagliato dal passaggio di Yahweh, quando ricevette le tavole dei 10 comandamenti.\nL'esistenza, inoltre, di due cime contrapposte corrispondenti al monte dove Mos\u00e9 avrebbe ricevute le tavole della Legge e al monte Horeb permette di identificare Har Karkom con il monte descritto dal \"Diario di Egeria\", una pellegrina che visit\u00f2 la Palestina verso la fine del IV secolo. L'identificazione di Har Karkom col Monte Sinai e l'Oreb della Bibbia sarebbe quindi confermata dalla tradizione cristiana dei primi secoli:\nScoperte archeologiche.\nSeguendo questa teoria, Emmanuel Anati ha cos\u00ec effettuato varie campagne di scavo presso Har Karkom, scoprendo che \u00e8 stata uno dei maggiori centri di culto del periodo paleolitico, con il suo altopiano costellato di luoghi di culto, altari, circoli di pietra, pilastri antropomorfi e oltre 40.000 petroglifi. A differenza di \"Gebel Musa\", il monte posto nella Penisola del Sinai e noto ai turisti come Monte Sinai, nei cui pressi \u00e8 il monastero di Santa Caterina, dove per\u00f2 non sono mai stati ritrovati petroglifi o comunque segni di civilizzazione se non successiva al IV secolo d.C.\nSulla base dei ritrovamenti, che sembrano avvalorare quanto contenuto nelle Antiche Scritture in merito al soggiorno degli Israeliti nel deserto, Anati ritiene pertanto di poter identificare Har Karkom (Jabal Ideid) con il Monte Sinai biblico, con un massimo delle attivit\u00e0 di carattere religioso intorno agli anni 2350-2000 a.C. e l'abbandono della montagna intorno al 1950-1000 a.C. L'esodo viene da lui datato intorno al 1600-1200 a.C.\nTra questi \u00e8 di particolare importanza il ritrovamento di 12 steli e una pietra piatta che ricordano altari per le offerte (Esodo , \"Mos\u00e8 scrisse tutte le parole del Signore, poi si alz\u00f2 di buon mattino e costru\u00ec un altare ai piedi del monte, con dodici stele per le dodici trib\u00f9 d'Israele\").\nSull'altopiano sommitale si trova una serie di monoliti antropomorfi, che formano un santuario paleolitico: il prof. Anati ipotizza abbiano dato origine alla leggenda della moglie di Lot, tramutata in una statua di sale (Genesi ), per essersi voltata a vedere Sodoma mentre veniva distrutta, contravvenendo all'ordine divino.\nCritiche.\nDiversi studiosi hanno avversato l'identificazione di questa montagna col Monte Sinai della Bibbia in quanto sposterebbe indietro di almeno 1000 anni alcune vicende narrate dal Vecchio Testamento e richiederebbe una revisione delle zone tradizionalmente ritenute abitate da Madianiti, Amaleciti e altre antiche popolazioni.\nSecondo quanto scrive l'egittologo James K. Hoffmeier:"}
{"id": "2072467", "revid": "20105019", "url": "https://it.wikipedia.org/wiki?curid=2072467", "title": "Jabal Ideid", "text": ""}
{"id": "2072468", "revid": "28812", "url": "https://it.wikipedia.org/wiki?curid=2072468", "title": "Teorema di Caratheodory", "text": ""}
{"id": "2072471", "revid": "79520", "url": "https://it.wikipedia.org/wiki?curid=2072471", "title": "I-Doser", "text": ""}
{"id": "2072473", "revid": "1522738", "url": "https://it.wikipedia.org/wiki?curid=2072473", "title": "Almia", "text": ""}
{"id": "2072486", "revid": "1851848", "url": "https://it.wikipedia.org/wiki?curid=2072486", "title": "Gianmaria Dal Maistro", "text": "Dal 2003 suo atleta guida \u00e8 stato Tommaso Balasso.\nBiografia.\nStagioni 1992-2002.\nAtleta ipovedente con residuo visivo di un decimo, era uno dei quattro atleti del panorama sportivo disabili italiano a far parte di un gruppo sportivo militare: il G.S. Fiamme Azzurre della Polizia Penitenziaria, inizi\u00f2 la sua carriera agonistica a undici anni partecipando ai Campionati italiani; due anni dopo conquist\u00f2 il primo posto in slalom speciale nella stessa competizione mentre a quattordici anni entr\u00f2 a far parte della squadra nazionale.\nNel 1996 partecip\u00f2 ai Mondiali di Lech (Austria), ottenendo il sesto posto in discesa libera. Alle Paralimpiadi di conquist\u00f2 due argenti e un bronzo; due anni dopo, nella stagione 2000-2001, conquist\u00f2 la Coppa di specialit\u00e0 nello slalom. Alle successive Paralimpiadi statunitensi di vinse la medaglia d'argento in slalom gigante.\nStagioni 2003-2010.\nDal 2003 il suo atleta guida fu Tommaso Balasso; i due venivano indicati anche con il nomignolo \"Tom &amp; Jerry\". In quella stagione sal\u00ec ancora una volta sul gradino pi\u00f9 alto del podio conquistando un'altra Coppa del Mondo di specialit\u00e0, questa volta in supergigante, e ai Mondiali di Wildshonau (Austria) ottenne due argenti e un bronzo.\nLa vittoria pi\u00f9 importante della sua carriera sciistica fu l'oro nel supergigante delle Paralimpiadi di . Nei giorni successivi in slalom gigante ottenne anche una medaglia d'argento. A , sempre in coppia con Balasso, vinse altre tre medaglie, un argento e due bronzi; si ritir\u00f2 al termine della rassegna paralimpica."}
{"id": "2072489", "revid": "599013", "url": "https://it.wikipedia.org/wiki?curid=2072489", "title": "Forbin (D 620)", "text": "La Forbin \u00e8 un'unit\u00e0 navale francese appartenente alla Classe Orizzonte.\nIl suo distintivo ottico \u00e8 D 620 ed \u00e8 intitolata all'ammiraglio francese del XVII secolo Claude de Forbin.\nStoria.\nLa costruzione della nave \u00e8 iniziata l'8 aprile 2002. Lo scafo \u00e8 stato costruito in 14 sezioni costruite da diversi sub-contraenti di DCN e le sezioni sono state trasportate da Saint Nazaire a Lorient dove la nave \u00e8 stata impostata sugli scali il 16 gennaio 2004 e varata il 10 marzo 2005.\nLa prima uscita in mare in moto autonomo \u00e8 avvenuta il 29 giugno 2006 e il 12 marzo 2008 la nave ha lasciato il cantiere navale di Lorient per raggiungere la base operativa di Tolone dove il 19 dicembre dello stesso anno \u00e8 stata consegnata alla Marine Nationale, dopo che a Novembre prima della consegna aveva svolto a Tolone per un'esercitazione l'unit\u00e0 gemella italiana Doria.\nIl 3 marzo 2009 la nave ha lasciato la base di Tolone per una lunga crociera addestrativa, allo scopo di testare la nave a varie latitudini e differenti climi; dopo avere attraversato lo stretto di Gibilterra ha raggiunto i porti di Casablanca in Marocco, Rio de Janeiro in Brasile, Fort-de-France nel dipartimento d'oltremare francese della Martinica, concludendo con e negli Stati Uniti i porti di Norfolk e New York.\nDopo il rientro a Tolone il 5 maggio a La Spezia ha preso parte ad una comune esercitazione tra le Horizon italiane e francesi e tre giorni dopo l'8 maggio al largo di Sainte-Maxime ha preso parte alla parata in occasione delle celebrazioni del 64\u00ba anniversario della fine della seconda guerra mondiale in Europa.\nDopo avere attraversato il canale di Suez la nave ha raggiunto il 25 maggio Abu Dhabi, per presenziare all'inaugurazione di una nuova base navale, cerimonia che vedeva anche la presenza del Presidente francese Nicolas Sarkozy.\nLa nave il 5 giugno ha poi preso parte nel Mare Arabico ad una esercitazione con unit\u00e0 della US Navy tra cui la portaerei Eisenhower e dopo uno scalo a Gibuti ha fatto ritorno a Tolone il 29 giugno.\nTra dicembre 2009 e febbraio 2010 la nave ha effettuato lavori di fine garanzia, facendo il suo ingresso in squadra il 14 ottobre 2010."}
{"id": "2072490", "revid": "599013", "url": "https://it.wikipedia.org/wiki?curid=2072490", "title": "Chevalier Paul (D 621)", "text": "Chevalier Paul \u00e8 un'unit\u00e0 navale francese appartenente alla Classe Orizzonte.\nIl suo distintivo ottico \u00e8 D 621 ed \u00e8 intitolata al navigatore francese del XVII secolo Chevalier Paul.\nStoria.\nLa nave \u00e8 stata costruita negli stabilimenti DCN di Lorient dove il suo scafo \u00e8 stato impostato sugli scali il 13 gennaio 2005, varata il 12 luglio 2006 ed \u00e8 entrata in servizio nella Marine Nationale nel dicembre 2009, dopo che il 5 maggio precedenti nelle acque di La Spezia aveva preso parte insieme alla gemella Forbin e le sorelle italiane Doria Duilio ad un'esercitazione congiunta tra le Orizzonte italiane e francesi.\nDopo avere effettuato il 17 marzo 2010 un test missilistico con il lancio di un missile Exocet MM40 BlockIII il giorno successivo 18 marzo la nave ha lasciato la sua base di Tolone per una lunga crociera, allo scopo di testare la nave a varie latitudini e differenti climi. Dopo avere attraversato lo stretto di Gibilterra \u00e8 risalita verso il Mare del Nord e dopo avere costeggiato la Scandinavia ha raggiunto la Russia facendo scalo a Severomorsk, base della Flotta del Nord della Marina Militare Russa. Successivamente dopo avere partecipato a met\u00e0 aprile ad un'esercitazione NATO in Atlantico, cui hanno preso parte anche la portaelicotteri d'assalto Mistral e la portaerei De Gaulle (R 91) ha raggiunto porti di Canada, Stati Uniti, Messico, Caraibi. Dopo avere attraversato il canale di Panama e circumnavigato l'America meridionale ha fatto scalo a Rio de Janeiro in Brasile e dopo avere attraversato l'Atlantico e visitato il Marocco ha fatto rientro a Tolone a met\u00e0 luglio.."}
{"id": "2072491", "revid": "79520", "url": "https://it.wikipedia.org/wiki?curid=2072491", "title": "I doser", "text": ""}
{"id": "2072492", "revid": "93556", "url": "https://it.wikipedia.org/wiki?curid=2072492", "title": "Cravatta di cuoio", "text": "Una cravatta di cuoio (in inglese \"bolo tie\" o \"bola tie\") \u00e8 un tipo di cravatta che consiste in un pezzo di cuoio intrecciato con due puntali di metallo decorativi (od ornamenti a lustrini) e fermato con una placchetta o un fermaglio ornamentale.\nStoria.\nTra le ipotesi sulle origini, si ritiene che la cravatta di cuoio sia una creazione di pionieri nordamericani, risalente agli anni tra il 1866 ed il 1886. Sull'insegna di una stazione commerciale di un pueblo Zu\u00f1i, nel Nuovo Messico, \u00e8 raffigurata una cravatta di cuoio, che si dice risalga a quel periodo.\nL'artigiano Victor Cedarstaff di Wickenburg nell'Arizona dichiara di aver inventato la cravatta di cuoio alla fine degli anni quaranta, come da brevetto. Secondo un articolo nella rivista \"Sunset\", pubblicato nel 2002:\nCome altre mode degli anni '50, le cravatte di cuoio ebbero nuova fortuna negli anni ottanta presso i Rockabilly. La cravatta di cuoio \u00e8 stata dichiarata cravatta ufficiale dell'Arizona nel 1971. Il Nuovo Messico approv\u00f2 un documento non cogente che dichiarava come cravatta ufficiale dello stato quella di cuoio nel 1987. Il 13 marzo 2007 il governatore del Nuovo Messico Bill Richardson firm\u00f2 la legge che la rendeva ufficiale.\nUtilizzo.\nNegli Stati Uniti le cravatte di cuoio sono largamente associate all'abbigliamento western e sono generalmente pi\u00f9 comuni nella parte sudoccidentale del paese. Fermagli e puntali d'argento per le cravatte di cuoio sono prodotti tipici dell'artigianato di Hopi, Navajo e Zu\u00f1i dalla met\u00e0 del XX secolo.\nNel Regno Unito le cravatte di cuoio sono chiamate \"bootlace ties\". Erano popolari presso i Teddy Boy degli anni cinquanta, che le portavano con completi eleganti."}
{"id": "2072496", "revid": "20105458", "url": "https://it.wikipedia.org/wiki?curid=2072496", "title": "French Navy", "text": ""}
{"id": "2072499", "revid": "20124608", "url": "https://it.wikipedia.org/wiki?curid=2072499", "title": "Deserto Paran", "text": ""}
{"id": "2072502", "revid": "149727", "url": "https://it.wikipedia.org/wiki?curid=2072502", "title": "Ferrovia Barco - Montecchio Emilia", "text": ""}
{"id": "2072503", "revid": "767487", "url": "https://it.wikipedia.org/wiki?curid=2072503", "title": "Wind Chill - Ghiaccio rosso sangue", "text": "Wind Chill - Ghiaccio rosso sangue (\"Wind Chill\") \u00e8 un film del 2007 diretto da Gregory Jacobs.\nFilm horror con protagonisti due studenti americani, interpretati da Emily Blunt e Ashton Holmes, dei quali non viene mai detto il nome, che sono vittime di un incidente e restano una notte isolati in mezzo a una tormenta di neve.\nTrama.\nUna studentessa universitaria \u00e8 alla ricerca di un passaggio per tornare a casa e trascorrervi le festivit\u00e0 natalizie. Sar\u00e0 un ragazzo del suo stesso corso a offrirsi di accompagnarla.\nTutto al principio sembra procedere senza problemi, salvo per alcuni screzi che nascono tra i due giovani a causa del carattere difficile della ragazza, fino a quando il suo accompagnatore, segretamente innamorato di lei, decide di lasciare l'autostrada e di prendere una scorciatoia per passare cos\u00ec molto pi\u00f9 tempo in compagnia della sua passeggera. Questa decisione si riveler\u00e0 per\u00f2 alquanto infelice, perch\u00e9 un folle alla guida di un autoveicolo mander\u00e0 fuori strada la macchina dello studente e cos\u00ec i due sventurati si ritroveranno sperduti in mezzo a un bosco innevato, isolati dal mondo, con scorte limitate di cibo e circondati dalle terrificanti creature umane che popolano la foresta.\nPi\u00f9 tardi un uomo racconter\u00e0 alla studentessa che una cinquantina di anni prima, proprio in quel bosco, erano morte tragicamente alcune persone, tra le quali un poliziotto e dei monaci eremiti. La ragazza capisce cos\u00ec che quegli uomini si aggirano ancora tra gli alberi, intrappolati in una soprannaturale ripetizione degli eventi che portarono alla loro tragica morte.\nProduzione.\nTra i produttori esecutivi della pellicola figurano Steven Soderbergh e George Clooney."}
{"id": "2072509", "revid": "116944", "url": "https://it.wikipedia.org/wiki?curid=2072509", "title": "Via Appia Traiana", "text": ""}
{"id": "2072515", "revid": "287204", "url": "https://it.wikipedia.org/wiki?curid=2072515", "title": "NGC 1579", "text": "NGC 1579 \u00e8 una nebulosa diffusa visibile nella costellazione di Perseo.\nSi individua circa a met\u00e0 strada fra le stelle e , in un'area che appare fortemente oscurata da nebulose oscure e pertanto priva di ricchi campi stellari; pu\u00f2 essere individuata con un telescopio amatoriale di dimensioni medio-grandi o nelle foto a lunga posa. Si tratta di una nebulosa a riflessione, ossia che riflette la luce di stelle vicine, in questo caso una giovane stella T Tauri in fase di pre-sequenza principale e di magnitudine 8,8, pi\u00f9 una di tipo Ae/Be di Herbig. La sua distanza \u00e8 di circa 800 parsec (2600 anni luce)."}
{"id": "2072516", "revid": "1543377", "url": "https://it.wikipedia.org/wiki?curid=2072516", "title": "Flash Gordon (serial cinematografico)", "text": "Flash Gordon \u00e8 un serial cinematografico del 1936 diretto da Frederick Stephani e Ray Taylor (non accreditato), prodotto dalla Universal e basato sulla striscia a fumetti di fantascienza \"Flash Gordon\" ideata da Alex Raymond due anni prima. Fu il primo serial di fantascienza e quello rimasto pi\u00f9 celebre. Narra la storia della prima visita di Flash Gordon al pianeta Mongo e il suo incontro con il malvagio imperatore Ming lo spietato.\nComposto di 13 episodi della durata di circa 20 minuti l'uno, era concepito con l'intento di riguadagnare l'interesse del pubblico adulto per i serial. Ebbe due seguiti, \"Flash Gordon alla conquista di Marte\" (1938) e \"Flash Gordon - Il conquistatore dell'universo\" (1940), sempre interpretati dall'attore Buster Crabbe.\nCapitolo primo: Il pianeta pericoloso.\nUn misterioso mondo proveniente dall\u2019universo \u00e8 in rotta di collisione con la Terra, minacciando di distruggerla e provocando caos e rivolte in tutto il globo. Il campione di polo Flash Gordon e Dale Arden dopo essersi paracadutati dall\u2019aereo in cui erano a bordo, distrutto da dei meteoriti, salgono a bordo del razzo progettato dal Dr. Zarkov, in un folle tentativo di raggiungere il pianeta e dirottarlo dalla sua traiettoria.\nScagliati nello spazio infinito, atterrano sul pianeta Mongo e cadono nelle grinfie dello spietato Imperatore Ming, che prontamente imprigiona Zarkov nel suo laboratorio e poi, vinto dalla bellezza di Dale, decide di sposarla e condanna Flash a combattere con i feroci uomini scimmia nell'arena. Nonostante abbia vinto e gli spetti la vita,Ming fa cadere con una botola Flash con Aura nel tunnel del terrore,popolato da draghi.\nCapitolo secondo: Il tunnel del terrore.\nFlash, aiutato da Aura,esce dal tunnel e si nasconde nell\u2019aereo-razzo di Zarkov quando i giroscopi degli uomini leone attaccano il palazzo di Ming, dove Dale e Zarkov sono tenuti prigionieri. Temendo per i suoi amici, Flash attacca i giroscopi e abbatte quello pilotato dal loro capo, il principe Thun.\nSaputo che Flash \u00e8 un nemico di Ming, Thun promette di aiutarlo, e attraverso un passaggio segreto entrano nel palazzo e apprendono che Dale, in stato di ipnosi, sta per sposarsi con Ming. Flash, cercando di raggiungere il luogo del matrimonio, corre a capofitto nel tunnel del terrore. Viene per\u00f2 fermato da un drago di Mongo che lo stritola con le sue chele, quando Thun lo uccide con un fucile a raggi e lo salva.\nCapitolo terzo: Prigionieri degli uomini squalo.\nFlash interrompe la cerimonia del matrimonio scagliando il grande idolo in mezzo allo stupore generale dei partecipanti, salvando poi Dale e , con l\u2019aiuto di Thun che copre la loro fuga, scappano dal tempio. Mentre fuggono, Ming li fa precipitare con una botola nella citt\u00e0 sottomarina degli uomini squalo e fa poi chiamare Kala, re degli uomini squalo, chiedendo di restituirgli i prigionieri. Flash, cercando di impedirlo, combatte e sconfigge Kala che si vendica intrappolando Flash in una camera stagna piena d\u2019acqua.\nCapitolo quarto: Lotta contro il mostro marino.\nAura libera Flash dalla camera stagno (in cui era stato rinchiuso e costretto a lottare con una piovra gigante) e poi tenta di ingannare Flash facendogli credere che Thun e Dale sono fuggiti e li hanno preceduti e arrivati nel palazzo di Ming.\nMa la vendicativa Aura distrugge il pannello di controllo che, per attrazione magnetica, tiene il palazzo di Kala al sicuro sotto l'acqua (controllando la fornitura d'aria e la pressione dell'acqua) e Flash, sospettoso, si precipita nella sala del trono dove trova Dale e Thun capendo di essere stato ingannato. Quando tutto sembra perduto, Ming viene informato dell\u2019accaduto, e prima che il palazzo venga inondato d\u2019acqua la citt\u00e0 viene salvata da morte certa.\nCapitolo quinto: Il raggio distruttore.\nCon un potente campo elettrico, Ming fa riemergere dall\u2019acqua l\u2019ormai condannata citt\u00e0 degli uomini squalo , salvando Flash, Dale, Thun e la Principessa Aura che tentano di raggiungere il regno degli uomini leone, ma vengono attaccati dagli uomini falco che portano prigionieri Dale e Thun sulla loro citt\u00e0 nel cielo al cospetto di Vultan.\nNel frattempo, Zarkov e il principe Barin, vero successore al trono di Mongo, stringono un'alleanza e, dopo aver salvato Flash e Aura volano a bordo della nave spaziale di Barin verso la citt\u00e0 degli uomini falco, dove Thun \u00e8 costretto a spalare il radio nelle potenti fornaci atomiche del palazzo, mentre Dale viene terrorizzata da re Vultan.\nCapitolo sesto: La tortura del fuoco.\nAppena il loro razzo atterra nella citt\u00e0 celeste, Flash, Barin, Zarkov e Aura vengono fatti prigionieri dal re Vultan, che prontamente manda a lavorare Zarkov nel suo laboratorio, mentre Flash e Barin sono costretti insieme a Thun ad alimentare i forni atomici con il radio, la cui energia tiene sospeso il regno degli uomini falco.\nLa Principessa Aura, determinata a sposare Flash, inganna Dale facendole credere che la vita di Gordon dipenda da lei e che l\u2019unico modo per salvarlo \u00e8 fingere di amare Re Vultan. Col cuore spezzato, Dale\nacconsente. Vultan, per vedere se veramente la terrestre non prova pi\u00f9 niente per Flash, la conduce nella stanza delle torture dove il terrestre viene torturato con l\u2019elettricit\u00e0.\nCapitolo settimo: Destino infranto.\nQuando Dale vede Flash torturato con raggi elettrici tradisce il suo amore per lui, quindi Vultan lo manda prontamente alle fornaci atomiche e ordina a Zarkov di collegare un filo ad alta tensione al polso di Gordon. Ma lo scienziato collega il cavo invece alla sua pala, sperando di aiutarlo a fuggire.\nNel frattempo l'imperatore Ming giunge con la sua flotta aerea nel regno di Vultan, e chiede il ritorno di sua figlia, la principessa Aura e la sua promessa sposa, Dale Arden, quando Flash, agendo secondo le istruzioni di Zarkov, lancia la pala caricata d\u2019elettricit\u00e0 nelle fornaci facendole esplodere.\nCapitolo ottavo: Il torneo della morte.\nFlash e Thun vengono condannati a morte di fronte a un plotone di esecuzione dopo aver distrutto le fornaci atomiche che sostenevano il regno di Vultan, quando Zarkov li salva rivelando di aver scoperto dei raggi di emergenza che riuscir\u00e0 a evitare la pericolosa caduta della citt\u00e0 del cielo, e che accetter\u00e0 di divulgare il segreto e salvare la citt\u00e0 di Vultan se il re liberer\u00e0 i suoi amici.\nVultan accetta e Zarkov, come promesso , salva il suo regno prima che venga distrutto. Ma Ming disputa il diritto del re del cielo di liberare i prigionieri, e insiste affinch\u00e9 Flash si guadagni la sua libert\u00e0 in combattimento con un gladiatore incappucciato. Quando Flash smaschera il suo avversario e scopre che stava combattendo contro il suo amico, il principe Barin , l'infuriato Ming ordina a Flash di combattere nell\u2019arena con un gorilla di Mongo. Aura, saputo dal sacerdote il modo con cui \u00e8 possibile uccidere il mostro, lo rivela a Flash e con una lancia lo uccide.\nCapitolo nono: Lotta contro il drago di fuoco.\nFurioso per l\u2019uccisione del gorilla di Mongo da parte di Flash ma vedendo la possibilit\u00e0 di ottenere lui, Vultan e gli altri in suo potere, Ming promette di dichiarare un giorno di festa nel suo palazzo, in cui a Flash e Barin sar\u00e0 data la libert\u00e0 e una sposa di loro scelta. Nonostante questa promessa, Ming ordina al Sommo Sacerdote, sotto pena di morte, di liberarlo dall'uomo della Terra. Il furbo Gran Sacerdote cospira con la Principessa Aura, e dopo aver dato a Flash le gocce dell'oblio ordina alle guardie di portare Flash, attraverso il Tunnel del Terrore, alla dimora del Drago dal Sacro Fuoco. Ma il Sacerdote la tradisce e con un gong sveglia il drago.\nCapitolo decimo: Il pericolo invisibile.\nRealizzando lo schema diabolico di Ming per liberarsi di Flash, il sommo sacerdote, nascondendo ad Aura la sua vera ragione, cospira con lei per dare a Flash le gocce dell'oblio. Ma una volta giunti nel Tunnel del Terrore il drago si sveglia, quando arriva Zarkov che con una bomba lo uccide. Aura quindi riferisce a Ming che ora, mentre Flash non \u00e8 in grado di ricordare, \u00e8 il momento per lei di sposarlo. Ming ordina a Flash di scegliere la sua sposa, e nella sua condizione di amnesia , incapace di ricordare Dale, viene portato via da Aura. Vultan accusa Ming di tradimento e viene imprigionato, ma Zarkov, Dale e Barin salvano Flash dalla perfida Aura, e Zarkov riesce a ripristinare la sua memoria. Proprio in quel momento, le guardie irrompono nel laboratorio con l\u2019ordine di fucilare Flash. Ma mentre sta per essere ucciso, scompare sotto i loro occhi.\nCapitolo undicesimo: Negli artigli del Trigon.\nGrazie alla macchina che rende invisibili creata da Zarkov, Flash riesce a salvarsi da morte certa. Approfittando della sua invisibilit\u00e0, libera Vultan dalla sua prigione sotterranea e si precipita con lui nel laboratorio. Zarkov, nel frattempo, \u00e8 riuscito a contattare la Terra, e la gente della terra, desiderosa di fuggire da Mongo, decide di intraprendere l'impresa di ritorno.\nMentre Barin e Dale stanno di guardia alla macchina dell\u2019invisibilit\u00e0, Flash e Zarkov, aiutati da Vultan, caricano l\u2019aereo-razzo. Ma Aura, che li aveva spiati, rivela tutto a Ming che manda dei soldati per impedire la loro partenza. Barin , temendo per la sicurezza di Dale , la nasconde nei sotterranei del palazzo. \nQuando gli altri tornano in laboratorio pensano che siano stati catturati dall\u2019Imperatore, ma poi arriva il principe che dice il nascondiglio di Dale. Nello stesso momento irrompono i soldati imperiali venuti a rapire Gordon, ma quest\u2019ultimo li sconfigge tutti, ma l\u2019effetto della macchina che rende invisibili svanisce e Flash ritorna normale.\nNel frattempo, sotto il palazzo, Dale viene aggredita dal Trigon, una tigre di Mongo che Aura aveva liberato per rintracciarla. Ma Flash arriva in tempo e la uccide.\nCapitolo dodicesimo: Prigionieri nella torre.\nQuando Ming ordina di catturare i terrestri viene ostacolato da Barin e Aura, allora l'astuto Ming cambia tattica e dichiara la gente della Terra libera di tornare a casa. Flash e Dale si affrettano da Zarkov con la buona notizia, ma lo trovano abbattuto accanto alla macchina dell\u2019invisibilit\u00e0 distrutta dalle guardie dell\u2019imperatore.\nNon fidandosi di Ming, Vultan invita i terrestri alla sua citt\u00e0 celeste, e Barin si offre di prenderli nella sua navicella spaziale. Le sue spie riferiscono il piano dei terrestri a Ming. E quando Flash e i suoi amici, inclusa Aura, si affrettano ad incontrarsi nel palazzo scelto per l\u2019incontro, un razzo simile a quello di Barin li colpisce provocando una frana ma i terrestri riescono a salvarsi dentro la torre.\nCapitolo tredicesimo: Ritorno sulla Terra.\nLe guardie di Ming catturano Barin e, usando il suo razzo, colpiscono i terrestri insieme a Vultan e Aura che per\u00f2 fuggono da una botola. L\u2019imperatore, credendoli morti, pensa di aver eliminato Flash una volta per tutte.\nNel frattempo, mentre Gordon e gli altri attraversano i sotterranei della torre, incontrano Barin in catene condotto dai soldati dell\u2019Imperatore. Ma Flash sorprende le guardie e riesce a stenderle, liberando Barin e fuggendo insieme a lui nel laboratorio del palazzo imperiale. \nMing viene per\u00f2 avvisato della loro fuga e ordina di catturarli, ma le guardie vengono ostacolate da Zarkov che li fulmina con un campo elettrico. \nNonostante questa difesa, i soldati riescono a staccare i generatori di energia ed entrare quando i giroscopi di Thun attaccono il palazzo. Intanto, i terrestri e gli altri vengono catturati e portati al cospetto di Ming. \nAnche se all\u2019inizio la flotta aerea dell\u2019Imperatore sembra sopraffare quella degli uomini leone, il loro esercito riesce a invadere la reggia. Nel trambusto provocato dalla lotta Ming ne approfitta per fuggire, inseguito da Flash, Barin e Thun.\nL\u2019imperatore, ormai perduto, raggiunge il Sommo Sacerdote, chiedendo di aprirgli le porte del tempio sacro al dio Thao e sperando di trovare salvezza dalla rovina al suo interno, vi entra ma invece trova la morte tra le fiamme. \nZarkov riesce a contattare il padre di Flash e comunicargli della loro prossima partenza, ma durante la trasmissione vengono spiati dal Gran Sacerdote che ascolta tutto. \nVengono poi convocati da Aura, ora divenuta imperatrice, che chiede a loro di rimandare la partenza, ma rifiutano poich\u00e9 quello che hanno imparato su Mongo servir\u00e0 per il progresso della Terra. \nSubito dopo la loro partenza, il Sommo Sacerdote rivela a Barin e Aura di aver messo di nascosto a bordo dell\u2019aereo-razzo una bomba che esploder\u00e0 tra poco. \nBarin riesce ad avvisare per via radio Flash della presenza della bomba, e per miracolo riesce a trovarla e buttarla fuori prima che sia troppo tardi. E finalmente, dopo tante avventure, Flash, Dale e Zarkov tornano sulla loro amata Terra e proclamati eroi dello spazio.\nProduzione.\nIl serial ebbe un costo altissimo per l'epoca, con stime che variano notevolmente, da oltre un milione di dollari a 350 000 dollari.\nLe scene in esterni, come i primi passi dell'equipaggio terrestre su Mongo, furono girate nel Bronson Canyon, una sezione del Griffith Park a Los Angeles sfruttata da molti film.\nNumerosi elementi vennero riciclati da precedenti produzioni della Universal. I set della torre di guardia di \"Frankenstein\" (1931) appaiono in numerosi interni nel palazzo di Ming. La statua egizia da \"La mummia\" (1932) divenne l'idolo del Grande Dio Tao. Il set del laboratorio \u00e8 una ripresa della Luna che scorre mentre passa il razzo di Zarkov che ritorna dallo Spazio; proviene da \"Il raggio invisibile\" (1936). La nave razzo di Zarkov e scene di danzatori che scavalcano un gigantesco idolo furono riutilizzate da \"Just Imagine\" (1930). L'attacco di Ming alla Terra usava metraggi da vecchi notiziari muti. Fu utilizzato un intero segmento di danza da \"The Midnight Sun\" (1926) e parecchio equipaggiamento da laboratorio viene da \"La moglie di Frankenstein\" (1935), da cui furono riciclate anche della musiche, come pure da numerosi altri film, tra cui \"Bombay Mail\", \"The Black Cat\" (entrambi del 1934), e \"L'uomo invisibile\" (1933).\nCrash Corrigan, in seguito celebre interprete di altri serial, indossando un costume da gorilla modificato appare nel ruolo di \"Orangopoid\".\nDistribuzione.\nIl serial era costituito da 13 episodi (di circa 20 minuti), ognuno dei quali veniva proiettato per una settimana nello stesso cinema. La conclusione di ogni episodio era caratterizzata dal \"cliffhanger\", ovvero dal finale aperto, in sospeso, per invitare il pubblico a tornare al cinema anche la settimana successiva.\nIl serial cinematografico fu in seguito distribuito come lungometraggio in una versione ridotta di 72 minuti nel 1936, riedita nel 1949 col titolo \"Rocket Ship\". Una differente versione ridotta del serial, di 90 minuti, fu venduta alla televisione nel 1966 col titolo \"Spaceship to the Unknown\". Quando fu trasmesso in syndication in TV negli anni cinquanta, il serial fu ribattezzato \"Space Soldiers\", per non essere confuso con la nuova serie tv \"Flash Gordon\" del 1954, a sua volta trasmessa in syndication.\nPromozione.\n\"Flash Gordon\" era concepito con l'intenzione di riguadagnare l'interesse del pubblico adulto per i serial: fu proiettato in grandi teatri delle principali citt\u00e0 degli Stati Uniti e numerosi giornali, anche tra quelli che non pubblicavano le strisce di Flash Gordon, contenevano nelle pagine dedicate all'intrattenimento storie a mezza pagina o tre quarti di pagina con disegni di Alex Raymond e fotogrammi dal film.\nAccoglienza.\n\"Flash Gordon\", considerato il primo vero e proprio serial di fantascienza (bench\u00e9 anche precedenti serial contenessero elementi fantascientifici come gadget), riscosse un buon successo. Sei dei 14 serial prodotti nei successivi cinque anni furono di fantascienza, incluso \"Buck Rogers\".\nCritica.\n\"Il primo serial ispirato alle avventure di Flash Gordon\" - scrive Fantafilm - \"ricalca (almeno nei primi sei o sette episodi) con fedelt\u00e0 le vicende del fumetto. [...] Gli stessi attori sembrano scelti per la loro somiglianza ai personaggi delle vignette [...] \u00c8 il \"cattivo\" a risultare pi\u00f9 convincente: lo spietato Ming [...] incarna il temuto \"pericolo giallo\" e Charles Middleton gli presta il volto cesellando una icona che ancora resiste nella memoria dello spettatore. [...] \u00c8 senza dubbio il serial di fantascienza pi\u00f9 popolare e che meglio ha resistito al trascorrere degli anni.\"\nPremi e riconoscimenti.\nNel 1996 \"Flash Gordon\" \u00e8 stato scelto per essere conservato nel National Film Registry della Biblioteca del Congresso degli Stati Uniti.\nSeguiti e rifacimenti.\nLa Universal diede al serial due seguiti, sempre interpretati dall'attore Buster Crabbe: \"Flash Gordon alla conquista di Marte\" (\"Flash Gordon's Trip to Mars\", 1938) e \"Flash Gordon - Il conquistatore dell'universo\" (\"Flash Gordon Conquers the Universe\", 1940). Il personaggio ebbe in seguito varie serie televisive a partire da quella del 1954, per tornare al cinema col titolo omonimo del 1980."}
{"id": "2072526", "revid": "108435651", "url": "https://it.wikipedia.org/wiki?curid=2072526", "title": "Regolamento (finanza)", "text": "Il Regolamento (in inglese \"settlement\") nei mercati finanziari, \u00e8 il processo in base al quale viene data attuazione a un contratto stipulato sul mercato, in base alle condizioni stabilite nel contratto medesimo. Pu\u00f2 consistere nella consegna di titoli o denaro, fisicamente o tramite servizi telematici a una data fissata in un luogo fissato.\nIn molti mercati si stabilisce una data di regolamento successiva a quella in cui viene stipulato il contratto; per esempio, due giorni lavorativi per i mercati azionari e un giorno lavorativo per i titoli di Stato.\nIl ritardo tra stipula e attuazione del contratto pu\u00f2 comportare dei rischi, in quanto alla data di regolamento una delle parti potrebbe non essere pi\u00f9 in grado di onorarlo (c.d. rischio di regolamento). Nei mercati regolamentati il rischio per le parti \u00e8 gestito dall'ente regolatore che si occupa anche del processo correlato al regolamento, cio\u00e8 la compensazione.\nLa compensazione influisce sul regolamento riducendo il volume di beni scambiati tra le parti in quanto porta allo scambio soltanto del netto dovuto tra le due parti."}
{"id": "2072527", "revid": "250563", "url": "https://it.wikipedia.org/wiki?curid=2072527", "title": "Gran Premio di Germania 1974", "text": "Il Gran Premio di Germania 1974, valido anche come Gran Premio d'Europa 1974, \u00e8 stata la undicesima prova della stagione 1974 del Campionato mondiale di Formula 1. Si \u00e8 corsa domenica 4 agosto 1974 sul N\u00fcrburgring. La gara \u00e8 stata vinta dallo svizzero Clay Regazzoni su Ferrari; per il vincitore si tratt\u00f2 del secondo successo nel mondiale. Ha preceduto sul traguardo il sudafricano Jody Scheckter su Tyrrell-Ford Cosworth e l'argentino Carlos Reutemann su Brabham-Ford Cosworth.\nVigilia.\nAspetti tecnici.\nLe condizioni di sicurezza del tracciato furono ancora causa di polemiche da parte dei piloti. Sotto l'impulso di Jackie Stewart gli organizzatori decisero per alcuni lavori di miglioramento: venne riasfaltata la zona dei box, vennero sostituiti i \"guardrail\" e vennero create delle guide in asfalto pi\u00f9 ruvido per meglio indicare i limiti dei rettifili.\nLa Lotus ripresent\u00f2 il modello 76, che non era impiegato dal Gran Premio del Belgio. Il modello venne affidato al solo Ronnie Peterson, mentre Jacky Ickx prosegu\u00ec con la vecchia 72E.\nAspetti sportivi.\nSi rivide Chris Amon, ancora al volante della vettura che portava il suo nome. Il francese Jacques Laffite, iscritto dalla Token al gran premio di Francia, ma non partecipante, trov\u00f2 un ingaggio alla Iso-Williams, al posto di Tom Bels\u00f8. Ristabilitosi dall'incidente patito poco prima del Gran Premio di Gran Bretagna, Guy Edwards ritrov\u00f2 il volante della Lola-Hill.\nLa \"Scuderia Finotto\", che utilizzava una Brabham, iscrisse il pilota locale Manfred Mohr, che per\u00f2 non prese parte all'evento, esattamente com'era successo a Andy Sutcliffe nella gara precedente. La Token concesse la sua vettura alla scuderia \"Chequered Flag\", che port\u00f2 Ian Ashley come pilota. Ashley, che aveva esperienze in Formula Ford e in Formula 5000, anche in gare di Formula 1 non valide per il campionato, era all'esordio nel mondiale. Non si rividero la Lyncar, il \"Dempster International Racing Team\", il \"AAW Racing Team\" e nemmeno la Brabham privata, impiegata a Brands Hatch da Lella Lombardi.\nQualifiche.\nResoconto.\nNelle prove ufficiali del venerd\u00ec i pi\u00f9 veloci furono i due piloti della Ferrari. Niki Lauda prevalse su Clay Regazzoni per tre decimi. Tra l'altro l'austriaco, nella sessione non ufficiale, fu il primo pilota a chiudere un giro in meno di sette minuti, anche se poi, nelle qualifiche, non riusc\u00ec pi\u00f9 a scendere sotto questo tempo. L'equilibrio delle vetture italiane era buono, ma venne deciso di modificare la lunghezza della quarta e quinta marcia, per il giorno seguente. L'unico pilota che riusc\u00ec a restare in scia al duo di Maranello fu Jody Scheckter, che chiuse a 5 secondi e 6 decimi dal tempo dell'austriaco. Il sudafricano correva per la prima volta sull'impegnativo circuito tedesco. \nA due secondi dal pilota della Tyrrell si piazz\u00f2 Carlos Reutemann, mentre ancora pi\u00f9 staccato risult\u00f2 Patrick Depailler. Pi\u00f9 difficili furono le prove per la Lotus: Ronnie Peterson, che chiuse settimo, a oltre otto secondi dal tempo di Lauda, fu vittima un brutto incidente. Sulla discesa di Adenau si stacc\u00f2 un cerchione della sua monoposto, ma il pilota non ebbe conseguenze fisiche. L'altro pilota della casa inglese, Jacky Ickx, fu limitato da un problema al suo propulsore Ford Cosworth, ove funzionavano solo sette cilindri. \nAltri incidenti coinvolsero Mike Hailwood, che scont\u00f2 la rottura di una sospensione anteriore nella curva che immetteva sul rettilineo dei box, e Howden Ganley, che termin\u00f2 ad alta velocit\u00e0 contro un \"guardrail\", ad \"Hatzenbach\", probabilmente anche lui a causa della rottura di una sospensione. Hailwood rimase illeso, mentre il neozelandese riport\u00f2 fratture ai piedi. Dopo la prima giornata di prove Chris Amon non era in condizioni fisiche adeguate, e dovette cedere la vettura al pilota australiano Larry Perkins, all'esordio nel mondiale di Formula 1.\nAl sabato nessuno riusc\u00ec a impensierire il duo della Ferrari, con Lauda che colse la sua settima \"pole position\", mentre per la scuderia italiana era la terza volta che riusciva a monopolizzare la prima fila nella stagione. Fece un balzo in classifica Emerson Fittipaldi, che impieg\u00f2 speciali pneumatici da qualifica, che gli consentirono di abbassare il tempo del venerd\u00ec di 5 secondi, e chiudere terzo, davanti a Scheckter. Miglior\u00f2 anche Patrick Depailler, l'altro pilota della Tyrrell, che scal\u00f2 quinto. La classifica non pot\u00e9 essere maggiormente rivoluzionata, a causa di un forte temporale che colp\u00ec la zona del tracciato, nella seconda parte delle qualifiche.\nSulla monoposto di Clay Regazzoni, mentre affrontava la discesa di Adenau, avvenne il grippaggio del distributore dell'alimentazione. Ci\u00f2 fece entrare della benzina fin\u00ec nei cilindri del motore, poi nei tubi di scarico, prendendo fuoco. Lo svizzero riusc\u00ec, senza problema, a fermare la vettura in piena sicurezza. L'elvetico prov\u00f2 poi le gomme da bagnato, nella parte finale della sessione, per testare il muletto, dopo aver testato la vettura a pieno carico di benzina, nella prima parte della sessione.\nRisultati.\nI risultati delle qualifiche furono i seguenti:\nGara.\nResoconto.\nNiki Lauda fu autore di una cattiva partenza, tanto da venir sorpreso sia da Clay Regazzoni che da Jody Scheckter. Al quarto posto si pose Carlos Reutemann che precedeva Jochen Mass, Ronnie Peterson e Patrick Depailler. Perse la marcia al via Emerson Fittipaldi, che sollev\u00f2 il braccio per indicare a tutti gli altri piloti i suoi problemi, ma venne colpito dal suo compagno di scuderia Denny Hulme: il neozelandese non pot\u00e9 proseguire, come invece fu in grado Fittipaldi.\nGi\u00e0 alla \"Nordkehre\", la curva che immetteva nella \"Nordschleife\", Lauda tent\u00f2 di passare Scheckter. Il suo tentativo per\u00f2 risult\u00f2 troppo precipitoso: la Ferrari colp\u00ec la Tyrrell, s'impenn\u00f2, usci di pista e termin\u00f2 contro le protezioni, costringendo Lauda al ritiro. Sulla vettura si era scatenato anche un piccolo incendio, presto domato dai commissari. Il pilota austriaco era comunque uscito autonomamente dalla monoposto. Al termine del primo giro Fittipaldi fu costretto a fermarsi ai box, per cambiare uno pneumatico.\nLa McLaren, poco dopo, decise di rinviare in pista Hulme, utilizzando per\u00f2 il muletto. Ci\u00f2 coster\u00e0 la bandiera nera per il neozelandese. Al terzo giro Regazzoni contava una decina di secondi di vantaggio su Scheckter, dodici su Reutemann, mentre erano molto pi\u00f9 staccati gli altri piloti, con Mass a venti secondi dal podio, seguito da Depailler, Ickx e Hailwood. Nello stesso giro dovette fermarsi, definitivamente, Emerson Fittipaldi.\nNel corso del giro 6 un temporale colp\u00ec la zona del \"Pflanzgarten\": Regazzoni prosegu\u00ec mantenendo il ritmo, mentre rallentarono, per sicurezza, sia Jody Scheckter che Carlos Reutemann. Ci\u00f2 permise all'elvetico di ampliare il suo vantaggio a oltre 30 secondi. Mass perse due posizioni, a favore delle due Lotus di Ronnie Peterson e Jacky Ickx. Patrick Depailler, nel tentativo di passare Peterson, fin\u00ec contro le barriere al ponte di Adenau, e fu costretto a passare ai box e ritirarsi.\nNel giro successivo Peterson fu passato da Ickx, Mass e Mike Hailwood. Regazzoni port\u00f2, nel decimo giro, a 50 secondi il margine su Jody Scheckter; Reutemann era staccato di un minuto, e precedeva Ickx, Mass, Hailwood e Peterson. Il giro successivo un problema al motore costrinse Mass al forfait.\nNel tredicesimo giro, sulla discesa di \"Pflanzgarten\", la McLaren di Mike Hailwood pieg\u00f2 verso destra, colp\u00ec il \"guardrail\", e si danneggi\u00f2 pesantemente: Hailwood rimase intrappolato diversi minuti nella vettura, e scont\u00f2 gravi fratture alla gambe che, di fatto, segnarono la fine della sua carriera automobilistica.\nNell'ultimo passaggio Peterson riprese la posizione al compagno di team Ickx. Clay Regazzoni conquist\u00f2 la sua seconda vittoria del mondiale di Formula 1, dopo quella al Gran Premio d'Italia 1970. Erano passati 3 anni, 10 mesi e 29 giorni, pari a 51 gran premi iridati, una delle serie pi\u00f9 ampie tra due vittorie per un pilota. Completarono il podio Jody Scheckter e Carlos Reutemann. Al sesto posto si classific\u00f2 Tom Pryce, per la prima volta in zona punti. Nessuna McLaren concluse la gara, cosa che non capitava dal 1971.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "2072529", "revid": "287204", "url": "https://it.wikipedia.org/wiki?curid=2072529", "title": "Frank Benson", "text": ""}
{"id": "2072537", "revid": "287204", "url": "https://it.wikipedia.org/wiki?curid=2072537", "title": "NGC 2626", "text": "NGC 2626 \u00e8 una nebulosa diffusa visibile nella costellazione delle Vele.\nSi individua circa a met\u00e0 strada fra le stelle e , in un'area di cielo molto ricca di densi campi stellari ed altre nebulose, fra cui la celebre Nebulosa delle Vele; giace esattamente sull'equatore galattico, e pu\u00f2 essere individuata nelle foto a lunga posa con un potente telescopio amatoriale. Si tratta di una nebulosa a riflessione, un debole alone chiaro illuminato da una stella di decima magnitudine, una giovane stella T Tauri, e dominato a nord da un oggetto di Herbig Haro, HH 132. Nei pressi si individua pure la stella variabile EM Velorum. la distanza \u00e8 stimata sui 3300 anni luce e fa parte del Vela Molecular Ridge."}
{"id": "2072538", "revid": "117281318", "url": "https://it.wikipedia.org/wiki?curid=2072538", "title": "Archimede Pitagorico in Il pifferaio magico di Paperopoli", "text": "Archimede Pitagorico in Il pifferaio magico di Paperopoli \u00e8 una storia a fumetti della Disney creata da Don Rosa, le cui prime tre tavole sono di Carl Barks.\nTrama.\nArchimede viene incaricato da Paperone di sbarazzarsi dei topi che si trovano nel suo ufficio. Archimede inventa allora un formaggio portentoso che attira tutti i topi di Paperopoli.\nL'inventore, non avendo la licenza per far saltare il ponte oltre il quale si trovano i topi, torna da Paperone, portandosi per\u00f2 dietro il formaggio. Per disfarsene lo butta nelle tubature, ma i topi, per raggiungerlo, rosicchiano tutta la collina Ammazzamotori.\nDaan Jippes.\nDaan Jippes ha continuato la storia originale di Barks con una sua versione personale aggiungendo sei tavole."}
{"id": "2072541", "revid": "149727", "url": "https://it.wikipedia.org/wiki?curid=2072541", "title": "Ferrovia Gioia Tauro-Sinopoli", "text": ""}
{"id": "2072542", "revid": "80339", "url": "https://it.wikipedia.org/wiki?curid=2072542", "title": "Ch\u00e2teauroux (Indre)", "text": ""}
{"id": "2072545", "revid": "116944", "url": "https://it.wikipedia.org/wiki?curid=2072545", "title": "Siberiano (gatto)", "text": ""}
{"id": "2072548", "revid": "729019", "url": "https://it.wikipedia.org/wiki?curid=2072548", "title": "Abu Sayyaf", "text": "Abu Sayyaf (), anche conosciuto come al-Harakat al-Islamiyya \u00e8 uno dei diversi gruppi paramilitari separatisti islamici, con base attorno alle isole a sud delle Filippine, in Bangsamoro (Jolo, Basilan e Mindanao) dove per quasi 30 anni diversi gruppi musulmani sono insorti contro lo Stato a ispirazione cattolica delle Filippine.\nIl nome dell'organizzazione significa (\"padre di\") e \"sayyaf\" (\"Spadaccino\"). Il gruppo chiama se stesso \"al-Harakat al-Islamiyya\" o \"Movimento Islamico\". Il nome Abu Sayyaf deriva dalla \"kunya\" adottata da Abdurajak Janajalani quando chiam\u00f2 Sayyaf il figlio primogenito, diventando cos\u00ec Abu Sayyaf, ossia \"padre di Sayyaf\". Abdurajak lo chiam\u00f2 cos\u00ec in onore del suo comandante afghano combattente, Abd al-Rasul Sayyaf, che lo aveva istruito nel suo campo di addestramento in Afghanistan.\nIl gruppo venne costituito nei primi anni novanta del Novecento da Abdurajik Abubakar Janjalani, un cittadino filippino musulmano che aveva combattuto nella Brigata Internazionale Musulmana durante l'invasione sovietica in Afghanistan; la prima azione consistette nel 1991 nell'uccisione di due cittadini americani evangelisti a cui seguirono poi attacchi con esplosivi, rapimenti, assassinii, stupri ed estorsioni in quella che l'organizzazione descrive come la lotta per la creazione di uno stato islamico nel Mindanao occidentale e le Isole Sulu, con il dichiarato obiettivo di strutturare un'entit\u00e0 panislamica in tutto il Sud-est asiatico, che comprenda da est a ovest, l'isola di Mindanao, le Isole Sulu, l'isola del Borneo, la Malaysia, l'Indonesia, le isole del mar Cinese Meridionale e la penisola Malese (Malaysia, parte della Thailandia e parte della Birmania). Il gruppo Abu Sayyaf cerca comunque di costituire la tredicesima provincia autonoma, libera dal governo centrale e cattolico delle Filippine."}
{"id": "2072549", "revid": "371529", "url": "https://it.wikipedia.org/wiki?curid=2072549", "title": "Slow Train Coming", "text": "Slow Train Coming \u00e8 il diciannovesimo album in studio di Bob Dylan, pubblicato nel 1979 dalla Columbia Records.\n\u00c8 stato il primo lavoro dell'artista successivo alla sua conversione alla religione cristiana, e tutte le canzoni esprimono la sua forte fede personale, o testimoniano l'importanza degli insegnamenti e della filosofia Cristiana. La natura evangelica del disco alien\u00f2 molti dei fan di Dylan esistenti; allo stesso tempo, molti Cristiani divennero suoi fan. \"Slow Train Coming\" \u00e8 stato classificato alla 16\u00aa posizione nel libro del 2001 \"CCM Presents: The 100 Greatest Albums in Christian Music\".\nL'album ebbe un buon successo, e il singolo \"Gotta Serve Somebody\" divenne la sua prima hit dopo tre anni, consentendo a Dylan di vincere il Grammy per la migliore performance vocale rock maschile nel 1980. L'album raggiunse la posizione numero 2 nelle classifiche del Regno Unito e divenne disco di platino negli Stati Uniti, dove raggiunse la posizione numero 3.\nIl disco.\nMusicalmente il disco \u00e8 una svolta perentoria verso la musica nera ed \u00e8 fortemente influenzato dalla collaborazione con Mark Knopfler, chitarrista e leader dei Dire Straits, che infonde ai nove brani dell'album un sound tipicamente \"morbido\", elegante e radiofonico. Le composizioni si dividono tra canzoni di redenzione e sermoni accusatori rivolti ai non credenti.\nGli stessi musicisti di studio chiamati a suonare nel disco, rimasero alquanto stupiti del fervore religioso, quasi bigotto, dei testi di Dylan. Lo stesso Knopfler, ateo dichiarato, trov\u00f2 non poche difficolt\u00e0 ad acclimatarsi con il nuovo materiale religioso delle canzoni.\nLo storico produttore discografico Jerry Wexler, ingaggiato per produrre l'album, cos\u00ec si espresse circa il nuovo corso di Dylan: \"\u00abNon avevo idea che si fosse lasciato coinvolgere in questa storia dei Cristiani Rinati finch\u00e9 non cerc\u00f2 di coinvolgermi. Gli dissi: Guarda Bob, hai a che fare con un incallito ateo ebreo di sessantadue anni. Non c'\u00e8 speranza per me. Limitiamoci a fare 'sto disco, va bene?\u00bb.\" All'inizio di maggio del 1979, iniziarono le sedute di registrazione in studio a Muscle Shoals, in Alabama. La band che Dylan aveva assemblato comprendeva, oltre a Knopfler e al batterista Pick Withers dei Dire Straits, anche Tim Drummond al basso, Barry Beckett alle tastiere e Helena Springs, Regina Havis e Carolyn Dennis come coriste.\nIl primo singolo estratto dall'album fu la melodica \"Precious Angel\", il secondo singolo, che entr\u00f2 nei Top 30 e venne premiato con un Grammy, fu il brano \"Gotta Serve Somebody\", nel quale Dylan dichiara perentoriamente che qualunque cosa l'uomo faccia, deve servire Dio o il Diavolo, non esistono vie di mezzo.\nAccoglienza.\nAll'uscita, il 20 agosto 1979, il disco venne generalmente ben accolto dalla stampa specializzata, anche se non mancarono feroci critiche e commenti ironici alle tematiche religiose dei testi di Dylan. \"Rolling Stone\", rivista che in passato non aveva lesinato critiche alle varie scelte musicali di Bob Dylan, recens\u00ec molto favorevolmente l'album. In un articolo di due pagine, il direttore Jann Wenner, scrisse che, a parer suo, il disco era il miglior lavoro di Dylan dai tempi di \"The Basement Tapes\". Altri non furono dello stesso parere, il critico Greil Marcus accus\u00f2 Dylan di cercare di \"vendere una dottrina preconfezionata che aveva ricevuto da altri\". Charles Shaar Murray di \"NME\", riconobbe i meriti musicali del disco ma trov\u00f2 il messaggio particolarmente \"sgradevole e pieno d'odio\". In Italia l'album non fu accolto particolarmente bene, dove venne ritenuto un tradimento degli ideali di protesta in favore di una regressione al conservatorismo religioso di matrice destrorsa. Appena un anno prima della pubblicazione del disco, era stato gi\u00e0 addirittura pubblicato un pamphlet di stampa alternativa dedicato a Dylan che lo definiva \"un traditore che ha rinnegato tutto il suo passato e un porco fascista\". Complessivamente, sebbene non riusc\u00ec a raggiungere la prima posizione in classifica, \"Slow Train Coming\" fu un sorprendente successo commerciale, superando i dati di vendita di capolavori del passato come \"Blonde on Blonde\" e \"Blood on the Tracks\".\nCristiano Rinato.\nQuando alla fine degli anni settanta, Dylan si convert\u00ec al Cristianesimo, fece una delle mosse pi\u00f9 clamorose e impopolari che avesse mai compiuto. Le polemiche del 1965, quando aveva abbandonato il folk acustico in favore di strumentazioni elettriche, furono nulla in confronto allo sconcerto in cui gett\u00f2 molti dei suoi fan quando si volse al fondamentalismo religioso. Dylan abbandon\u00f2 il liberalismo tollerante, smise di essere ironico ed enigmatico e adott\u00f2 incrollabili fanatiche certezze. A met\u00e0 degli anni settanta, diversi problemi si erano abbattuti sul musicista, il caos dovuto alle droghe, il divorzio dalla moglie Sara, la morte del suo idolo Elvis Presley che molto lo aveva scosso, il fallimento di critica e pubblico del suo film \"Renaldo and Clara\" e la fredda accoglienza ricevuta dal suo ultimo album in studio \"Street Legal\". Tutti questi avvenimenti avevano contribuito a gettarlo in uno stato di profondo sconforto. La corista Helena Springs e Mary Alice Artes, una delle sue fidanzate dell'epoca, gli consigliarono di avvicinarsi al movimento religioso radicale della \"Vineyard Fellowship\". A seguito di ci\u00f2, Dylan visse quella che egli stesso defin\u00ec: \"\u00abUn'esperienza di rinascita, quando la gloria del Signore mi ha atterrato e mi ha raccolto\u00bb\", ed entr\u00f2 stabilmente a far parte della setta religiosa. Nelle settimane successive venne battezzato e inizi\u00f2 un corso intensivo di studi sulla Bibbia della durata di tre mesi. Le sue nuove composizioni musicali iniziarono subito a riflettere lo zelo del neo-convertito, influenzate direttamente dal Libro dell'Apocalisse, che la Vineyard Fellowship credeva fosse un resoconto letterale dell'imminente fine del mondo. Il suo fervore dur\u00f2 lo spazio di tre controversi album, \"Slow Train Coming\" (1979), \"Saved\" (1980), e \"Shot of Love\" (1981). Durante i tour di supporto a questi tre dischi, spesso Dylan improvvisava sul palco, durante i concerti, vere e proprie prediche ammonendo i non credenti, i peccatori e persino gli omosessuali. Nel 1983, quando il suo fervore religioso si era placato, Dylan dichiar\u00f2: \"\u00abQuel periodo in cui fui un Cristiano Rinato fu parte della mia esperienza di vita. Doveva accadere. Quando vengo coinvolto in qualcosa, vengo coinvolto in maniera totale, non marginale\u00bb.\"\nOuttakes.\nDurante la lavorazione dell'album, Dylan registr\u00f2 altre tre canzoni aggiuntive, che per\u00f2 non finirono nella versione finale del disco. \"Trouble In Mind\" venne pubblicata come B-Side nel 1979. \"Ain't No Man Righteous\" venne reinterpretata da un gruppo reggae, ma non ne esistono versioni in studio interpretate da Dylan. \"Ye Shall Be Changed\", dai contenuti fortemente evangelici, fu pubblicata in seguito nell'album \"The Bootleg Series Vol 1-3\"."}
{"id": "2072550", "revid": "261173", "url": "https://it.wikipedia.org/wiki?curid=2072550", "title": "Nietzsche contra Wagner", "text": "Nietzsche contra Wagner (o Nietzsche \"contro\" Wagner) \u00e8 un saggio critico di Friedrich Nietzsche, scritto nel 1888-1889 e pubblicato per\u00f2 solo nel 1895, ovvero sei anni dopo il suo collasso mentale. Nietzsche vi descrive il proprio allontanamento dal suo ex-amico ed ex-idolo Richard Wagner. Il filosofo tedesco conduce contro di lui un attacco, disapprovandone le scelte di vita, e principalmente la conversione al Cristianesimo, interpretata come un segno di debolezza. Nietzsche apprezza la filosofia di Wagner su tonalit\u00e0, musica e arte, ne ammira la potenza nel suscitare emozioni e nell'esprimere il proprio mondo interiore, nondimeno stigmatizza recisamente quelle che dal suo punto di vista considera le tare religiose del (pur grande) musicista.\nCi sono almeno due ragioni per ritenere importante questo scritto. Innanzitutto, testimonia l'evoluzione dall'atteggiamento iniziale del giovane filosofo, quasi adorante al cospetto della grandiosa parabola esistenziale di Wagner \u2014 ad un'indagine pi\u00f9 matura, del resto preceduta da una profonda disillusione. Altrettanto importante \u00e8 il fatto che quest'opera pu\u00f2 valere a confutare chi si ostini ad etichettare sbrigativamente il pensiero di Nietzsche sotto un'immeritata categoria di gretto\nantisemitismo, argomentando da questo lapidario giudizio:"}
{"id": "2072553", "revid": "12109", "url": "https://it.wikipedia.org/wiki?curid=2072553", "title": "Nietzsche contro Wagner", "text": ""}
{"id": "2072554", "revid": "1305772", "url": "https://it.wikipedia.org/wiki?curid=2072554", "title": "Medina-Sidonia (disambigua)", "text": "Medina-Sidonia si pu\u00f2 riferire a:"}
{"id": "2072556", "revid": "765341", "url": "https://it.wikipedia.org/wiki?curid=2072556", "title": "Grattugia", "text": "La grattugia \u00e8 un utensile usato in cucina per ridurre gli alimenti in briciole o striscioline. L'azione di staccare piccole particelle viene eseguita da dentini affilati. Le grattugie sono costruite in metallo, oggi principalmente in acciaio inox, plastica, porcellana e in gres con dentellature e fori di molte dimensioni, in relazione al tipo di materiale da grattugiare e alla finezza delle particelle in cui lo si vuole ridurre. \nLa grattugia tradizionale italiana \u00e8 quella usata per grattugiare il parmigiano, quelle pi\u00f9 vecchie erano realizzate forando con un chiodo una lamiera metallica: le punte che si vengono a formare sul retro, dopo che la punta del chiodo aveva rotto la superficie e il corpo del chiodo passando le aveva deformate lasciandole in posizione perpendicolare alla lamiera, staccano particelle di formaggio che cade nei fori finendo direttamente sui cibi o nel cassetto sottostante."}
{"id": "2072557", "revid": "88957580", "url": "https://it.wikipedia.org/wiki?curid=2072557", "title": "Infranet", "text": "Col termine Infranet si intende una nuova architettura per Internet e le future reti di telecomunicazione basate sulla tecnologia a pacchetti. Oggigiorno, l'architettura di Internet \u00e8 in gran parte il risultato dell'interazione tra i protocolli di Internet e le esigenze commerciali dei provider.\nInfranet pu\u00f2 essere pensata come il risultato della modifica dei processi di rete esistenti in modo da poter primariamente rispondere alla domanda: \"Quali servizi mi vengono richiesti?\" anzich\u00e9 a \"Di quali protocolli ed apparecchiature siamo dotati?\".\nQuesto approccio top-down alla progettazione delle reti \u00e8 sostanzialmente differente alla pratica bottom-up usata dalla maggior parte degli standard Internet (anche di successo) distribuiti da IETF.\nIl termine Infranet \u00e8 anche usato per riferirsi a sistemi proposti per il trasferimento di dati sensibili mascherati come dati qualsiasi od innocui in Internet (un esempio \u00e8 la steganografia), il cui uso potrebbe permettere, in stati dove i regimi esercitano uno stretto controllo sull'informazione, di avere un accesso alla rete senza filtri e senza il pericolo di essere censurati. Tali sistemi sono in fase di studio da parte di Hari Balakrishnan, David Karger ed altri. \nCritiche.\nQualche concorrente di Juniper Networks, in particolare Cisco Systems, ha inizialmente sostenuto che Infranet altro non fosse che vaporware e pubblicit\u00e0 \"sporca\". Tuttavia, nel giugno 2005, Cisco Systems e Lucent sono entrati nell'Infranet Initiative Council ribattezzato prima IPSphere Forum e successivamente confluito nel TeleManagement Forum."}
{"id": "2072560", "revid": "287204", "url": "https://it.wikipedia.org/wiki?curid=2072560", "title": "Justin Miller", "text": "Nella NFL.\nStagione 2005\nPreso come 57\u00aa scelta dai New York Jets, ha giocato 16 partite di cui 8 da titolare facendo 42 tackle di cui 34 da solo, 2 deviazioni difensive, 60 ritorni su kickoff per 1577 yard con un touchdown e 2 fumble persi, 6 ritorni su punt per 9 yard con un faircatch e un fumble perso.\nStagione 2006\nHa giocato 16 partite di cui 4 da titolare facendo 52 tackle di cui 45 da solo, 6 deviazioni difensive, 46 ritorni su kick off per 1304 yard con 2 touchdown e un fumble poi recuperato ed infine un fumble forzato poi recuperato.\nStagione 2007\nHa giocato 2 partite nessuna da titolare facendo 2 tackle di cui uno da solo, 2 ritorni su kick off per 48 yard con un fumble.\nStagione 2008\nHa giocato una sola partita non da titolare con i \"Jets\" facendo un tackle assistito e un ritorno su kick off per 22 yard. Poi il 12 novembre chiude il contratto e firma successivamente con gli Oakland Raiders divenendo il 1\u00ba ritornatore su kick off della squadra e il 3\u00ba corner back di sinistra. Ha giocato 7 partite facendo un tackle da solo, 32 ritorni su kick off per 794 yard con 2 touchdown di 92 e 91 yard con un fumble.\nStagione 2009\nIl 15 marzo dopo esser stato sul mercato dei free agent ha firmato un contratto di due anni con i \"Raiders\". Il 5 settembre \u00e8 stato rilasciato. A causa di mancanza di ritornatori i \"Raiders\" lo hanno richiamato il 30 settembre, per poi rilasciarlo il 7 ottobre. Il 27 ottobre ha firmato di nuovo con i \"Jets\" per poi essere \"tagliato\" il 28 novembre.\nStagione 2010\nIl 3 maggio ha firmato con gli Arizona Cardinals."}
{"id": "2072561", "revid": "277947", "url": "https://it.wikipedia.org/wiki?curid=2072561", "title": "Francis Robert Benson", "text": "Biografia.\nConosciuto anche con F. R. Benson, era un attore inglese e anche un impresario teatrale, nel 1883 fond\u00f2 una compagnia dove prevedeva di mettere in scena i lavori di Shakespeare, grazie alla collaborazione di attori quali O. B. Clarence.\nDopo aver studiato a Winchester e al New College di Oxford, dove produsse il suo primo lavoro, una tragedia greca su Agamennone. Partito in seguito per la Francia si ritrov\u00f2 a collaborare con Henry Irving a Parigi nel 1882 dove mise in scena Romeo e Giulietta. Nel 1886 si spos\u00f2 con Gertrude Constance Cockburn, anch'essa attrice.\nInterpretazioni.\nI suoi ruoli pi\u00f9 importanti sono stati Amleto nel 1900 a Londra mentre Riccardo III (del 1911) \u00e8 stato in parte ripreso cinematograficamente\nL'incontro con Oscar Wilde.\nCon l'aiuto di Oscar Wilde riusc\u00ec a portare in scena come desiderava la rappresentazione teatrale dell'Agamennone di Eschilo il 3 giugno 1880, l'aiuto che Benson ebbe da Wilde non fu chiaro visto che quello che dicevano non coincideva.\nProprio in sua compagnia avvenne la celebre risposta di Wilde ad un'offesa rivolta da uno spettatore del teatro dove lo chiam\u00f2 \"imbecille\""}
{"id": "2072570", "revid": "767487", "url": "https://it.wikipedia.org/wiki?curid=2072570", "title": "Toxandri", "text": "I Toxandri furono una trib\u00f9 germanica occidentale insediata nell'attuale Brabante Settentrionale (Paesi Bassi) e nella provincia di Anversa (Fiandre) durante il I secolo.\nDescrizione.\nL'unica cosa che sappiamo di questa popolazione \u00e8 il luogo in cui viveva. \u00c8 stato brevemente descritto da Plinio nel \"Naturalis historia\".\nA met\u00e0 del IV secolo i Franchi si insediarono come foederati in Toxandria. Non \u00e8 chiaro se i Toxandri siano stati cacciati o se si fusero nella grande confederazione dei Franchi. Gli studiosi ritengono pi\u00f9 probabile la seconda ipotesi."}
{"id": "2072573", "revid": "309289", "url": "https://it.wikipedia.org/wiki?curid=2072573", "title": "Kuja (fiume)", "text": "La Kuja () \u00e8 un fiume della Russia europea settentrionale, tributario di destra della Pe\u010dora. Scorre nel Zapoljarnyj rajon del Circondario autonomo dei Nenec (parte del bacino si trova sul territorio della Repubblica dei Komi).\nNasce dalla confluenza dei due rami sorgentizi Voj-Vo\u017e e Vorga\u0161or che scendono da alcuni modesti rilievi collinari nella parte occidentale della Bol'\u0161ezemel'skaja Tundra; scorre con direzione mediamente settentrionale, attraversando una regione prevalentemente pianeggiante e spesso paludosa, senza incontrare alcun centro urbano di rilievo. Sfocia nella Pe\u010dora nella sua zona deltizia, in un braccio secondario chiamato Kujskij, a circa 48\u00a0km dalla foce. Ha una lunghezza di 186\u00a0km; l'area del suo bacino \u00e8 di 3\u00a0600\u00a0km\u00b2.\nLa Kuja \u00e8 gelata, mediamente, da ottobre a maggio."}
{"id": "2072575", "revid": "254059", "url": "https://it.wikipedia.org/wiki?curid=2072575", "title": "Akiak", "text": "Akiak (\"Akiaq\" in Central Yup'ik) \u00e8 un comune dell'Alaska. La popolazione era di 346 abitanti al censimento del 2010.\nGeografia e clima.\nAkiak si trova a 60\u00b0 54'36\"N 161\u00b0 13'6\"W, sulla riva occidentale del fiume Kuskokwim, 68\u00a0km a nord est di Bethel.\nSecondo l'US Census Bureau, la citt\u00e0 ha un'area totale di 8.1 chilometri quadrati, di cui 5.4 chilometri quadrati sono terra e 2.6 chilometri quadrati \u00e8 acqua. In questa area le precipitazioni piovose medie sono di 410\u00a0mm, con nevicate di 1.300 millimetri. Le temperature estive variano da 6\u00a0\u00b0C a 17\u00a0\u00b0C. Le temperature invernali variano da -19\u00a0\u00b0C a -7\u00a0\u00b0C.\nStoria e cultura.\nNel 1880, il villaggio di \"Ackiagmute\" aveva una popolazione di 175 abitanti. Il nome \"Akiak \"significa \"dall'altra parte\", dato che questo luogo \u00e8 stato un passaggio nel bacino del fiume Yukon durante l'inverno per gli eschimesi Yup'ik. L'ospedale US Public Health Service \u00e8 stato costruito nel 1920. La citt\u00e0 \u00e8 stata costituita nel 1970.\nAkiak \u00e8 un villaggio eschimese Yup'ik con una dipendenza delle attivit\u00e0 di sussistenza e di pesca. La vendita o l'importazione di alcol \u00e8 vietato nel paese.\nSociet\u00e0.\nEvoluzione demografica.\nA partire dal censimento del 2000, c'erano 309 persone, 69 abitazioni e 54 famiglie che risiedevano nella citt\u00e0. La densit\u00e0 di popolazione era di 60.6 persone per chilometro quadrato. La popolazione era composta dal 4.85% bianchi, 92.88% nativi americani, 0.65% ispanici o latini.\nIl reddito mediano per una abitazione in citt\u00e0 era di $26.250 mentre per una famiglia di $36.875. Il reddito pro capite della citt\u00e0 era di $8.326. Circa il 25% delle famiglie e il 33.9% della popolazione erano sotto la linea di povert\u00e0.\nServizi pubblici.\nUn nuovo pozzo e un nuovo impianto di trattamento delle acque sono stati recentemente completati. La scuola e la clinica sono collegate direttamente all'impianto dell'acqua. I pozzi individuali, i sistemi settici e idraulici sono stati installati in 14 case nel corso del 1997. Lo smaltimento delle acque reflue \u00e8 attualmente constituito da fosse settiche, secchi di miele o latrine, ma sono in corso importanti miglioramenti. Un sistema fognario e idraulico in filodiffusione \u00e8 in costruzione. 67 case hanno bisogno del servizio idrico e fognario. L'elettricit\u00e0 \u00e8 fornita dalla City of Akiak. Nella comunit\u00e0 si trova una scuola, frequentata da 99 studenti.\nEconomia e trasporti.\nLa maggior parte dei posti di lavoro in Akiak sono le scuole e altri servizi pubblici. Anche la pesca commerciale fornisce un reddito stagionale. 27 residenti sono in possesso di permessi per la pesca commerciale. La comunit\u00e0 \u00e8 interessata a sviluppare un impianto di lavorazione del pesce e del turismo. Le attivit\u00e0 di sussistenza sono importanti per i residenti.\nL'aeroporto ha una pista sterrata in buone condizioni, che misura 974\u00a0m di lunghezza e 23\u00a0m di larghezza. Il servizio di volo \u00e8 offerto dalla Arctic Circle Air Service, Grant Aviation e Hageland Aviation. Le macchine da neve e i fuoristrada sono ampiamente utilizzari per il trasporto locale nei villaggi vicini. Non ci sono strutture di attracco per le navi."}
{"id": "2072588", "revid": "309289", "url": "https://it.wikipedia.org/wiki?curid=2072588", "title": "Gynym", "text": "Il Gynym () \u00e8 un fiume della Russia siberiana orientale, tributario di sinistra dell'U\u010dur (bacino idrografico dell'Aldan). Scorre nell'Aldanskij ulus della Sacha-Jakuzia.\nNasce e scorre nell'area montuosa dell'altopiano dell'Aldan, scorrendo con direzione mediamente orientale o nord-orientale, senza incontrare alcun centro urbano di rilievo, ricevendo gli affluenti Mus-Ennjue (88\u00a0km) e Ili (104\u00a0km) dalla sinistra idrografica, Sejm\u017ea (75\u00a0km) dalla destra. Sfocia nell'U\u010dur a 189\u00a0km dalla foce. La lunghezza del fiume \u00e8 di 297\u00a0km, il bacino imbrifero \u00e8 di 15\u00a0100\u00a0km\u00b2.\nIl Gynym gela, mediamente, da fine ottobre a met\u00e0 maggio."}
{"id": "2072590", "revid": "729019", "url": "https://it.wikipedia.org/wiki?curid=2072590", "title": "Roberto Saetti", "text": "Biografia.\nPadovano (suo padre Riccardo, medico anch'egli, fu rugbista del Petrarca degli anni cinquanta e sessanta, e Nazionale azzurro), dopo un inizio nel Belluno Rugby entr\u00f2 nel Petrarca, cui \u00e8 legata tutta la sua carriera sportiva.\nEsord\u00ec in Nazionale nel 1988 sotto la gestione tecnica di Bertrand Fourcade, C.T. per il quale scese in campo altre 18 volte fino al 1992; al suo attivo anche la presenza alla in Inghilterra.\nLaureatosi in medicina nel 1994, inizi\u00f2 a lavorare al Policlinico di Padova; incorso in un infortunio nel 1999 (rottura della mandibola durante un contrasto di gioco), nel 2000 smise l'attivit\u00e0 sportiva per dedicarsi a tempo pieno alla professione medica; \u00e8 specializzato in otorinolaringoiatria (del cui reparto \u00e8 direttore presso l'Ospedale S.Bortolo di Vicenza) e chirurgia maxillo-facciale."}
{"id": "2072591", "revid": "309289", "url": "https://it.wikipedia.org/wiki?curid=2072591", "title": "Tatta", "text": "La Tatta (; in lingua sacha: \"Taatta\" o \"D'agad'yma\", \u0422\u0430\u0430\u0442\u0442\u0430, \u0414\u044c\u0430\u0433\u0430\u0434\u044c\u044b\u043c\u0430) \u00e8 un fiume della Russia siberiana orientale, tributario di sinistra dell'Aldan (bacino idrografico della Lena). Scorre nei distretti (\"ulus\") Amginskij, \u010curap\u010dinskij e Tattinskij della Sacha-Jakuzia.\nNasce nella parte nord-orientale delle alture della Lena (a breve distanza dal corso del fiume Amga), scorrendo successivamente con direzione orientale in una valle piuttosto larga, sfociando nell'Aldan nel suo basso corso, a 271\u00a0km dalla foce. Il maggiore centro urbano incontrato nel suo corso \u00e8 il villaggio (\"selo\") di Ytyk-Kju\u00ebl'.\nIl fiume \u00e8 gelato, mediamente, da ottobre alla fine di maggio."}
{"id": "2072592", "revid": "363629", "url": "https://it.wikipedia.org/wiki?curid=2072592", "title": "Millennium Tower (Tokyo)", "text": "La Millennium Tower \u00e8 un grattacielo di 170 piani progettato dall'architetto Sir Norman Foster nel 1989, che dovrebbe sorgere nella baia di Tokyo, a 2 chilometri dalla riva.\nAspetto.\nIl grattacielo avr\u00e0 l'aspetto di un cono piramidale dell'altezza di 840 metri, con una base grande all'incirca quanto lo Stadio olimpico di T\u014dky\u014d e superfici laterali in vetro per l'illuminazione naturale. Dovrebbe essere costruito sull'acqua, con accessi per mezzo d'imbarcazioni e di ponti. Poich\u00e9 la torre \u00e8 stata progettata per un'area soggetta a frequenti terremoti e tifoni, le sono state attribuite una forma aerodinamica per ridurre l'esposizione ai venti e bande elicoidali avvolgenti per migliorare il supporto strutturale. Serbatoi d'acciaio sulla sommit\u00e0 saranno riempiti d'acqua, e si potranno ruotare per fungere da contrappesi contro il vento.\nLa torre sar\u00e0 un\"'arcologia\" che conterr\u00e0 un milione di metri quadrati di spazi commerciali e alloggi per 60.000 persone, divisi in settori. Gli uffici e le attivit\u00e0 industriali leggere o \"pulite\" si troveranno nei livelli inferiori, al di sotto degli appartamenti, e la parte superiore ospiter\u00e0 i sistemi di comunicazione e i generatori eolici o solari. Tutte le sezioni saranno inframmezzate da ristoranti e piattaforme panoramiche.\nI percorsi pi\u00f9 lunghi saranno serviti da linee di trasporto rapide verticali e orizzontali, con carrelli, progettati per portare fino a 160 persone, che si fermeranno a \"sky center\" intermedi ogni trenta piani. Ogni \"sky center\" avr\u00e0 giardini e mezzanini, e fornir\u00e0 servizi particolari come quelli di alberghi e ristoranti. sar\u00e0 possibile effettuare percorsi brevi con ascensori o scale mobili.\nStoria.\nLa torre \u00e8 stata commissionata dalla Obayashi Corporation come un'arcologia, allo scopo di affrontare i problemi della scarsit\u00e0 di spazi edificabili e della sovrappopolazione a T\u014dky\u014d. Il sito web della ditta di design dichiara che \"\u00abil progetto dimostra che vivere con un'alta densit\u00e0 abitativa o ad un'elevata altitudine non significa sovraffollamento o difficolt\u00e0; ci\u00f2 pu\u00f2 portare ad una migliore qualit\u00e0 della vita, dove l'abitazione, il lavoro e le opportunit\u00e0 di svago siano tutti a portata di mano\u00bb\"."}
{"id": "2072593", "revid": "599013", "url": "https://it.wikipedia.org/wiki?curid=2072593", "title": "Florence Steurer", "text": "\u00c8 sposata con Alain Penz, a sua volta sciatore alpino di alto livello.\nBiografia.\nStagioni 1966-1968.\nSciatrice completa, Florence Steurer ottenne il suo primo risultato di rilievo ai Mondiali del 1966, disputati nella localit\u00e0 cilena di Portillo, vincendo la medaglia di bronzo in slalom gigante. Fece il suo esordio in Coppa del Mondo nella gara inaugurale del circuito, il 7 gennaio 1967 a Oberstaufen, in Germania Ovest, piazzandosi quarta in slalom speciale. Pochi giorni dopo a Grindelwald, in Svizzera, sal\u00ec per la prima volta sul podio, piazzandosi terza in discesa libera dietro alla canadese Nancy Greene e alla compagna di squadra Isabelle Mir.\nIl 18 gennaio 1968 seguente a Bad Gastein, in Austria, conquist\u00f2 la sua prima vittoria in Coppa, in slalom speciale, successo che replic\u00f2 altre tre volte in carriera. Nella stessa stagione partecip\u00f2 ai X Giochi olimpici invernali di , classificandosi 9\u00aa nella discesa libera, 4\u00aa nello slalom gigante (ad appena un centesimo di distacco dal tempo della medaglia di bronzo, andata alla svizzera Fernande Bochatay) e non concludendo lo slalom speciale.\nStagioni 1969-1972.\nNel 1969 ottenne, grazie anche a cinque podi (con una vittoria), il suo miglior piazzamento in carriera nella classifica generale di Coppa del Mondo: 2\u00aa alle spalle dell'austriaca Gertrud Gabl. L'anno dopo venne convocata per i Mondiali della Val Gardena, in Italia, dove si aggiudic\u00f2 la medaglia d'argento in combinata e si classific\u00f2 6\u00aa nella discesa libera, 8\u00aa nello slalom gigante e 7\u00aa nello slalom speciale.\nPartecip\u00f2 anche agli XI Giochi olimpici invernali di , in Giappone, ottenendo la medaglia di bronzo nello slalom speciale, valida anche ai fini dei Mondiali 1972, e l'argento nella combinata, riconosciuto solo ai fini di questi ultimi; fu inoltre 23\u00aa nella discesa libera e 6\u00aa nello slalom gigante. Il 18 marzo 1972 termin\u00f2 l'attivit\u00e0 agonistica a Pra Loup, in Francia, con un nono posto in gigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2072596", "revid": "767487", "url": "https://it.wikipedia.org/wiki?curid=2072596", "title": "Bang (Nightmare of You)", "text": "Bang \u00e8 il primo EP dei Nightmare of You, pubblicato nel 2007."}
{"id": "2072597", "revid": "1149807", "url": "https://it.wikipedia.org/wiki?curid=2072597", "title": "Amelia maga del cangiante", "text": "Amelia maga del cangiante (\"The Many Faces of Magica de Spell\") \u00e8 una storia a fumetti della Disney creata da Carl Barks nel 1964.\nTrama.\nNel suo laboratorio alle pendici del Vesuvio, Amelia usa una formula della maga Circe per creare un'essenza che, spruzzata sul volto di qualcuno, ne cambia le fattezze in quelle di chi gli sta di fronte.\nIl primo a sperimentare la mistura \u00e8 il corvo di Amelia. \nZio Paperone e nipoti sfuggono ad Amelia volando verso una fitta giungla nella quale si apre la \"Valle dei senza volto\" (\"Valley of the Faceless People\", nell'originale).\nAlla fine vengono spruzzati i volti di Amelia e di Paperone, ma l'antidoto sono acqua e sapone.\nCollegamenti con altre storie.\nCome gi\u00e0 accaduto in una precedente storia di Barks (\"Zio Paperone e l'inespugnabile deposito\", 1963), anche in \"Amelia maga del cangiante\" la fattucciera fa riferimento ad un oggetto trovato nella caverna di Circe, in questo caso una tavoletta di pietra con una formula. Barks aveva descritto il ritrovamento della caverna di Circe da parte di Amelia nella storia \"Zio Paperone novello Ulisse\" (1963).\nQuesta storia segna la seconda apparizione dei due investigatori che Paperone utilizza per sorvegliare Amelia: in precedenza erano apparsi in \"Zio Paperone e l'inespugnabile deposito\". Barks non li utilizzer\u00e0 pi\u00f9, mentre lo faranno altri autori."}
{"id": "2072598", "revid": "785863", "url": "https://it.wikipedia.org/wiki?curid=2072598", "title": "Raw Toonage", "text": "Raw Toonage \u00e8 una serie televisiva d'animazione del 1992 prodotta dalla Walt Disney Television Animation e trasmessa sulla CBS. \u00c8 strutturata come una serie contenitore, in cui ogni episodio \u00e8 diviso in segmenti (da due a quattro) con protagonisti personaggi diversi. L'animazione della serie fu realizzata dalla Wang Film Productions.\nGeneralit\u00e0.\nGli episodi di \"Raw Toonage\" si aprono tipicamente con un'introduzione da parte di un famoso personaggio Disney che tenta di condividere un po' della sua esperienza con il pubblico; eventualmente, il \"presentatore\" pu\u00f2 in seguito apparire tra un segmento e l'altro dell'episodio.\nOgni episodio \u00e8 composto da due, tre o quattro segmenti. Solitamente ogni segmento ha diversi protagonisti, ma in alcuni casi gli episodi divisi in tre o quattro parti includono due segmenti con gli stessi protagonisti. I segmenti di cui sono composti gli episodi sono generalmente i seguenti:\nIl sesto episodio include il segmento \"Goofy's Guide to the Olympics\", che non fa parte di nessuno dei precedenti e ha come protagonista Pippo.\nSpin-off.\nA partire dall'anno successivo, i personaggi di Bonkers e Marsupilami furono protagonisti ognuno di una sua serie TV (rispettivamente, \"Bonkers gatto combinaguai\" e \"Marsupilami\")."}
{"id": "2072607", "revid": "92920", "url": "https://it.wikipedia.org/wiki?curid=2072607", "title": "Sindaci di Lodi", "text": "Di seguito l'elenco cronologico dei sindaci di Lodi e delle altre figure apicali equivalenti che si sono succedute nel corso della storia."}
{"id": "2072616", "revid": "320578", "url": "https://it.wikipedia.org/wiki?curid=2072616", "title": "Cattedrale San Giuseppe", "text": ""}
{"id": "2072620", "revid": "34971", "url": "https://it.wikipedia.org/wiki?curid=2072620", "title": "Sottopiatto", "text": "Il sottopiatto \u00e8 una stoviglia, un tipo particolare di piatto, che si usa in un'apparecchiatura formale. Non viene usato per contenere cibo ma la sua funzione pratica \u00e8 di preservare la tovaglia, quella decorativa di aggiungere un elemento prezioso o colorato alla tavola, per questo motivo \u00e8 spesso dotato di un'ala larga e decorata. Misura 32-33 cm di diametro, dimensioni superiori al piatto piano da cui deve sporgere di alcuni centimetri, \u00e8 un elemento del coperto che pu\u00f2 essere differente dal \"servizio da tavola\", realizzato in porcellana o vetro e nelle apparecchiature pi\u00f9 preziose in argento. Fa la sua comparsa nel XIX secolo e viene utilizzato dai ristoranti e nei pranzi formali e di gala."}
{"id": "2072624", "revid": "287204", "url": "https://it.wikipedia.org/wiki?curid=2072624", "title": "Molviano", "text": "Molviano \u00e8 una piccola frazione del comune di Campli in provincia di Teramo.\nAbitata da un centinaio di persone, si trova a circa 10\u00a0km dal comune di Campli e a 18\u00a0km da Teramo.\nIl paese si divide in tre diverse borgate: Molviano Superiore, Molviano Inferiore e Via Molviano (Via della Madonna).\nNel paese si trovano due chiese con un interessante bagaglio storico: la Chiesa dell'Annunziata (datata 1600 circa) e la Chiesa di San Giovanni Battista (datata 1700 circa).\nIl borgo superiore ha ancora un aspetto medievale, con mura di cinta parzialmente ancora visibili.\nL'etimologia del nome \"Molviano\" non \u00e8 sicura, alcuni storici pensano che derivi dal nome di un antico signorotto della zona."}
{"id": "2072628", "revid": "599013", "url": "https://it.wikipedia.org/wiki?curid=2072628", "title": "\u00d3scar Ferro", "text": "Carriera.\nClub.\nDebutta nel calcio professionistico nel 1984 con la maglia del Pe\u00f1arol di Montevideo, dove in dieci anni vince quattro titoli nazionali. Nel 1995 passa al Ferro Carril Oeste, squadra militante nella Primera Divisi\u00f3n Argentina.\nHa anche giocato in Per\u00f9, con la maglia dello Sporting Cristal, in Spagna, con il SD Compostela e in Paraguay con il Guaran\u00ed; im Argentina ha anche militato con l'Atl\u00e9tico Tucum\u00e1n. Nel 2002 torna al Pe\u00f1arol dove vince il titolo del 2003.\nNazionale.\nHa giocato 9 partite con la nazionale di calcio dell'Uruguay; durante la Copa Am\u00e9rica 1995 era il terzo portiere e non ha giocato neanche un minuto."}
{"id": "2072629", "revid": "287204", "url": "https://it.wikipedia.org/wiki?curid=2072629", "title": "Oscar Ferro", "text": ""}
{"id": "2072631", "revid": "193968", "url": "https://it.wikipedia.org/wiki?curid=2072631", "title": "Sant'Omobono", "text": ""}
{"id": "2072635", "revid": "129019", "url": "https://it.wikipedia.org/wiki?curid=2072635", "title": "Pla\u00e7a de Sant Jaume", "text": "La Pla\u00e7a de Sant Jaume (in spagnolo: \"Plaza de San Jaime\") \u00e8 il cuore amministrativo della citt\u00e0 di Barcellona e una delle pi\u00f9 antiche e importanti piazze della capitale catalana.\nSorge sul luogo in cui s'incrociavano il cardo e il decumano, dell'antica colonia romana di Barcino e dove si trovavano il foro e il Tempio di Augusto.\nIl suo nome attuale deriva dalla parrocchia di Sant Jaume (San Giacomo) che vi sorgeva dall'et\u00e0 medievale fino all'abbattimento nel 1823 per realizzare il \"Carrer de Ferran\".\nAttualmente nella piazza si trovano il Palau de la Generalitat de Catalunya e la Casa de la Ciutat, sede del municipio di Barcellona."}
{"id": "2072636", "revid": "1982", "url": "https://it.wikipedia.org/wiki?curid=2072636", "title": "Italo-argentino", "text": ""}
{"id": "2072644", "revid": "20107094", "url": "https://it.wikipedia.org/wiki?curid=2072644", "title": "Rinascita democratica", "text": ""}
{"id": "2072647", "revid": "20107113", "url": "https://it.wikipedia.org/wiki?curid=2072647", "title": "Rinascita Democratica", "text": ""}
{"id": "2072649", "revid": "287204", "url": "https://it.wikipedia.org/wiki?curid=2072649", "title": "Federazione Internazionale di Motociclismo", "text": "La Federazione Internazionale di Motociclismo (francese: F\u00e9d\u00e9ration Internationale de Motocyclisme; sigla: FIM), precedentemente Federazione Internazionale Motociclistica (francese: F\u00e9d\u00e9ration Internationale Motocycliste; sigla: FIM) e inizialmente Federazione Internazionale dei Club Motociclistici (francese: F\u00e9d\u00e9ration Internationale des Clubs Motocyclistes; sigla: FICM), \u00e8 la pi\u00f9 importante federazione sportiva internazionale di motociclismo.\nIl nome attuale FIM (F\u00e9d\u00e9ration Internationale de Motocyclisme) \u00e8 stato assunto a partire dal 1998.\nIn essa sono associate 103 federazioni sportive nazionali motociclistiche di 6 diversi continenti (Europa, America del Nord, America del Sud, Africa, Asia e Oceania) con lo scopo di amministrare, definire, regolamentare, organizzare e coordinare eventi sportivi motociclistici di rilievo internazionale, spesso di rilievo mondiale.\nStoria.\nNascita.\nLa federazione nasce a Parigi nel 1904 come Federazione Internazionale dei Club Motociclistici. La federazione francese organizzava all'epoca alcune gare internazionali (a Dourdan), prove alle quali partecipavano team inviati da alcune federazioni nazionali. Proprio la collaborazione fra tali federazioni \u00e8 decisiva per creare una federazione internazionale di motociclismo. Ma gi\u00e0 nel 1906 la FICM viene sciolta per decisione unanime delle nazioni partecipanti all trofeo. La FICM non si dissolve per\u00f2 del tutto, rimanendo semplicemente inattiva.\nDopo cinque anni di inattivit\u00e0, il 28 novembre 1912, \u00e8 la federazione inglese (ACU) a prendere l'iniziativa di ridare vigore al progetto di una federazione internazionale del motociclismo. La FICM viene cos\u00ec ricreata due settimane dopo grazie a un congresso a Parigi. Oltre all'Inghilterra, le 10 federazioni fondatrici sono: Francia, Germania, Stati Uniti, Italia, Svizzera, Paesi Bassi, Belgio, Danimarca e Austria.\nSviluppo.\nIl 1913, primo anno di attivit\u00e0 dopo la ricostituzione, vede l'organizzazione della prima competizione di livello internazionale da parte della FICM: l'International Six Days Reliability Trial, gara ancora oggi disputata e conosciuta come ISDE.\nLe federazioni nazionali affiliate si moltiplicano con il passare degli anni (arrivando a 30 all'alba del secondo conflitto mondiale) e nel 1936 viene organizzato il primo Campionato mondiale di motociclismo della storia: si tratta di una gara di Speedway che si tiene allo stadio di Wembley, a Londra. Il primo campione mondiale della storia \u00e8 l'australiano Lionel van Praag.\nL'anno successivo la FICM sigla un importante accordo di collaborazione con la sua controparte automobilistica, l'antenato della FIA (la AIACR Association Internationale des Automobiles-Clubs Reconnus, associazione internazionale dei club automobilistici riconosciuti). Nel 1940 viene interrotta ogni attivit\u00e0; le competizioni riprenderanno solo nel 1946 con l'organizzazione del primo Motocross delle Nazioni nei Paesi Bassi.\nIl 1949, oltre al cambio di denominazione, vede il via della prima edizione Motomondiale. Le competizioni europee di Motocross 500cm\u00b3 fanno la loro apparizione nel 1952 per diventare campionato mondiale nel 1957. La categoria 250, nata nel 1957, diventer\u00e0 mondiale nel 1962.\nNel 1959 la FIM trasferisce il proprio quartier generale da Londra a Ginevra, in Svizzera, per motivi di stabilit\u00e0 politica ed economica. I successivi anni sessanta vedono il moltiplicarsi di campionati e categorie: nascono l'Ice Racing (o speedway su ghiaccio, nel 1966), il Trial (prima come trofeo internazionale, poi come campionato europeo e infine come mondiale nel 1975) e l'Enduro nel 1968 (ma diventando campionato mondiale solo nel 1990).\nNel '71 viene disputato il primo campionato mondiale di Long Track, mentre l'anno successivo partono le prime competizioni di Endurance. Nel 1974 nasce il Sidecarcross.\nCon il passare degli anni, la FIM entra a far parte di numerosi organi ed associazioni sovranazionali come l'ETSC, il consiglio europeo per la sicurezza stradale ed arriva a siglare accordi con le Nazioni Unite nell'ambito delle politiche ambientali. Dal 2010 viene organizzato un campionato internazionale aperto a sole motociclette elettriche.\nPresidenti.\nLa seguente lista riporta in ordine cronologico i nomi dei Presidenti che si sono succeduti alla guida della Federazione.\nCompetizioni organizzate.\nLa Federazione Internazionale di Motociclismo organizza le seguenti competizioni:"}
{"id": "2072656", "revid": "1543377", "url": "https://it.wikipedia.org/wiki?curid=2072656", "title": "The Beautiful People", "text": "The Beautiful People \u00e8 un singolo del gruppo musicale statunitense Marilyn Manson, il primo estratto dal secondo album in studio \"Antichrist Superstar\"; venne pubblicato l'8 settembre 1996.\nLe parole della canzone si riferiscono a due temi principali: ci\u00f2 che Manson definisce la \"cultura del bello\", e la connessione culturale alle teorie di Friedrich Nietzsche \u2014 i \"deboli\" (\"weak ones\") della canzone, che sono \"sempre in torto\" (\"always wrong\"), esistono solamente per \"giustificare l'esistenza dei forti\" (\"justify [the existence of] the strong\"), delle \"belle persone\" (da qui il titolo) che li opprimono. Manson afferma anche come tutto sia relativo alle dimensioni della propria guglia, in un doppio significato relativo sia alla religione che alla sessualit\u00e0.\nIl singolo ha raggiunto la posizione numero 26 nella classifica Modern Rock Tracks e rimane tuttora una delle canzoni pi\u00f9 conosciute e pi\u00f9 di successo tra quelle della band. In una recensione del 2004, Richard Banks della BBC defin\u00ec il brano come \"il pi\u00f9 imponente\" tra tutte le canzoni della band, e nel 2006 \u00e8 stata inserita alla posizione numero 28 nella classifica delle 40 canzoni metal migliori di sempre secondo VH1.\nLa canzone.\nLe origini.\n\"The Beautiful People\" \u00e8 stata scritta nel 1994; i testi sono di Marilyn Manson e la musica di Twiggy Ramirez. Il demo originale, composto da quattro tracce, fu registrato nella camera di un hotel, mentre la band era in tour, da Manson, Ramirez e il batterista Ginger Fish. Manson racconta alla rivista \"Kerrang!\" nel maggio 2005: \"Eravamo da qualche parte nel sud, ricordo che mi misi a suonare il ritmo sul pavimento e poi il mio batterista lo ripet\u00e9 sulla drum machine. Ci mettemmo un giorno a dire tanto\".\nIl titolo della canzone si rif\u00e0 al libro \"The Beautiful People\" di Marilyn Bender del 1967, che raccontava gli scandali all'interno del \"jet set\" degli anni '60 e la cultura del bello nel mondo della moda e della politica.\nLa frase stessa fu popolarizzata dalla rivista \"Vogue\" nei primi anni '60 e fu particolarmente utilizzata per descrivere la famiglia Kennedy, una frequente fonte di ispirazione per i lavori di Manson.\nIl testo.\nIl testo del brano si attiene al tema portante dell'album da cui \u00e8 tratto, \"Antichrist Superstar\", e vuole essere un'esaminazione semi-narrativa dell'oltreuomo di Nietzsche. In questo contesto, \"The Beautiful People\" tratta dell'istinto distruttivo derivante dalla sete di potere: \"There's no time to discriminate / Hate every motherfucker that's in your way\" (\"Non c'\u00e8 tempo per discriminare, odia ogni figlio di puttana che ti capita davanti\").\nDalla teoria di Nietzsche dello schiavo-padrone, deriva anche un forte spirito anti-capitalistico (\"It's not your fault that you're always wrong / The weak ones are there to justify the strong\", \"Non \u00e8 colpa tua se sei sempre in torto, i deboli esistono solo per giustificare l'esistenza dei forti\"), legato anche al Darwinismo sociale.\nEsecuzioni importanti.\n\"The Beautiful People\" fu eseguita sporadicamente durante lo Smells Like Children Tour del 1995-1996, spesso come parte della canzone \"My Monkey\" dell'album \"Portrait of an American Family\". Fu invece presentata \"ufficialmente\" il 3 ottobre 1996, allo State Theatre di Kalamazoo, seconda tappa del tour Dead to the World.\nIl 4 settembre 1997, Marilyn Manson esegu\u00ec la canzone nella finale degli MTV Video Music Awards. Preceduti da una banda che propose \"Hail to the Chief\", Manson sal\u00ec sul palco affiancato da finti agenti dei Servizi Segreti degli Stati Uniti e, da un podio munito di microfono, fece un discorso alla folla:\nDopodich\u00e9, Manson si tolse il travestimento, mostrando una panciera e un tanga in pelle e delle calze a rete, e la band propose una versione di \"The Beautiful People\" che il \"Rolling Stone\" defin\u00ec \"affascinante\", nonostante il giudizio estremamente negativo del programma da parte della rivista. Al termine dello show, il conduttore Chris Rock url\u00f2 scherzosamente al pubblico: \"Correte in chiesa immediatamente! Portate i vostri culi in chiesa o finirete all'inferno!\".\nMarilyn Manson e Twiggy Ramirez si unirono agli Smashing Pumpkins a Mountain View, in California nello Shoreline Amphitheatre, per una performance acustica di \"The Beautiful People\" durante il Bridge School Benefit il 18 ottobre 1997. Anche i Nine Inch Nails eseguirono la canzone, con il frontman Trent Reznor al basso e Marilyn Manson al microfono, il 9 maggio 2000 al Madison Square Garden. Manson fu un ospite a sorpresa al concerto, salendo sul palco senza essere annunciato durante l'esecuzione di \"Starfuckers, Inc.\". La registrazione di questa performance \u00e8 reperibile nel DVD live dei Nine Inch Nails, \"And All That Could Have Been\", uscito nel 2002.\nNelle esecuzioni dal vivo, spesso Manson inizia la canzone dicendo \"How does it feel to be one of the beautiful people?\" (\"Come ci si sente ad essere una tra le belle persone?\", originariamente nella canzone \"Baby You're a Rich Man\" dei Beatles) nella parte strumentale. La canzone fu anche la prima colonna sonora di WWE Smackdown!.\nVersioni ed edizioni.\nOltre alla versione presente su \"Antichrist Superstar\" e nel singolo (le quali differiscono solo per la lunghezza dell'intro), esiste anche una versione del brano per le radio, da cui sono state eliminate le volgarit\u00e0. La frase \"hate every motherfucker\" \u00e8 stata sostituita con \"hate every other hater\" (\"odierai chi odia\") e la parola \"shit\" censurata. Questa \u00e8 la versione della canzone utilizzata nel videoclip.\nSono stati pubblicati tre remix di \"The Beautiful People\". Il primo, \"The Horrible People\", realizzato da Danny Saber ed incluso nell'EP \"Remix and Repent\" del 1997, ha un ritmo pi\u00f9 veloce dell'originale ed accentua i toni swing con ottoni e pianoforte. \"The Not-So-Beautiful People\", di J. G. Thirlwell, \u00e8 una rivisitazione fortemente industriale del brano, in cui viene fatto largo uso di sintetizzatori vocali. Un ulteriore remix del brano fu utilizzato come sigla d'apertura di \"WWE Smackdown!\" dal 2001 al 2003 ed \u00e8 reperibile esclusivamente su \"WWE Forceable Entry\".\nIl greatest hits del 2004, \"Lest We Forget\", contiene una versione leggermente modificata del brano, in cui il lungo intro eliminato dal singolo viene ripristinato ed alcuni elementi musicali (come ad esempio un suono somigliante ad un organo, poco percepibile nelle edizioni precedenti), vengono accentuati.\nNel 1997, MTV News annunci\u00f2 che Manson era interessato a collaborare con Snoop Dogg per realizzare una versione rap del brano. Non si sa se la collaborazione avvenne effettivamente, anche se il 4 settembre 1997, alla CMJ Music Marathon, il cantante si rifer\u00ec al progetto come a \"qualcosa che mi piacerebbe molto realizzare\", imputando il ritardo del progetto ai numerosi impegni della sua band e del rapper.\nIl video.\nFloria Sigismondi ha diretto per \"The Beautiful People\" quello che \u00e8 stato definito come \"il pi\u00f9 pauroso tra i video paurosi\".\nGirato nella distilleria abbandonata di Goodenham and Worts a Toronto in Canada, il video mostra la band intenta ad eseguire la canzone in una specie di aula scolastica, decorata con protesi mediche e strumenti da laboratorio. Ad intervallare, ci sono scene di Manson in un costume somigliante a una lunga toga, con occhialini da aviatore, in piedi su dei trampoli e con trucco che lo fa apparire calvo e grottescamente alto; dopo essere stato vestito in questo modo da persone addette, inizia a fare un discorso alla folla da una finestra, gesto che ricorda il fascismo, e pi\u00f9 tardi, si trova al centro di un cerchio, mentre la folla attorno a lui si ribella. Sono inoltre presenti brevi inquadrature raffiguranti vermi di terra striscianti, teste e mani di manichini e stivali marcianti, oltre a inquadrature dei singoli membri della band in costumi bizzarri, tra cui lo stesso Manson in nero, con anelli al collo e un apparecchio dentale che allarga la sua bocca, mostrando i suoi denti metallici.\nIl videoclip fu premiato da MTV il 22 settembre 1996 e ricevette nel 1997 due nomination agli MTV Video Music Awards, una come Miglior Video Rock e una come Migliori Effetti Speciali.\nCritica.\nPubblicato anticipatamente rispetto a quanto inizialmente previsto, il singolo fu osannato all'uscita. \"Con il suo finto fare minaccioso\", scrisse Stephen Thomas Erlewine di \"Allmusic\", \"\u00e8 stata la prima imponente canzone di Manson \u2014 quel genere di canzone che neanche i detrattori del gruppo possono togliersi dalla testa\".\nNella sua recensione del 1996 di \"Antichrist Superstar\", \"Rolling Stone\" descrisse \"The Beautiful People\" come una canzone che tiene \"col fiato sospeso\", con una \"zombiesca, ripetitiva qualit\u00e0 e spettrali suoni elettronici\", soffermandosi su come Manson alterna parole sottovoce ad altre energicamente urlate.\nNegli Stati Uniti, il singolo ha raggiunto la posizione numero 29 della classifica \"Billboard\" Mainstream Rock Tracks e la numero 26 nella Modern Rock Tracks.\nNel Regno Unito \u00e8 arrivata alla posizione numero 18 della Official Singles Chart il 7 giugno 1997.\nLa canzone \u00e8 utilizzata anche per l'ingresso in campo di Jim Thome dei Chicago White Sox e all'inizio delle partite in casa della squadra di hockey su ghiaccio dei Boston Bruins.\nFormazione.\n\"The Horrible People\".\nCome la versione originale, con:\n\"The Not-So-Beautiful People\".\nCome la versione originale, con:\nCover.\nLa canzone vanta alcune reinterpretazioni realizzate da vari artisti, tra cui:"}
{"id": "2072665", "revid": "1305772", "url": "https://it.wikipedia.org/wiki?curid=2072665", "title": "Blavet", "text": "Il nome Blavet si pu\u00f2 riferire a:"}
{"id": "2072667", "revid": "74801", "url": "https://it.wikipedia.org/wiki?curid=2072667", "title": "Tacoma", "text": "Tacoma \u00e8 un comune (\"city\") degli Stati Uniti d'America e capoluogo della contea di Pierce nello Stato di Washington. La popolazione era di abitanti al censimento del 2018, il che la rende la terza citt\u00e0 pi\u00f9 popolosa dello stato. La citt\u00e0 \u00e8 sullo stretto di Puget di Washington, a sud-ovest di Seattle, a nord-est della capitale statale, Olympia, e a nord-ovest del parco nazionale del Monte Rainier. Tacoma funge anche da centro di attivit\u00e0 commerciali per la regione del South Sound, che ha una popolazione di circa 1 milione.\nTacoma ha preso il nome dal vicino Monte Rainier, in origine chiamato Takhoma o Tahoma. \u00c8 conosciuta localmente come \"City of Destiny\" (citt\u00e0 del destino) perch\u00e9 l'area fu scelta come capolinea occidentale della Northern Pacific Railway nel tardo XIX secolo. La decisione della ferrovia \u00e8 stata influenzata dal vicino porto in acque profonde di Tacoma, Commencement Bay. Collegando la baia con la ferrovia, il motto di Tacoma divenne \"quando le rotaie incontrano le vele\". Commencement Bay serve il porto di Tacoma, un centro di commercio internazionale sulla costa del Pacifico e il pi\u00f9 grande porto dello stato di Washington.\nCome la maggior parte delle citt\u00e0 centrali, Tacoma sub\u00ec un prolungato declino a met\u00e0 del XX secolo a causa della suburbanizzazione e disinvestimento. Dagli anni 1990, gli sviluppi nel nucleo centrale includono l'Universit\u00e0 di Washington Tacoma; Tacoma Link, il primo moderno servizio di metrotranvia dello stato; la pi\u00f9 alta densit\u00e0 di musei d'arte e storia dello stato; e un lungomare urbano restaurato, il Thea Foss Waterway. Quartieri come il 6th Avenue District sono stati rivitalizzati.\nTacoma \u00e8 stata nominata una delle aree pi\u00f9 vivibili degli Stati Uniti. Nel 2006, Tacoma \u00e8 stata elencata come una delle citt\u00e0 \"pi\u00f9 percorribili\" del paese. Nello stesso anno, la rivista femminile \"Self\" nomin\u00f2 Tacoma \"la citt\u00e0 pi\u00f9 sessualmente sana\" degli Stati Uniti.\nTacoma acquis\u00ec notoriet\u00e0 nel 1940 a causa del crollo improvviso dell'omonimo ponte. Tacoma \u00e8 anche nota per un odore diffuso, caratteristico e pungente noto come l'aroma omonimo.\nGeografia fisica.\nTacoma \u00e8 situata a (47.241371, \u2212122.459389).\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nIn base agli ultimi dati del 2018, la citt\u00e0 ha abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 64,85% di bianchi, l'11,19% di afroamericani, l'1,84% di nativi americani, l'8,20% di asiatici, l'1,24% di oceaniani, il 4,62% di altre razze, e l'8,05% di due o pi\u00f9 etnie. Ispanici o latinos di qualunque razza erano l'11,29% della popolazione."}
{"id": "2072668", "revid": "767487", "url": "https://it.wikipedia.org/wiki?curid=2072668", "title": "John Dahlb\u00e4ck", "text": "Ha prodotto anche sotto gli alias Hug, Hugg &amp; Pepp, Kaliber (con la collaborazione del cugino producer Jesper Dahlb\u00e4ck) e, dal 2016, fa parte del trio Brohug assieme ai fratelli Christopher e Niklas Lunde.\nPossiede inoltre una propria casa discografica, la Pickadoll Records. Inoltre \u00e8 stato uno dei producer \"under 25\" a produrre pi\u00f9 ep in assoluto."}
{"id": "2072674", "revid": "115549", "url": "https://it.wikipedia.org/wiki?curid=2072674", "title": "Football Club Juventus Italia", "text": ""}
{"id": "2072676", "revid": "20107326", "url": "https://it.wikipedia.org/wiki?curid=2072676", "title": "Gmod", "text": ""}
{"id": "2072679", "revid": "6923", "url": "https://it.wikipedia.org/wiki?curid=2072679", "title": "Federazione Italiana Motociclismo", "text": ""}
{"id": "2072682", "revid": "1865216", "url": "https://it.wikipedia.org/wiki?curid=2072682", "title": "Napol\u00e9on (miniserie televisiva)", "text": "Napol\u00e9on \u00e8 una miniserie televisiva, divisa in quattro puntate, nata con la coproduzione tra Francia, Germania, Italia, Canada e USA. Diretta da Yves Simoneau, tratta la vita dell'imperatore francese Napoleone Bonaparte, basandosi sui bestseller di Max Gallo.\nLa serie, nel 2002, divenne la miniserie pi\u00f9 costosa d'Europa, venendo a costare l'equivalente di $45.330.000. La serie illustra, e talvolta accenna, i pi\u00f9 importanti eventi militari che coinvolsero l'imperatore dei francesi, come la battaglia di Eylau, Austerlitz, Waterloo e la ritirata dalla Russia. La serie si incentra, pi\u00f9 specificatamente, sulla vita privata e politica di Napoleone: il matrimonio ed il successivo divorzio dalla moglie Giuseppina, il matrimonio con Maria Luisa d'Austria, figlia di Francesco II, e le relazioni clandestine con Eleanore Denuelle e Maria Walenska.\nTrama.\nNapoleone \u00e8 un uomo solo, che sent\u00ec tanto profondamente il peso e il senso della storia da sacrificare l'amore per Jos\u00e9phine che non poteva dargli un erede su cui fondare una nuova dinastia.\nSar\u00e0 proprio il loro tormentato rapporto uno dei punti cruciali del film, insieme alla passione per la giovane contessa polacca Maria Walewska e il matrimonio \"politico\" con l'arciduchessa austriaca Maria Luisa d'Asburgo-Lorena.\nPrima puntata.\nSant'Elena, 1818: Napoleone in esilio trascorre il tempo sotto l'occhio vigile degli inglesi. Un giorno gli capitano tra le mani un paio di vecchi stivali. La sua mente torna allora al 1795 quando in un salotto parigino dell'alta societ\u00e0 conosce la bella vedova Jos\u00e9phine de Beauharnais, sua futura moglie. Al giovane generale senza comando viene affidata da Paul Barras la difesa della repubblica contro i monarchici insorti, Napoleone sconfigge i ribelli grazie alle sue doti di stratega militare e viene nominato Capo di Stato maggiore. Dopo aver sposato Jos\u00e9phine parte per la campagna d'Italia con l'intento di strapparla agli austriaci. Torna a casa vincitore osannato dai compatrioti. In Egitto l'impresa \u00e8 pi\u00f9 difficile e in Francia giungono gli echi delle vittorie ma anche della sconfitta della flotta ad Abukir per mano degli inglesi. Costretto ad abbandonare l'impresa nonostante le vittorie sul terreno complice l'epidemia che aveva decimato le truppe, al suo ritorno in patria, Napoleone viene comunque acclamato dal popolo. Egli inizia a pensare a un colpo di stato, allo scopo di impedire che Luigi XVIII salga sul trono e ponga fine all'esperienza repubblicana. Tuttavia dopo una tumultuosa riunione di governo, i deputati lo dichiarano fuorilegge. Le sorti di Napoleone sembrano segnate, ma grazie all'appoggio delle truppe di Gioacchino Murat viene nominato Console della repubblica francese. Nella notte di Natale del 1800, Bonaparte scampa miracolosamente a un attentato dinamitardo.\nSeconda puntata.\nCon un plebiscito popolare Napoleone Bonaparte viene proclamato imperatore. \u00c8 lui stesso a porre sul suo capo la corona nel corso della cerimonia di incoronazione del 2 dicembre 1804, con la benedizione di Papa Pio VII. Anche Jos\u00e9phine viene incoronata imperatrice nonostante l'opposizione della madre di Napoleone che si rifiuta di presenziare alla cerimonia. Nove mesi dopo inizia una dura offensiva contro gli Stati controrivoluzionari della coalizione, prima a Boulogne, poi ad Austerlitz dove la Grande Arm\u00e9e francese sconfigge i paesi della Terza coalizione. Il ministro degli esteri Talleyrand consiglia all'imperatore di ripudiare Jos\u00e9phine, incapace di dargli un erede, per sposare la granduchessa Maria Luisa d'Austria, ma egli rifiuta sdegnato la proposta. Intanto intrattiene una relazione extraconiugale con una giovane dama di compagnia della moglie, Eleonore, dalla quale ha un figlio illegittimo. Napoleone rifiuta il riconoscimento di paternit\u00e0 ma lo eleva alla dignit\u00e0 di conte, garantendogli anche una cospicua rendita. \u00c8 quindi la volta di attaccare la Prussia e la Russia sua alleata. Vittoria dopo vittoria, Napoleone parte all'inseguimento dei russi attraverso la Polonia, dove conosce una giovane contessa, Maria Walewska, che implora il suo aiuto. Ella chiede all'imperatore di rendere la sua patria uno stato sovrano. Napoleone si invaghisce della donna e i due passano la notte insieme. La mattina seguente l'imperatore parte alla volta di Eylau dove avverr\u00e0 lo scontro decisivo con l'esercito dello zar.\nTerza puntata.\nA Eylau avviene un duro scontro. La vittoria arriva, ma a caro prezzo. A Tilsit nel luglio 1807, lo zar Alessandro I firma il trattato di pace con Napoleone. L'anno dopo \u00e8 la volta della Spagna. L'esercito francese viene attaccato dai ribelli, Madrid \u00e8 messa a ferro e fuoco. Re Carlo \u00e8 costretto ad abdicare e al suo posto viene insediato e proclamato re il fratello di Napoleone, Giuseppe Bonaparte, che viene per\u00f2 presto messo in fuga dai rivoltosi. Napoleone chiede aiuto allo Zar per fronteggiare gli eserciti della coalizione ma Alessandro I, intimorito dalla sua crescente ascesa, auspica piuttosto un equilibrio di potere in Europa. Bonaparte viene chiamato a Madrid. In Francia prende vita l'idea di un colpo di stato, che \u00e8 per\u00f2 sventato al suo ritorno. Indebolito militarmente e politicamente, egli cerca alleanza nell'Austria. Divorzia da Jos\u00e9phine e sposa la figlia dell'imperatore austriaco, Maria Luisa, che gli dar\u00e0 il tanto atteso erede. La guerra con la Russia, che ora appoggia apertamente gli inglesi, \u00e8 inevitabile ormai. L'armata napoleonica giunge fino a Mosca, ma Napoleone trova una citt\u00e0 deserta. Mentre Bonaparte dorme al Cremlino nella stanza da letto dello zar, udite delle esplosioni, si sveglia di soprassalto scoprendo che la citt\u00e0 \u00e8 in fiamme.\nQuarta puntata.\nRussia, 1812: l'esercito francese marcia stremato dal freddo. L'anno seguente, Metternich impone alla Francia di tornare entro i suoi vecchi confini, altrimenti l'Austria le dichiarer\u00e0 guerra. Napoleone rifiuta risolutamente ogni concessione. Giuseppe chiede a Maria Luisa di lasciare Parigi in quanto il nemico \u00e8 alle porte. Poi firma la resa ed ordina alle truppe di ritirarsi. Costretto ad abdicare, Napoleone viene confinato sull'isola d'Elba, mentre sul trono di Francia sale Luigi XVIII. Ma il suo esilio non dura molto, egli fugge dall'isola a bordo di un brigantino e, appoggiato dall'esercito e dal popolo, marcia su Parigi. Ricostituita la milizia, fronteggia i nemici a Waterloo, ma subisce una sconfitta pesantissima e definitiva. Viene nuovamente esiliato, questa volta nella sperduta isola di Sant'Elena, dove fa amicizia con Betsy, una ragazzina del luogo, alla quale di tanto in tanto racconta della sua vita. \u00abIl governatore vuole uccidermi, mi sta avvelenando poco a poco\u00bb, confida alla piccola Betsy. \u00abA Londra, quando saprete della mia morte, rammentatevi di quello che ci siamo detti in questi tre anni\u00bb.\nProduzione.\nLa lavorazione dur\u00f2 due anni con un budget iniziale stanziato di 35 milioni di euro. Le riprese sono state effettuate in Marocco, Austria, Repubblica Ceca, Francia, Canada, Ungheria e sull'isola di Sant'Elena.\nDistribuzione.\nLa miniserie \u00e8 stata distribuita, con il titolo Napoleone, in home video in un cofanetto di 4 DVD distribuito da ElleU.\nOpere derivate.\nAmpi spezzoni tratti dallo sceneggiato sono inclusi nello speciale di \"Superquark\" di Piero Angela dal titolo \"Napoleone. Seguendo la grande armata\"."}
{"id": "2072683", "revid": "124730471", "url": "https://it.wikipedia.org/wiki?curid=2072683", "title": "Riccardo Villari", "text": "\u00c8 stato deputato dal 2001 al 2008 e senatore dal 2008 al 2018.\nBiografia.\nProveniente da una famiglia di medici, ha proseguito la tradizione laureandosi in medicina.\nAttivit\u00e0 accademica.\n\u00c8 medico e ricercatore universitario in Malattie infettive (s.s.d. MED/17) al Policlinico dell'Universit\u00e0 Federico II di Napoli\nVillari ha coordinato i lavori sulla vaccinazione anti epatite B in collaborazione con l'istituto Pasteur di Parigi, lavori diretti dal Prof. Marcello Piazza con la collaborazione del Prof.Picciotto.\nTale studio ha favorito l'adozione di un regime di vaccinazione neonatale contro l'epatite B (Schema Piazza).\nAttivit\u00e0 politica.\nHa iniziato a fare politica alla fine degli anni '80, nell'entourage democristiano di Vincenzo Scotti.\nAllo scoppio di Tangentopoli, entra a far parte della giunta di salute pubblica del Comune di Napoli, per soli tre mesi, come assessore alla Cultura.\nNel 1994 entra nel Partito Popolare Italiano di Rocco Buttiglione, seguendolo poi nei Cristiani Democratici Uniti.\nAlle elezioni politiche del 1996 \u00e8 candidato alla Camera dei Deputati, nella \"circoscrizione Campania 1\", nel \"collegio uninominale\" n\u00ba2 (Napoli-Vomero) sostenuto dal \"Polo delle Libert\u00e0\" (in quota CDU), risultando sconfitto per poco pi\u00f9 di 1.400 voti dal candidato de \"L'Ulivo\" Vincenzo Siniscalchi.\nSecondo quanto raccontato da Mastella fu l'ex ministro a convincerlo a trasferirsi nell'UDEUR, nominandolo segretario regionale del partito.\nConsigliere regionale della Campania.\nAlle elezioni regionali in Campania del 2000 viene eletto consigliere nelle liste dell'UDEUR (nella coalizione di \"centro-sinistra\" di Antonio Bassolino) in provincia di Napoli.\nElezione a deputato.\nAlle elezioni politiche del 2001 \u00e8 ricandidato alla Camera dei Deputati, nella \"circoscrizione Campania 1\", questa volta nel \"collegio uninominale\" di Pomigliano D'Arco sostenuto da \"L'Ulivo\" (in quota UDEUR), venendo eletto deputato della XIV Legislatura.\nNel 2002 i partiti fino ad allora federati, decisero di sciogliersi per costituire la Margherita-D.L. . I Democratici di Prodi, Rinnovamento di Dini, i Popolari di Bianco diedero vita al nuovo partito mentre Mastella decise di non proseguire e non sciolse l'Udeur. Villari e tra gli altri, Enzo Carra, Salvatore Cardinale, Agazio Loiero, rappresentarono un pezzo di Udeur che, diversamente da Mastella, conflu\u00ec nella Margherita partecipandone alla fondazione.\nNel 2004 Villari si candid\u00f3 alla carica di segretario regionale della Margherita in Campania contro Ciriaco De Mita; il congresso fu vinto dal leader irpino che in seguito lo propose senza successo come candidato sindaco di Napoli.\nL'allora Segretario nazionale Rutelli lo nomin\u00f2 responsabile nazionale per il Mezzogiorno della Margherita e quindi componente dell'Esecutivo Nazionale.\nAlle elezioni politiche del 2006 viene rieletto deputato, nella \"circoscrizione Campania 1\", nelle liste de \"L'Ulivo\".\nElezione a senatore.\nAlle elezioni politiche del 2008 viene invece eletto al Senato della Repubblica, in regione Campania, nelle liste del Partito Democratico.Il 13 novembre del 2008 viene eletto con 23 voti presidente della Commissione di vigilanza Rai: le preferenze gli arrivano principalmente da esponenti del PdL, mentre l'opposizione (PD, IdV e UDC), a cui tradizionalmente tocca la scelta dell'incaricato, si era schierata con Leoluca Orlando con la sola eccezione di due votanti.\nNon accettando di dare le dimissioni in seguito all'accordo raggiunto fra le due parti sul nome di Sergio Zavoli, viene espulso dal Partito Democratico; passo cos\u00ec al gruppo misto.\nIn seguito allo scioglimento della Commissione di Vigilanza RAI avvenuta il 21 gennaio 2009 da parte dei presidenti di Camera e Senato Fini e Schifani, Villari perde la presidenza della Vigilanza stessa.\nNel gennaio 2009 si iscrive a Radicali Italiani diventando una \"doppia tessera\" e, in quanto parlamentare, membro di diritto del Comitato Nazionale del Partito. Villari era gi\u00e0 stato vicino ai Radicali, avendo avuto la tessera del Partito Radicale Transnazionale dal 2004.\nIn seguito all'espulsione dal PD aderisce al Movimento per le Autonomie di Raffaele Lombardo, che il 3 dicembre 2009 lo candida alla presidenza della Regione Campania, nell'ambito dell'elezione che si tiene nell'aprile successivo; in seguito per\u00f2 la candidatura salta, perch\u00e9 la sua nuova formazione politica decide infine di appoggiare la candidatura di Stefano Caldoro. Il 22 dicembre 2009 \u00e8 nominato commissario regionale dell'MpA in Campania, carica da cui si dimette il 14 luglio 2010, in seguito alla sua uscita dal partito.\nIl 2 marzo 2011 abbandona il gruppo misto e aderisce a \"Coesione Nazionale\", gruppo parlamentare di centro-destra schierato a sostegno della maggioranza del governo Berlusconi.\nIl 5 maggio 2011 viene nominato Sottosegretario al Ministero dei Beni Culturali del Governo Berlusconi IV. Dopo la decisione da parte della Lega Nord di voler aprire delle sedi di rappresentanza di alcuni Ministeri al Nord, Villari decide di aprire una sede di rappresentanza del Ministero dei Beni Culturali a Castel dell'Ovo a Napoli.\nIn qualit\u00e0 di Sottosegretario ai Beni Culturali con delega su Pompei contribuisce al l'approvazione del Grande Progetto che destina al sito archeologico 105 milioni di fondi europei la cui assegnazione sembrava compromessa. A tale positiva iniziativa del Governo Berlusconi il successivo Presidente del Consiglio Monti riconoscer\u00e0 pubblicamente a Napoli la buona pratica giunta al traguardo positivamente.\nAlle elezioni politiche del 2013 \u00e8 rieletto al Senato della Repubblica, nelle liste del Popolo della Libert\u00e0.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia..\nIl 10 febbraio 2016 abbandona Forza Italia e si iscrive come indipendente al gruppo parlamentare \"Grandi Autonomie e Libert\u00e0-Unione dei Democratici Cristiani e dei Democratici di Centro\" .\nLascia il Parlamento nel 2018, non ricandidandosi pi\u00f9 alle elezioni politiche del 4 marzo."}
{"id": "2072684", "revid": "122656919", "url": "https://it.wikipedia.org/wiki?curid=2072684", "title": "Marsupilami", "text": "Marsupilami \u00e8 un personaggio immaginario ideato da Andr\u00e9 Franquin nel 1952. Ha esordito in una storia pubblicata sulla rivista \"Spirou\", come comprimario della serie \"Spirou et Fantasio\", come animale domestico dei personaggi principali; l'ultima apparizione del personaggio nella serie risale al 1970.\nIl personaggio ha ispirato due serie televisive animate nel 1993, prodotta dalla Walt Disney Television, e una seconda prodotta in Francia dal 2000 al 2010 oltre a un lungometraggio nel 2012.\nDal nome di tale personaggio viene coniato quello della \"Marsu Productions\" che dal 1987 si concentra sullo sviluppo, gestione e promozione delle opere create da Franquin e altri autori.\nIl personaggio apparve anche in alcuni racconti a fumetti pubblicati negli anni sessanta sul \"Corriere dei Piccoli\" della serie \"Spir\u00f9 e Fantasio\" dove venne rinominato \"Martagone\", .\nCaratterizzazione del personaggio.\nIl nome \"Marsupilami\" \u00e8 un composto aplologico delle parole \"marsupiale\", \"Pilou-Pilou\" (nome francese del personaggio Eugenio il gip, molto amato da Franquin) e \"am\u00ec\", ovvero \"amico\" in lingua francese: anche per quest'ultima parola il nome in lingua originale viene pronunciato \"Marsupilam\u00ec\" con l'ultima vocale accentata, mentre nella serie animata trasmessa in Italia il nome veniva pronunciato \"Marsupil\u00e0mi\".\nMarsupilami \u00e8 un animale di razza indefinita, con una coda lunga e prensile, orecchie lunghe e pelo giallo maculato. Vive con la sua famiglia formata dalla sua compagna, i tre figli Bibi, Bobo e Bibu, e il fedele, ma stupido, gorilla Maurice, nella intricata e inesplorata giungla Palombiana. Il suo verso \u00e8 \"Houba!\" (a parte nella serie animata disneyana, Marsupilami non parla, ma continua a fare il verso originale). Ben presto l'uomo arriva anche in quel piccolo paradiso terrestre e Marsupilami \u00e8 costretto ad abbandonare la sua casa per avventurarsi nella civilt\u00e0 moderna, dove cercher\u00e0 un modo per difendere la sua amata giungla. Marsupilami si prender\u00e0 gioco di quegli uomini \"moderni ed intelligenti\" combinandone di tutti i colori. In ogni avventura il nostro protagonista giocherellone e scherzoso ci divertir\u00e0 con trovate e comportamenti esilaranti.\n\"Le Nid du Marsupilami\" (1956) \u00e8 uno dei primi fumetti con \"Marsupilami\" protagonista.\nAltri media.\nTelevisione.\nDal fumetto sono state tratte due serie animate, una prodotta dalla Walt Disney Television nel 1993 e l'altra dalla Marathon Group dal 2000 al 2010."}
{"id": "2072685", "revid": "252548", "url": "https://it.wikipedia.org/wiki?curid=2072685", "title": "Anarcopedia", "text": ""}
{"id": "2072691", "revid": "1318658", "url": "https://it.wikipedia.org/wiki?curid=2072691", "title": "Troy Bolton", "text": "Troy Rose Bolton \u00e8 il protagonista della trilogia High School Musical. \u00c8 interpretato da Zac Efron.\nIl personaggio.\nTroy \u00e8 lo studente pi\u00f9 popolare della East High, ed incontra Gabriella in un bar mentre era in vacanza, e i due cantano insieme. Lui e la ragazza, poi si ritrovano frequentando la stessa scuola, in quanto, Gabriella si \u00e8 trasferita ad Albuquerque. Attraverso una serie di eventi, i due si innamorano e, quando finiscono per cantare insieme ancora una volta, si mettono assieme. Dopo una serie di alti e bassi per tutto il film, il loro rapporto \u00e8 pieno di amore, lo si capisce perfettamente quando Troy sceglie di frequentare il college di Berkeley, a soli 32,7 miglia dalla scelta di Gabriella, ovvero la Stanford University in contrapposizione a quello delle 1053 miglia della U di A. \u00c8 il migliore amico di Chad Danforth . \u00c8 anche amico di Ryan Evans, che \u00e8 esattamente il contrario per Gabriella nei riguardi di Sharpay Evans.\nNel 2006, per la sua interpretazione di Troy Bolton, Zac Efron ha vinto il Teen Choice Award insieme a Vanessa Hudgens."}
{"id": "2072693", "revid": "712828", "url": "https://it.wikipedia.org/wiki?curid=2072693", "title": "Blavet (Bretagna)", "text": "Il Blavet \u00e8 un fiume francese che scorre nella regione della Bretagna, attraversando i dipartimenti della C\u00f4tes-d'Armor (22) e del Morbihan (56) per poi sfociare nell'Oceano Atlantico.\nGeografia.\nLa lunghezza del suo corso \u00e8 di 148,9\u00a0km.\nLe sorgenti sono nel dipartimento n. 26, C\u00f4tes-d'Armor, al limite dei Monti di Haute-Cornouaille e del Tr\u00e9gor. La direzione del deflusso \u00e8 fondamentalmente da nord verso sud, cio\u00e8 dal dipartimento delle C\u00f4tes-d'Armor al Morbihan.\nForma un bacino di alimentazione d'acqua potabile presso Kern\u00e9-Uhel e prosegue il suo corso fino a Gouarec. Di qui costituisce parte del canale Nantes-Brest fino a Pontivy. Il canale \u00e8 regolato da un sistema di chiuse costruite durante il periodo post-napoleonico.\nTra Gouarec e Pontivy, a partire dalla localit\u00e0 di Bon-Repos, l'alveo del fiume si allarga e diviene il lago di Guerl\u00e9dan, lago artificiale realizzato nel 1930 per fornire energia elettrica alla parte centrale della Bretagna. Lo sbarramento di Guerledan interrompe la navigazione del canale Nantes-Brest.\nDa Pontivy fino al suo estuario il Blavet \u00e8 navigabile. A Lanester il fiume Scorff confluisce nel Blavet ed i due corsi d'acqua formano un estuario unico nella rada di Lorient.\nIdrologia.\nIl Blavet \u00e8 un fiume molto ricco di acqua ma con decorso piuttosto irregolare.\nLa sua portata \u00e8 stata osservata per un periodo di 25 anni (dal 1983 al 2007) a Languidic (localit\u00e0 Quellenec) nel Morbihan, ad 8\u00a0km a monte di Hennebont, quindi circa 20\u00a0km prima del suo estuario nella rada di Lorient. La superficie considerata \u00e8 di 1.951\u00a0km2, cio\u00e8 pi\u00f9 del 95% della totalit\u00e0 del bacino fluviale, con l'esclusione del bacino dello Scoff.\nLa portata media interannuale del fiume a Languidic \u00e8 di 26,7\u00a0m\u00b3 al secondo.\nIl Blavet presenta fluttuazioni stagionali di portata molto marcate, come per la maggior parte dei corsi d'acqua francesi del versante occidentale sul vecchio zoccolo armoricano assai poco permeabile. Le acque di piena scorrono in inverno come in primavera e si caratterizzano con portate oscillanti fra 39,3 e 59,9\u00a0m\u00b3 al secondo, da dicembre a marzo inclusi, con un massimi di 59,9\u00a0m\u00b3 in gennaio e 56,4\u00a0m\u00b3 in febbraio. Il periodo di magra si verifica in estate, dalla fine di giugno alla fine di settembre, con una portata minima fino a 6,06\u00a0m\u00b3 al secondo in agosto e 6,76 in settembre. Dal mese di ottobre la portata riprende vigore.\nQueste tuttavia non sono che medie mensili e le fluttuazioni di portata sono molto pi\u00f9 pronunciate su periodi pi\u00f9 brevi ed a seconda delle annate."}
{"id": "2072699", "revid": "767487", "url": "https://it.wikipedia.org/wiki?curid=2072699", "title": "Port Ol\u00edmpic", "text": "Il Port Ol\u00edmpic di Barcellona fu costruito nel 1991 su progetto degli architetti Oriol Bohigas, Josep Martorell, David Mackay e Albert Puigdom\u00e8nech per permettere lo svolgimento delle competizioni di vela previste per i Giochi della XXV Olimpiade."}
{"id": "2072702", "revid": "1833487", "url": "https://it.wikipedia.org/wiki?curid=2072702", "title": "Bozhou", "text": "Bozhou \u00e8 una citt\u00e0 della Cina, citt\u00e0 prefettura della provincia di Anhui, sorge sulle rive del fiume Gou he. Dalle ultime rilevazioni risulta avere 5 milioni e 300\u00a0000 abitanti.\nAmministrazione.\nLa citt\u00e0-prefettura amministra quattro divisioni, rappresentate da un distretto e tre contee:"}
{"id": "2072706", "revid": "1590006", "url": "https://it.wikipedia.org/wiki?curid=2072706", "title": "Joseph Arthur de Gobineau", "text": "Biografia.\nPersonaggio cosmopolita, viaggiatore, nella sua lunga carriera fu ambasciatore in Persia, Grecia, Brasile e Svezia. \u00c8 passato alla storia per essere stato l'ispiratore di tutte le teorie razziste europee del XIX secolo.\nDeve la notoriet\u00e0 alla sua opera \"Essai sur l'in\u00e9galit\u00e9 des races humaines\" (\"Saggio sulla disuguaglianza delle razze umane\"), pubblicato per la prima volta nel 1853-54 in 500 copie a spese dell'autore, che si pone tra i testi basilari del pensiero razzista contemporaneo. \u00c8 anche l'autore di un'opera letteraria romantica, di scritti polemici e lavori storici e filologici sull'Iran antico. Fu legato da un rapporto di stima e amicizia con Alexis de Tocqueville, che gli fece da mentore nella sua carriera e lo assunse come capo gabinetto. Proprio con Tocqueville, Gobineau intrattenne una fitta corrispondenza sui temi della libert\u00e0 e della razza (\"Del Razzismo. Carteggio 1843-1859\").\nNel \"Saggio\" Gobineau riprende da Johann Friedrich Blumenbach la suddivisione delle razze umane in gialla, nera e bianca e, come Blumenbach, le dispone in gerarchia, ma - diversamente da Blumenbach e analogamente a Linneo - attribuisce a ciascuna razza determinate caratteristiche morali e psicologiche innate a cui fa riferimento per sostenere la tesi della superiorit\u00e0 dei bianchi sui gialli e sui neri.\nPer Gobineau, la razza gialla \u00e8 materialista, portata al commercio e incapace di esprimere pensieri metafisici; la razza nera presenta sensi sviluppati all'eccesso e modesta capacit\u00e0 intellettiva; la razza bianca (o ariana), che incarna le virt\u00f9 della nobilt\u00e0 e i valori aristocratici, sarebbe invece contraddistinta dal suo amore per la libert\u00e0, per l'onore e per la spiritualit\u00e0. Originaria dell'India, la razza bianca si sarebbe sovrapposta alle prime popolazioni europee (che secondo Gobineau erano di razza gialla) per formare il ceppo teutonico destinato a dominare l'Europa nei secoli successivi. Ma l'inevitabile incrocio con le altre razze ne avrebbe corrotto la nobilt\u00e0, e gli ariani avrebbero progressivamente assunto alcuni dei tratti deteriori delle razze inferiori (il materialismo dei gialli e la sensualit\u00e0 dei neri), in un processo degenerativo che Gobineau considerava irreversibile.\nNel 1846 spos\u00f2 a Parigi Clemence Monnerot (1816-1910), una donna creola che gli diede due figlie: Diane e Christine.\nGobineau mor\u00ec a Torino, stroncato da un infarto mentre si trovava alla stazione di Porta Nuova. \u00c8 sepolto nel Cimitero monumentale di Torino.\nUn suo seguace fu lo scrittore del Regno Unito Houston Stewart Chamberlain (1855-1927), che esalt\u00f2 la razza ariana, considerandola pura soprattutto nel ceppo germanico. Espose le sue idee nell'opera \"Die Grundlagen des XIX Jahrhunderts\" (\"I fondamenti del diciannovesimo secolo\", 1899). \nChamberlain vedeva in Richard Wagner l'apostolo di questa razza pura (\"Das Drama Richard Wagners\", 1892)."}
{"id": "2072707", "revid": "287204", "url": "https://it.wikipedia.org/wiki?curid=2072707", "title": "Adorazione dei Magi (Bosch Filadelfia)", "text": "L'Adorazione dei Magi \u00e8 un dipinto del pittore olandese Hieronymus Bosch, realizzato circa nel 1499 e conservato nel Museum of Art di Filadelfia negli Stati Uniti d'America.\nStoria.\nL'opera proviene dalla collezione del conte di Ellenborough. La maggior parte della critica la riteneva opera giovanile, ascrivibile al 1470-1470 e facente da modello per il \"Trittico dell'Adorazione dei Magi\" di Madrid. Interventi successivi hanno gradualmente spostato la cronologia dell'opera in avanti: Linfert ipotizz\u00f2 il 1480-1485 e la Cinotti uno stadio ancora pi\u00f9 avanzato. Vemet, con i dati dell'analisi dendrocronologica, ha infine collocato, la datazione a dopo il 1493, forse il 1498. Esistono anche dubbi sull'autografia, che alcuni ritengono solo parziale mentre altri la escludono, come il catalogo del museo che propone il 1518 riferendola alla cerchia del pittore dopo la sua morte (1516).\nDescrizione e stile.\nLa composizione del dipinto \u00e8 piuttosto tradizionale, molto simile all\"Adorazione dei Magi\" di New York ma rovesciata. Maria, a sinistra, riparata dalla capannuccia, offre il Bambino all'adorazione dei tre re Magi, venuti a recare dei doni. Come consueto il pi\u00f9 anziano, Baldassarre, \u00e8 gi\u00e0 inginocchiato e con la corona poggiata in terra, mentre gli altri due stanno discutendo aspettando il proprio turno.\nPi\u00f9 singolare \u00e8 il secondo piano, dove Giuseppe, dietro un tavolo rappresentato con prospettiva grandangolare, si gratta il capo e pi\u00f9 dietro, nei meandri della capannuccia che presenta evidenti errori spaziali, si vedono il bue, l'asinello e due curiosi armati di frecce, un soldato e un borghese.\nCharles de Tolnay tent\u00f2 di spiegare i numerosi arcaismi con la voluta citazione di una miniatura del Messale di Utrecht (1425-1430), dove compaiono ad esempio il pilastro di legno spezzato della capanna o la rappresentazione della caduta della manna dal cielo nel ricamo della manica di Gasparre, il re moro vestito di bianco.\nAll'impaccio delle figure si contrappone la spazialit\u00e0 incisiva del paesaggio, cos\u00ec lontano e palpitante, forse la parte pi\u00f9 interessante dell'opera."}
{"id": "2072713", "revid": "400694", "url": "https://it.wikipedia.org/wiki?curid=2072713", "title": "TV Guide", "text": "TV Guide \u00e8 il nome di due riviste settimanali che si occupano di programmazione televisiva, una negli Stati Uniti e l'altra in Canada. Anche se le due riviste hanno lo stesso nome e un logo simile, sono gestite da diverse societ\u00e0 e pubblicano contenuti di editori diversi.\nOltre alle liste di programmazione della televisione, appaiono pubblicazioni di notizie relative alla televisione, interviste a celebrit\u00e0, notizie di gossip, revisioni di film, l'oroscopo e anche il cruciverba (\"autodefinidos\").\nEdizione statunitense.\nLa \"TV Guide\" \u00e8 stata pubblicata per la prima volta il 3 aprile 1953. Sulla copertina della sua prima edizione \u00e8 stata pubblicata una foto del figlio di Lucille Ball e Desi Arnaz, Desi Arnaz Jr.\nNel numero del 4 maggio 2002 ha pubblicato la classifica de I migliori 50 spettacoli televisivi di tutti i tempi.\nEdizione canadese.\nPer molti anni l'edizione canadese di \"TV Guide\" \u00e8 stata l'esatta copia della versione statunitense (a met\u00e0 degli anni settanta, alcune edizioni della \"TV Guide\" canadese sono state vendute anche nelle localit\u00e0 al confine degli Stati Uniti). Le differenze erano il prezzo (nel 1972 l'edizione negli USA costava 20 centesimi, mentre in Canada costava 25 centesimi) e il pubblico. Almeno undici edizioni sono disponibili in tutto il paese, che coprono le principali citt\u00e0."}
{"id": "2072715", "revid": "123199741", "url": "https://it.wikipedia.org/wiki?curid=2072715", "title": "Alex Bellini", "text": "Imprese sportive.\nNel novembre 2000 corre la \"maratona di New York\" in 3 ore e 52 minuti.\nNell'aprile del 2001 partecipa alla \"Marathon des Sables\" nel deserto del Marocco, corsa a tappe di in piena autonomia.\nNel febbraio 2002 partecipa all\"Alaska ultrasport extreme\": circa a piedi in autonomia trainando una slitta.\nNel febbraio 2003 ritorna in Alaska per l\"Alaska ultrasport impossible\": circa a piedi in autonomia. Conclude al terzo posto in circa 27 giorni.\nIl 10 ottobre 2004 parte per la prima delle sue traversate oceaniche a remi in solitaria, denominata \"Alone 2004\". Partito da Genova, il suo primo tentativo si conclude 5 ore dopo la partenza a causa di condizioni meteo-marine avverse. Ripartito 11 giorni dopo con obiettivo Guyana francese, dopo 23 giorni di navigazione naufraga sull'isola di Formentera a causa di forte vento di maestrale.\nIl 18 settembre 2005, con una nuova barca in vetroresina di di peso, parte dal molo di Quarto (GE) con obiettivo di raggiungere Fortaleza, Brasile, dove arriva dopo 226 giorni e di mare, lottando contro fame e imprevisti di ogni natura. Sopravvive cinque giorni a totale digiuno prima di raggiungere il piccolo arcipelago di San Pietro e San Paolo, in mezzo all'Atlantico. La traversata porta inoltre, grazie agli sponsor, euro per la costruzione di un centro di accoglienza infantile in Brasile.\nNel febbraio 2008 inizia la traversata dell'oceano Pacifico a remi in solitaria. La prova prevede la partenza da Lima in Per\u00f9 e l'arrivo a Sydney, per circa . Il 12 dicembre 2008, a sole 65 miglia da terra, interrompe la navigazione e richiede il supporto di un rimorchiatore neozelandese che lo conduce al porto di New Castle. La decisione di concludere l'impresa viene presa considerando le condizioni meteorologiche particolarmente sfavorevoli che avrebbero messo in serio pericolo la sua incolumit\u00e0. L'impresa era stata seguita con collegamenti telefonici in diretta della trasmissione radiofonica Caterpillar di Rai Radio 2. La traversata dell'Oceano Pacifico \u00e8 stata comunque certificata dalla \"Ocean Rowing Society\" come \"completata\".\nNel giugno del 2011 partecipa alla LA-NY footrace, corsa a piedi da Los Angeles a New York, attraverso gli Stati Uniti, di oltre insieme ad altri 18 concorrenti. Dopo 70 giorni trascorsi a correre arrivano al traguardo solo in 8 e Bellini si classifica al 5\u00ba posto in 746 ore 28 minuti e 49 secondi.\nNel 2017 attraversa con gli sci e una slitta il Vatnaj\u00f6kull la cappa di ghiaccio pi\u00f9 grande per volume d'Europa in Islanda, in 13 giorni. Alex conclude la traversata di il 4 febbraio.\nNel 2018 corre la VIII EMU 6 day race World Trophy - Balatonfured in Ungheria, corsa non-stop su un circuito di . Segna il nuovo record di categoria classificandosi al 7\u00ba posto assoluto con percorsi.\nNel giugno 2021 attraversa il fiume Po con una zattera assieme allo Youtuber Emalloru. \nLibri.\nAlex Bellini \u00e8 autore di:"}
{"id": "2072718", "revid": "810736", "url": "https://it.wikipedia.org/wiki?curid=2072718", "title": "Interposizione colica", "text": "L'interposizione colica \u00e8 la presenza del colon trasverso in sede sottodiaframmatica. Pu\u00f2 essere pi\u00f9 frequentemente a destra, quindi epatodiaframmatica, o, pi\u00f9 raramente, intercavoepatica, retrosplenica, intersplenorenale, retrogastrica.L'interposizione del piccolo intestino o di colon e tenue contemporaneamente \u00e8 pi\u00f9 rara.\nIndividuata per la prima volta nel 1910 dal medico Demetrius Chilaiditi (greco di nazionalit\u00e0 ottomana nato a Vienna) come interposizione \"destra\", Poppel e Herstone nel 1942 osservano anche l'interposizione \"sinistra\", descrivendola come \"retroposizione\" del colon, ma non viene confermata da studi al bario. Nell'era della tomografia computerizzata, Oldfield individua e descrive la variante sinistra.\n\u00c8 probabilmente dovuta a malposizione per malrotazione o malfissazione intestinale. Pu\u00f2 essere pi\u00f9 frequente a destra soprattutto in obesi e in caso di cirrosi senza ascite. Pu\u00f2 essere transitoria e riducibile in un terzo dei casi.\nSe asintomatica (se a destra, \u00e8 detta \"\"segno\" di Chilaiditi\") \u00e8 un riscontro occasionale, in corso di indagini radiologiche, laparoscopia, autopsia, altrimenti, se sintomatica (se a destra, si parler\u00e0 di sindrome di Chilaiditi) pu\u00f2 presentarsi con sintomatologia ostruttiva, dolore addominale, nausea, vomito, distensione addominale, flatulenza, respiro corto, costipazione, anoressia.\nI sintomi sono pi\u00f9 frequenti quando l'interposizione interessa il piccolo intestino e quando occorre in pazienti affetti da ritardo mentale.\nLa diagnosi \u00e8 radiologica: la presenza di haustrae o di valvole conniventi escluderanno un possibile pneumoperitoneo.\nLa terapia \u00e8 conservativa.\nLa prevalenza varia a seconda del gruppo studiato. Per quanto riguarda l'interposizione destra, nelle donne tra i 15 e i 65 anni \u00e8 dello 0,006%, negli uomini tra i 15 e i 65 anni \u00e8 dello 0,02%, al di sopra dei 65 si sale a 0,28%. Negli obesi siamo all'1,18%, 2% nella tarda gravidanza e nei cirrotici senza ascite al 22%. Per quanto riguarda invece l'interposizione non epatodiaframmatica gli studi vanno dallo 0,03 allo 0,3%. Queste percentuali propendono per una patogenesi secondaria."}
{"id": "2072727", "revid": "1543377", "url": "https://it.wikipedia.org/wiki?curid=2072727", "title": "Tarakeswar", "text": " \nTarakeswar \u00e8 una suddivisione dell'India, classificata come \"municipality\", di 28.178 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 53' 6 N e 88\u00b0 1' 2 E e ha un'altitudine di 17 .\nSociet\u00e0.\nEvoluzione demografica.\nAl censimento del 2001 la popolazione di Tarakeswar assommava a 28.178 persone, delle quali 14.986 maschi e 13.192 femmine. I bambini di et\u00e0 inferiore o uguale ai sei anni assommavano a 2.908, dei quali 1.484 maschi e 1.424 femmine. Infine, coloro che erano in grado di saper almeno leggere e scrivere erano 20.335, dei quali 11.681 maschi e 8.654 femmine."}
{"id": "2072733", "revid": "56818", "url": "https://it.wikipedia.org/wiki?curid=2072733", "title": "Piccolo intestino", "text": ""}
{"id": "2072734", "revid": "287204", "url": "https://it.wikipedia.org/wiki?curid=2072734", "title": "Tentulkuli", "text": " \nTentulkuli \u00e8 una suddivisione dell'India, classificata come \"census town\", di 5.122 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 37' 11 N e 88\u00b0 16' 21 E.\nSociet\u00e0.\nEvoluzione demografica.\nAl censimento del 2001 la popolazione di Tentulkuli assommava a 5.122 persone, delle quali 2.587 maschi e 2.535 femmine. I bambini di et\u00e0 inferiore o uguale ai sei anni assommavano a 538, dei quali 268 maschi e 270 femmine. Infine, coloro che erano in grado di saper almeno leggere e scrivere erano 3.485, dei quali 1.909 maschi e 1.576 femmine."}
{"id": "2072735", "revid": "287204", "url": "https://it.wikipedia.org/wiki?curid=2072735", "title": "Titagarh", "text": " \nTitagarh \u00e8 una suddivisione dell'India, classificata come \"municipality\", di 124.198 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 44' 11 N e 88\u00b0 22' 25 E e ha un'altitudine di 14 .\nSociet\u00e0.\nEvoluzione demografica.\nAl censimento del 2001 la popolazione di Titagarh assommava a 124.198 persone, delle quali 70.608 maschi e 53.590 femmine. I bambini di et\u00e0 inferiore o uguale ai sei anni assommavano a 12.063, dei quali 6.264 maschi e 5.799 femmine. Infine, coloro che erano in grado di saper almeno leggere e scrivere erano 82.696, dei quali 52.013 maschi e 30.683 femmine."}
{"id": "2072738", "revid": "287204", "url": "https://it.wikipedia.org/wiki?curid=2072738", "title": "Tufanganj", "text": " \nTufanganj \u00e8 una suddivisione dell'India, classificata come \"municipality\", di 19.293 abitanti, situata nel distretto di Cooch Behar, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 19' 0 N e 89\u00b0 40' 0 E e ha un'altitudine di 69 .\nSociet\u00e0.\nEvoluzione demografica.\nAl censimento del 2001 la popolazione di Tufanganj assommava a 19.293 persone, delle quali 9.797 maschi e 9.496 femmine. I bambini di et\u00e0 inferiore o uguale ai sei anni assommavano a 1.831, dei quali 943 maschi e 888 femmine. Infine, coloro che erano in grado di saper almeno leggere e scrivere erano 15.818, dei quali 8.462 maschi e 7.356 femmine."}
{"id": "2072741", "revid": "486946", "url": "https://it.wikipedia.org/wiki?curid=2072741", "title": "Flint (Heroes)", "text": ""}
{"id": "2072743", "revid": "287204", "url": "https://it.wikipedia.org/wiki?curid=2072743", "title": "Ukhra", "text": " \nUkhra \u00e8 una suddivisione dell'India, classificata come \"census town\", di 19.868 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 30' 56 N e 88\u00b0 17' 08 E.\nSociet\u00e0.\nEvoluzione demografica.\nAl censimento del 2001 la popolazione di Ukhra assommava a 19.868 persone, delle quali 10.529 maschi e 9.339 femmine. I bambini di et\u00e0 inferiore o uguale ai sei anni assommavano a 2.137, dei quali 1.080 maschi e 1.057 femmine. Infine, coloro che erano in grado di saper almeno leggere e scrivere erano 13.706, dei quali 8.047 maschi e 5.659 femmine."}
{"id": "2072744", "revid": "287204", "url": "https://it.wikipedia.org/wiki?curid=2072744", "title": "Uluberia", "text": " \nUluberia \u00e8 una suddivisione dell'India, classificata come \"municipality\", di 202.095 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 28' 18 N e 88\u00b0 6' 49 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Uluberia assommava a 202.095 persone, delle quali 105.735 maschi e 96.360 femmine. I bambini di et\u00e0 inferiore o uguale ai sei anni assommavano a 25.489, dei quali 12.880 maschi e 12.609 femmine. Infine, coloro che erano in grado di saper almeno leggere e scrivere erano 130.002, dei quali 74.401 maschi e 55.601 femmine."}
{"id": "2072747", "revid": "287204", "url": "https://it.wikipedia.org/wiki?curid=2072747", "title": "Uttar Bagdogra", "text": " \nUttar Bagdogra \u00e8 una suddivisione dell'India, classificata come \"census town\", di 15.772 abitanti, situata nel distretto di Darjeeling, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 41' 28 N e 88\u00b0 18' 45 E.\nSociet\u00e0.\nEvoluzione demografica.\nAl censimento del 2001 la popolazione di Uttar Bagdogra assommava a 15.772 persone, delle quali 8.238 maschi e 7.534 femmine. I bambini di et\u00e0 inferiore o uguale ai sei anni assommavano a 1.883, dei quali 957 maschi e 926 femmine. Infine, coloro che erano in grado di saper almeno leggere e scrivere erano 11.757, dei quali 6.666 maschi e 5.091 femmine."}
{"id": "2072755", "revid": "287204", "url": "https://it.wikipedia.org/wiki?curid=2072755", "title": "Uttar Durgapur", "text": " \nUttar Durgapur \u00e8 una suddivisione dell'India, classificata come \"census town\", di 5.062 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 55' 47 N e 88\u00b0 18' 51 E.\nSociet\u00e0.\nEvoluzione demografica.\nAl censimento del 2001 la popolazione di Uttar Durgapur assommava a 5.062 persone, delle quali 2.649 maschi e 2.413 femmine. I bambini di et\u00e0 inferiore o uguale ai sei anni assommavano a 575, dei quali 291 maschi e 284 femmine. Infine, coloro che erano in grado di saper almeno leggere e scrivere erano 3.404, dei quali 1.967 maschi e 1.437 femmine."}
{"id": "2072758", "revid": "122181861", "url": "https://it.wikipedia.org/wiki?curid=2072758", "title": "Musica seria", "text": "Musica seria \u00e8 un album in studio del rapper italiano Il Turco a.k.a. Sparo Manero, pubblicato nel 2006 dalla Vibrarecords. La grafica dell'album \u00e8 stata curata da Masito Fresco dei Colle Der Fomento."}
{"id": "2072760", "revid": "287204", "url": "https://it.wikipedia.org/wiki?curid=2072760", "title": "Uttar Goara", "text": " \nUttar Goara \u00e8 una suddivisione dell'India, classificata come \"census town\", di 6.972 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 13' 58 N e 88\u00b0 19' 36 E.\nSociet\u00e0.\nEvoluzione demografica.\nAl censimento del 2001 la popolazione di Uttar Goara assommava a 6.972 persone, delle quali 3.588 maschi e 3.384 femmine. I bambini di et\u00e0 inferiore o uguale ai sei anni assommavano a 830, dei quali 433 maschi e 397 femmine. Infine, coloro che erano in grado di saper almeno leggere e scrivere erano 4.419, dei quali 2.554 maschi e 1.865 femmine."}
{"id": "2072761", "revid": "3732", "url": "https://it.wikipedia.org/wiki?curid=2072761", "title": "Giancarlo Leone", "text": "\u00c8 figlio dell'ex Presidente della Repubblica italiana Giovanni Leone e della di lui consorte Vittoria Michitto.\nBiografia.\nGiornalista, \u00e8 iscritto all'ordine professionale dal 1977. Ha iniziato l'attivit\u00e0 presso la redazione romana del quotidiano triestino \"Il Piccolo\" (1975), dopo aver collaborato al settimanale \"La Fiera Letteraria\".\nMusicista, compositore iscritto alla SIAE dal 1974, \u00e8 stato autore di musiche per i Golf Lima Lima (\"Adesso musica\"), I Panda (\"Addormentata\", \"Amanti mai\"), Riccardo Fogli (\"Come una volta\"), Mita Medici (\"Il dubbio\") e di colonne sonore. Nel campo artistico si ricorda anche la sua intensa collaborazione teatrale con Giorgio De Lullo e Romolo Valli tra il 1975 ed il 1980, sia come aiuto regista di De Lullo - in spettacoli quali \"Il gioco delle parti\", \"La locandiera\", Gin Game, \"La dodicesima notte\", \"Oscar Wilde Divagazioni e Delizie\", \"Tre sorelle\" - sia come assistente di Valli all'epoca della sua direzione artistica del Festival dei Due Mondi di Spoleto.\nNel 1983 \u00e8 entrato in Rai. Leone \u00e8 stato uno dei dirigenti della concessionaria del servizio pubblico di pi\u00f9 lungo corso. In una carriera ultratrentennale ha ricoperto incarichi di prestigio, quali la direzione dell'Ufficio stampa (1991-1995) e del Coordinamento del palinsesto televisivo (dal 1996 al 2000) e la carica di amministratore delegato di Rai Cinema, dal 2000 al 2007.\nAlla fine del 2016 ha lasciato la Rai ed ha fondato una propria societ\u00e0 di consulenza, la \u00abQ10 Media\u00bb.\nHa insegnato marketing delle imprese di comunicazione presso la Facolt\u00e0 di Scienze della comunicazione all'Universit\u00e0 \"La Sapienza\" di Roma dal 2003 al 2005. \u00c8 stato inoltre docente universitario di Economia e Gestione dei Media presso l'Universit\u00e0 LUISS \u00abGuido Carli\u00bb di Roma dal 2006 al 2012.\n\u00c8 inoltre membro del comitato scientifico del Master in Gestione della produzione cinematografica e televisiva della Luiss Business School.\nDal 2019 fa parte del Consiglio superiore del cinema e dell'audiovisivo, organo consultivo a carattere tecnico-scientifico del Ministero per i beni e le attivit\u00e0 culturali.\nDirigente Rai (1983-2016).\nNel 1983 \u00e8 entrato in Rai presso il Televideo diventandone, sotto la direzione di Giorgio Cingoli, vicedirettore nel 1990. Nello stesso anno \u00e8 stato nominato condirettore dell'ufficio stampa Rai, di cui \u00e8 stato direttore dal 1992 al 1995. Ha assunto poi diversi altri incarichi: direzione del coordinamento palinsesti (1996), direzione di Rai International (1999), direzione della Divisione Tv Canali 1 e 2 (2000).\nDal 2000 al 2007 \u00e8 stato amministratore delegato di Rai Cinema. Negli anni in cui \u00e8 stato a capo della struttura, Leone ha dato vita ad importanti produzioni, tra le quali: \nNel 2002 Rai Cinema ha aperto anche una societ\u00e0 di distribuzione cinematografica, la 01 Distribution che ha avuto nel suo listino film quali: \"Il pianista\" di Roman Pola\u0144ski, \"The Aviator\" di Martin Scorsese, \"La meglio giovent\u00f9\" di Marco Tullio Giordana, \"La tigre e la neve\" di Roberto Benigni, \"Million Dollar Baby\" (film che ha vinto l'Academy Award) di Clint Eastwood, \"Babel\" di Alejandro Gonz\u00e1lez I\u00f1\u00e1rritu.\nNel giugno 2006 aveva ottenuto la delega sul coordinamento dell'offerta televisiva. Nel maggio 2009 era stato confermato dal Consiglio di amministrazione Rai nell'incarico di vicedirettore generale con la delega per la transizione al digitale terrestre e per le strategie multipiattaforma.\nNel gennaio del 2008 Giancarlo Leone ha presentato in consiglio di amministrazione, che lo ha approvato, il documento contenente le linee guida per il piano editoriale della Rai. Il nuovo palinsesto televisivo del servizio pubblico, con le novit\u00e0 introdotte nella programmazione di Rai 1, Rai 2, Rai 3 e Rai 4 (quest'ultima in digitale terrestre), and\u00f2 in onda da settembre 2008 e consent\u00ec una maggiore differenziazione editoriale tra i canali del servizio pubblico. Nel novembre 2008 Leone annunci\u00f2 la nascita di un nuovo canale, Rai 5 Nel gennaio 2009, durante la IV Conferenza nazionale di DGTVi, annunci\u00f2 il lancio di un nuovo canale per il digitale terrestre, Rai Storia, a partire dal 1\u00ba febbraio.\nHa anche annunciato il posticipo all'autunno 2009 della partenza di Rai 5, precisando che si tratter\u00e0 di un canale di intrattenimento collegato anche all'utilizzo dell'archivio Rai che avr\u00e0 la consulenza straordinaria di un illustre (ma non dichiarato) testimonial della televisione. Dal gennaio 2009 ha coordinato un gruppo di lavoro Rai per le nuove strategie nel settore del digitale terrestre e satellitare. Il 30 luglio 2009 ha dichiarato in Commissione parlamentare di vigilanza RAI che il servizio pubblico non ha rinnovato l'accordo con Sky per la fornitura dei canali pay di Rai Sat a causa delle pretese eccessive della controparte.\nIn azienda ha ricoperto altri importanti incarichi: vicedirettore generale della Rai dal 2006 al 2011, direttore di Rai Intrattenimento dal 2011 al 2012 e direttore di Rai 1 dal 29 novembre 2012 al 3 marzo 2016.\nL'ultimo incarico che ha assunto in viale Mazzini \u00e8 stato, dal 4 marzo 2016, quello di direttore del Coordinamento editoriale dei palinsesti televisivi.\nPresidente APT (2017-oggi).\nIl 12 aprile 2017 viene nominato presidente dell'Associazione produttori televisivi. Viene confermato nel 2018 e nel 2020.\nAltri incarichi.\nInsegna Economia e gestione dei media all'universit\u00e0 LUISS di Roma.\n\u00c8 stato vicepresidente dell'Accademia del Cinema Italiano \u00abDavid di Donatello\u00bb, membro della giuria del premio \u00abLe maschere del Teatro\u00bb, membro del Comitato d'Onore dell'Osservatorio internazionale \u00abRoberto Rossellini\u00bb sull'Audiovisivo e la Multimedialit\u00e0."}
{"id": "2072764", "revid": "287204", "url": "https://it.wikipedia.org/wiki?curid=2072764", "title": "Uttar Kalas", "text": " \nUttar Kalas \u00e8 una suddivisione dell'India, classificata come \"census town\", di 5.437 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 15' 15 N e 88\u00b0 21' 16 E.\nSociet\u00e0.\nEvoluzione demografica.\nAl censimento del 2001 la popolazione di Uttar Kalas assommava a 5.437 persone, delle quali 2.786 maschi e 2.651 femmine. I bambini di et\u00e0 inferiore o uguale ai sei anni assommavano a 1.091, dei quali 556 maschi e 535 femmine. Infine, coloro che erano in grado di saper almeno leggere e scrivere erano 3.034, dei quali 1.748 maschi e 1.286 femmine."}
{"id": "2072770", "revid": "287204", "url": "https://it.wikipedia.org/wiki?curid=2072770", "title": "Uttar Kamakhyaguri", "text": " \nUttar Kamakhyaguri \u00e8 una suddivisione dell'India, classificata come \"census town\", di 10.544 abitanti, situata nel distretto di Jalpaiguri, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 28' 53 N e 89\u00b0 43' 47 E.\nSociet\u00e0.\nEvoluzione demografica.\nAl censimento del 2001 la popolazione di Uttar Kamakhyaguri assommava a 10.544 persone, delle quali 5.402 maschi e 5.142 femmine. I bambini di et\u00e0 inferiore o uguale ai sei anni assommavano a 1.128, dei quali 559 maschi e 569 femmine. Infine, coloro che erano in grado di saper almeno leggere e scrivere erano 8.184, dei quali 4.453 maschi e 3.731 femmine."}
{"id": "2072775", "revid": "729019", "url": "https://it.wikipedia.org/wiki?curid=2072775", "title": "Gran Premio motociclistico della Malesia 2004", "text": "Il Gran Premio motociclistico della Malesia 2004 corso il 10 ottobre, \u00e8 stato il quattordicesimo Gran Premio della stagione 2004 e ha visto vincere la Yamaha di Valentino Rossi nella classe MotoGP, Daniel Pedrosa nella 250 e Casey Stoner nella 125.\nCon il secondo posto al termine della gara, l'italiano Andrea Dovizioso si aggiudica matematicamente il titolo mondiale della classe 125; nella stessa classe, l'australiano Stoner porta al successo per la prima volta in una gara del motomondiale la casa austriaca KTM."}
{"id": "2072776", "revid": "1355461", "url": "https://it.wikipedia.org/wiki?curid=2072776", "title": "Poligono di tiro", "text": "Un poligono di tiro \u00e8 un luogo circoscritto e delimitato in cui si pratica attivit\u00e0 di tiro sportivo o militare con armi da fuoco, senza arrecare danno all'esterno. \nCaratteristiche.\nPossono essere utilizzati per attivit\u00e0 sportiva, come il tiro a segno, o per scopi militari, come addestramento di truppe al tiro e collaudo di armi; l'accesso, inoltre, pu\u00f2 essere limitato a persone abilitate o iscritte, o pu\u00f2 essere di uso pubblico. \nOgni poligono \u00e8 di solito supervisionato da personale esperto che vigila sul rispetto delle norme sulla sicurezza.\nTipi di poligono.\nUn poligono di tiro pu\u00f2 essere all'aperto (\"outdoor\") o al chiuso (\"indoor\"); ciascuna delle due tipologie presenta differenti caratteristiche tecniche. \nAl chiuso.\nI poligoni indoor hanno di solito particolari misure di protezione della struttura come terrapieni a protezione delle pareti e strutture portanti rinforzate. Hanno inoltre sistemi di ventilazione per evitare lo stazionamento dei gas esausti ed in particolare delle microparticelle di piombo. In assenza di questi sistemi, gli utilizzatori e il personale sono esposti ad intossicazione.\nUn altro problema dei poligoni al chiuso \u00e8 il rumore che pu\u00f2 superare i 140 dB. Per evitare questo alcuni poligoni moderni utilizzano stanze di prova separate l'una dall'altra. Inoltre, \u00e8 spesso proibito l'uso dei calibri pi\u00f9 potenti (come il .50 BMG), dei fucili o di armi \"full-auto\".\nAll'aperto.\nQuesto tipo di poligono nasce spesso per la richiesta di spari a lunga distanza oltre i 1000 metri, oltre che per addestrarsi all'uso delle armi in diverse condizioni meteorologiche. Tali poligoni sono costituiti da ampie aree all'aperto attrezzate con semplici strutture di protezione atmosferica (tettoie o capanni), oltre che con delle trincee o fosse antistanti ai bersagli da cui il personale del poligono pu\u00f2 intervenire sui bersagli, senza rischio di essere colpito e senza dover interrompere il tiro. I poligoni militari spesso contengono anche fosse o pozzi dove far detonare eventuali residui pericolosi, come bombe a mano o cariche esplosive inesplose.\nNel mondo.\nItalia.\nIn Italia esistono diversi tipi di poligoni: \nPu\u00f2 essere definito poligono di tiro anche un'area di mare, normalmente antistante la costa in un'area militare, dove veniva praticato il tiro al piattello. In questo caso si punta sull'assenza di strutture circostanti. In questi casi il poligono si definisce con il termine \"sgombero a mare\"."}
{"id": "2072782", "revid": "1305772", "url": "https://it.wikipedia.org/wiki?curid=2072782", "title": "Here We Stand", "text": ""}
{"id": "2072784", "revid": "1305772", "url": "https://it.wikipedia.org/wiki?curid=2072784", "title": "Sidley Austin", "text": "Sidley Austin LLP, gi\u00e0 conosciuta con il nome \"Sidley Austin Brown &amp; Wood LLP\", \u00e8 una delle pi\u00f9 antiche ditte di avvocatura del mondo. \u00c8 la sesta maggiore compagnia di avvocatura negli Stati Uniti, impiega 1900 avvocati, ha un budget annuale di pi\u00f9 di un miliardo di dollari e uffici in 19 citt\u00e0 in tutto il mondo, con l'ultima apertura di sede a Century City nel giugno del 2015. \u00c8 una ditta che offre servizi legali di ogni genere, con esperienza particolare in materia di transazioni e liti. La sua prima sede fu fondata nel 1866 ed ebbe Mary Todd Lincoln, la vedova del presidente statunitense Abramo Lincoln, tra i propri clienti iniziali. La ditta fu fondata dall'unione della ditta Sidley &amp; Austin che aveva la propria sede a Chicago, fondata nel 1866, e la ditta Brown &amp; Wood, fondata nel 1914 con sede a New York. L'unione fu completata nel maggio del 2001.\nNel 2014, essa risultava al 13\u00ba posto tra le cento ditte di avvocatura pi\u00f9 famose del mondo e al 9\u00ba posto negli Stati Uniti.\nStoria.\nOrigine a Chicago.\nLa ditta che divent\u00f2 poi Sidley Austin fu fondata a Chicago nel 1866 da Norman Williams e John Leverett Thompson con la partnership di Williams &amp; Thompson. Uno dei primi clienti della compagnia fu la Pullman Company, la fabbrica americana specializzata in carrozze letto. Altri clienti degli inizi includono la Western Union e la Telegraph Company, che spost\u00f2 il proprio quartier generale del Midwest da Cleveland a Chicago nel 1869. Dopo il Grande incendio di Chicago nel 1871, la ditta rappresent\u00f2 numerose compagnie assicurative inclusa la Equitable Life Assurance Society. Alla fine dell'Ottocento, Williams &amp; Thompson divennero consiglieri di alcune fabbriche di materiale ferroviario e compagnie ferroviarie che si stavano espandendo verso l'ovest, e si specializzarono avendo ottenuto un LLB allo Union College of Law e pi\u00f9 tardi un M.A. alla Harvard Law School. Nel 1913, il nome della ditta fu cambiato in Holt, Cutting &amp; Sidley, sebbene fosse Sidley la personalit\u00e0 guida per la ditta di Chicago nel XX secolo. Tre anni dopo, la ditta che ora aveva 50 anni di attivit\u00e0, era formata da quattro partner, quattro impiegati (associati) e dieci impiegati di staff con un budget di circa 100.000 dollari (corrispondenti pi\u00f9 o meno a 1.9 milioni di dollari americani del 2008).\nColpita dalla Grande depressione, la ditta fece l'esperienza di una caduta drammatica fino a quando con il New Deal negli anni trenta il mercato dei capitali fu rinvigorito. La ditta rappresentava Halsey, Stuart &amp; Co., un gruppo di underwriter con base a Chicago, che fecero una delle prime transazioni sotto le Securities Act of 1933. Nel 1944, il nome fu cambiato in Sidley, Austin, Burgess &amp; Harper e accorciato a Sidley &amp; Austin nel 1967.\nVerso un profilo di impresa nazionale.\nDopo la Seconda guerra mondiale, Sidley, Austin inizi\u00f2 ad espandersi oltre i propri confini territoriali di Chicago poich\u00e9 molti dei suoi clienti entrarono in nuovi mercati. Nel 1969, fu fondata la sede a Washington D.C. che sarebbe presto divenuta di importanza basilare nell'ambito legale concernente quella citt\u00e0 attraverso la rappresentanza legale di American Medical Association, American Bar Association e della International Minerals &amp; Chemical Corporation. La ditta si specializz\u00f2 sull'antitrust e la rappresentanza di clienti di fronte alla Federal Trade Commission.\nSidley &amp; Austin fu, assieme ad altre ditte di avvocatura, colpita dalla Savings &amp; Loan Crisis e fu costretta a pagare 7 milioni e mezzo di dollari per sistemare la disavventura legale accaduta a causa della rappresentanza di Lincoln Savings and Loan Association. Tale lavoro legale fu descritto nel libro di Ralph Nader e Wesley J. Smith, \"No Contest: Corporate Lawyers and the Perversion of Justice in America\".\nEspansione e consolidamento.\nSidley &amp; Austin si espanse moltissimo negli anni settanta e ottanta. Nel 1972, alla ditta si unirono 50 avvocati di Chicago provenienti dalle ditte Leibman, Williams, Bennett, Baird &amp; Minow. Furono aperti uffici a Londra, Los Angeles, Singapore e New York.\nNel 2001, la ditta si un\u00ec alla Brown &amp; Wood, una ditta di avvocatura con sede a New York fondata nel 1914 che aveva nel proprio organico 400 avvocati e uffici a Washington, D.C., San Francisco e Los Angeles e oltre oceano a Londra, Pechino e Hong Kong (dove veniva praticata la legge inglese assieme a quella americana). Brown &amp; Wood era conosciuta per la propria specializzazione in securities, structured finance e securitization practices. Brown &amp; Wood aveva i propri uffici nel World Trade Center. La ditta era conosciuta come Sidley Austin Brown &amp; Wood fino a che il nome fu corretto nel 2006.\nRiconoscimenti e meriti.\nLa ditta appare frequentemente al top degli organici dei collaboratori di varie industrie di alto livello. Nel 2005, il BTI Consulting Group mise Sidley nella propria lista di clienti pi\u00f9 famosi (Client Service Hall of Fame) e fu una delle sole due ditte di avvocatura ad apparire in tale lista tra i Top 10 per 5 anni consecutivi\u2014 e fu nominata la n. 1 tra le Power Elite Firm per il 2005. La ditta risulta anche in 14 categorie su The American Lawyer's Corporate Scorecard, piazzandosi al primo posto per il proprio ruolo di consulente principale in materia di equit\u00e0 offerta dalle compagnie americane, in materia di grado di investimenti e debito e REIT. Altri recenti riconoscimenti includono nel 2005 il Catalyst Award, conferito alla ditta per le iniziative impressionanti nel promuovere l'avvocatura femminile, e per il secondo anno consecutivo al n. 1 nella classifica redatta da Thomson Financial come principali consiglieri per il debito americano e le attivit\u00e0 correlate all'equit\u00e0.\nLa ditta \u00e8 particolarmente conosciuta per le proprie pratiche di sicurezza e le proprie pratiche di commercio internazionale, in entrambe risultando al primo posto nelle classifiche corrispettive specializzate della Chambers and Partners. Attualmente lavora con la Airbus/Comunit\u00e0 europea nella controversia al WTO con la Boeing/Stati Uniti. Il gruppo \u00e8 stato di recente nominato il gruppo di legali del WTO dell'anno e sta al primo posto, prima di Wilmer Hale e Steptoe &amp; Johnson, tra le prime ditte di legali europee. La sua pratica di appellarsi alla Corte suprema degli Stati Uniti d'America e anche particolarmente conosciuta ed \u00e8 stata illustrata da USA Today, BusinessWeek, e da American Lawyer, da Legal Times, e da National Law Journal.\nSidley durante l'11 settembre.\nL'attacco terroristico dell'11 settembre 2001, colp\u00ec direttamente gli impiegati della Sidley Austin. Prima della fusione tra Sidley Austin e Brown &amp; Wood, che avvenne proprio quattro mesi prima degli attacchi terroristici dell'11 settembre, 2001, l'ufficio principale di Brown &amp; Wood si trovava nel World Trade Center, mentre la Sidley &amp; Austin aveva di recente aperto un piccolo ufficio a New York sulla Third Avenue. Tra i 600 impiegati che lavoravano al World Trade Center ai tempi dell'attacco, una mor\u00ec, una lavoratrice di supporto allo staff di nome Rosemary Smith.\nSidley Austin riapr\u00ec i propri uffici di New York luned\u00ec, 17 settembre presso il vecchio ufficio della Sidley &amp; Austin sulla Third Avenue che aveva pensato di chiudere il 16 settembre. Invece furono affittati quattro piani extra nello stesso stabile in un accordo raggiunto tre ore dopo il collasso del World Trade Center. Sidley Austin pi\u00f9 tardi apr\u00ec un ufficio permanente sulla Seventh Avenue in luglio del 2002.\nCambi di nome.\nNegli anni venti, la ditta si chiamava Cutting, Moore &amp; Sidley. In seguito ad un certo numero di cambiamenti, fu conosciuta per molti anni come Sidley &amp; Austin fino a che si un\u00ec alla Brown &amp; Wood di New York negli anni novanta. Il nome fu cambiato in Sidley Austin LLP il 1\u00ba gennaio, 2006."}
{"id": "2072793", "revid": "663330", "url": "https://it.wikipedia.org/wiki?curid=2072793", "title": "Julian Fellowes", "text": "Nel 2002 ha vinto l'Oscar alla migliore sceneggiatura originale per il film Gosford Park. Sempre per lo stesso film venne candidato anche ai Golden Globe 2002 ed ai Premi BAFTA 2002.\nNel 2011 ha vinto un Premio Emmy per la miglior sceneggiatura per un film, miniserie o speciale drammatico per \"Downton Abbey\"."}
{"id": "2072794", "revid": "729019", "url": "https://it.wikipedia.org/wiki?curid=2072794", "title": "Castello di Pietralata", "text": "Il castello di Pietralata \u00e8 una costruzione risalente ai primi anni dell'XI secolo, costruito su uno sperone roccioso quasi inaccessibile situato alle pendici del monte di Pietralata (900 m s.l.m.), nel Montefeltro, in provincia di Pesaro e Urbino.\nEsso si trova immerso nella riserva naturale della Gola del Furlo.\nDella costruzione originaria \u00e8 giunto fino a noi il poderoso muro di cinta alto poco meno di 10 metri, le rovine del complesso centrale del mastio, risalenti anch'esse all'XI secolo, una chiesa ancora consacrata alla Trinit\u00e0 ed utilizzata ogni anno per la celebrazione della Santissima Trinit\u00e0, una casa canonica annessa risalente al XIV secolo, disposta su tre piani, collegata alla chiesa con un particolare corridoio sospeso.\nAl di fuori delle mura \u00e8 presente una costruzione che un tempo ospitava una scuola comunale, risalente al secolo XVIII, dove \u00e8 ora presente un'attivit\u00e0 ristorativa privata, che rende l'antica costruzione l'unico elemento ancora in attivit\u00e0 del complesso."}
{"id": "2072797", "revid": "1590006", "url": "https://it.wikipedia.org/wiki?curid=2072797", "title": "Pomfo", "text": "Il pomfo (dal greco \u03c0\u03bf\u03bc\u03d5\u03cc\u03c2, \"pomf\u00f2s\", \u00abbolla\u00bb) \u00e8 una lesione edematosa del derma caratterizzata dalle seguenti propriet\u00e0:\nEziologia.\nSi verifica generalmente in conseguenza di dermatosi, di allergie alimentari e farmacologiche, di infezioni virali, parassitosi intestinale, puntura di insetti. Lo si trova tipicamente nell'orticaria."}
{"id": "2072802", "revid": "1305772", "url": "https://it.wikipedia.org/wiki?curid=2072802", "title": "Oddone III di Troyes", "text": "Origine.\nOddone, secondo il documento n\u00b0 XLVI del \"Cartulaire noir de la cath\u00e9drale d'Angers\" era il nipote del suo tutore, il conte di Blois, Tours, Chartres, Ch\u00e2teaudun, Provins e Reims, Tebaldo III; quindi era figlio del conte di Conte di Champagne (diciottesimo conte di Troyes, nono conte di Meaux), Stefano II di Troyes e di Adele o Adelaide di cui non si conoscono gli ascendenti, ma che il documento n\u00ba 59, del 1090 circa, delle \"Chartes de Monti\u00e9render\" cita come madre (\"Adelaidis matris sue\") di Oddone III conte di Troyes (\"Odo Trecassinus comes\").Stefano II di Troyes, secondo il \"Hugonis Floriacensis, Liber qui Modernorum Regum Francorum continet Actus 10\" era il figlio secondogenito del conte di Blois, Chartres, Ch\u00e2teaudun, Tours, Provins e Reims], dal 1004, conte di Conte di Champagne (diciassettesimo conte di Troyes, ottavo conte di Meaux), Oddone II di Blois e di Ermengarda d'Alvernia, che, secondo la \"Genealogiae comes Flandriae\" era figlia del Conte d'Alvernia, Guglielmo IV e della moglie Humberge (o Ermengarda), figlia di Etienne de Brioude, conte di G\u00e9vaudan e Forez, nell'Aquitania orientale e della sua seconda moglie (il matrimonio, avvenuto prima del 960 \u00e8 confermato dal \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"'), Adelaide d'Angi\u00f2 (ca 942 - 1026), figlia del Conte d'Angi\u00f2 e poi, conte di Nantes e duca di Bretagna, Folco II e di Gerberga (che il nome della madre fosse Gerberga \u00e8 confermato dal documento \u00e8 il n\u00b0 II del \"Cartulaire de l'abbaye de Saint-Aubin d'Angers, Tome I\", dove suo fratello, Goffredo Grisegonelle dichiara di essere figlio di Folco e Gerberga (\"patris mei Fulconis, matris quoque me\u00e6 Gerberg\u00e6\")) di cui non si conoscono con certezza gli ascendenti.\nBiografia.\nSuo padre, Stefano (\"Stephani comitis palatini\"), secondo gli \"Obituaires de Sens Tome II, Eglise cath\u00e9drale de Chartres, Livre d'Anniversaires mid-xiii si\u00e8cle\", mor\u00ec il 19 maggio (\"XIV Kal Jun\") 1047 o 1048, e Oddone gli succedette, ancora minorenne, come Oddone III conte di Champagne, sotto tutela dello zio, Tebaldo III di Blois, conte di Blois, di Chartres, di Ch\u00e2teaudun, di Tours, di Sancerre, e nella Champagne, conte di Ch\u00e2teau-Thierry, Provins e Saint-Florentin, che divenne reggente delle contee di Meaux, di Troyes, e di Vitry, per conto di Oddone.\nOddone, qualche anno dopo, pare a seguito dell'omicidio di un nobile della contea di Champagne, si dovette rifugiare in Normandia e lo zio, Tebaldo ne approfitt\u00f2 per appropriarsi dei titoli e delle terre di oddone, che, all'incirca nel 1066, abdic\u00f2 a favore dello zio Tebaldo che divenne anche conte, Tebaldo I di Champagne.\nNel 1060, in Normandia, Oddone aveva sposato la sorella del duca di Normandia, Guglielmo il Bastardo, Adelaide di Normandia (1026-1090), vedova prima del conte di Ponthieu e di Montreuil, Enguerrand II, come ci conferma Guglielmo di Jumi\u00e8ges e poi del conte di Lens, Lamberto II (di questo secondo matrimonio si ha notizia indiretta da Orderico Vitale che riporta che Guglielmo il Bastardo elev\u00f2 al rango di conti di Northampton, Waltheof con la moglie, ovvero la nipote Giuditta); Adelaide, dopo essere rimasta vedova del primo marito, mantenne il titolo di contessa di Aumale, per cui Oddone divenne conte di Aumale, per \"de iure uxoris\".\nOddone, nel 1066, prese parte alla spedizione di suo cognato Guglielmo in Inghilterra, prese parte alla battaglia di Hastings, e partecip\u00f2 a tutta la campagna di conquista dell'Inghilterra.Guglielmo lo ricompens\u00f2 della perdita della contea di Champagne concedendogli la contea contea d'Holderness in Inghilterra, come ci conferma Orderico Vitale.\nDopo la morte della moglie, Adelaide, 1090 circa, Oddone continu\u00f2 a governare la contea d'Aumale, assieme al figlio, Stefano.In quel periodo, secondo Orderico Vitale, nella lotta per la successione al trono d'Inghilterra, tra Guglielmo II il Rosso ed il fratello, Roberto II, duca di Normandia, Oddone ed il figlio, Stefano, si schierarono con Guglielmo II.\nNel 1095, secondo il \"Florentii Wigornensis Monachi Chronicon\", fu organizzato un complotto da Roberto di Mowbray, Conte di Northumbria, contro il re d'Inghilterra, Guglielmo II il Rosso, che prevedeva che il figlio di Oddone, Stefano, salisse sul trono, dopo che il cugino, Guglielmo II il Rosso, fosse stato ucciso; ma dopo che Roberto di Mowbray era stato catturato con l'inganno, Oddone, implicato nel complotto, nel 1096, fu catturato ed incarcerato e perse la contea d'Holderness in Inghilterra, mentre il figlio Stefano riusc\u00ec a riparare nella contea d'Aumale, in Normandia, governata dal duca, Roberto II, sempre in guerra con il fratello, Guglielmo II il Rosso.Stefano, poi fu al seguito di Roberto II e del cugino, Stefano II di Blois, alla prima crociata, dove nel 1097, secondo il canonico e custode della chiesa di Aquisgrana, il cronachista della Prima Crociata, Alberto di Aquisgrana partecip\u00f2 all'assedio di Nicea.\nDi Oddone non si hanno molte notizie; probabilmente torn\u00f2 in Normandia presso il figlio, Stefano, e non si conosce la data esatta della sua morte, mor\u00ec dopo il 1115.\nMatrimonio e discendenza.\nOddone aveva sposato, come conferma Orderico Vitale, Adelaide di Normandia (1026-1090), l'unica figlia femmina del Duca di Normandia, Roberto I il Magnifico e di una sua concubina, di cui non si conoscono n\u00e9 il nome n\u00e9 i nomi degli ascendenti, escludendo che fosse Herleva, la madre di Guglielmo il Conquistatore o il Bastardo, per cui Aeliz o Adelaide era la sorellastra di Guglielmo poi conosciuto come il Conquistatore.Secondo altri storici era sorella di Guglielmo il Conquistatore o il Bastardo, figli della stessa madre, Herleva.Oddone da Adelaide ebbe un figlio:"}
{"id": "2072805", "revid": "1305772", "url": "https://it.wikipedia.org/wiki?curid=2072805", "title": "Dimensions", "text": ""}
{"id": "2072809", "revid": "287204", "url": "https://it.wikipedia.org/wiki?curid=2072809", "title": "Nippon Professional Baseball", "text": "La rappresenta il massimo campionato giapponese di baseball. In forma abbreviata il torneo \u00e8 noto anche come NPB.\nLa sua formazione risale 1950, dalla riorganizzazione del vecchio campionato chiamato \"Japanese Baseball League\" risalente al 1934. Gli attuali detentori del titolo sono i Yomiuri Giants di Tokyo, che \u00e8 anche la squadra pi\u00f9 titolata e pi\u00f9 famosa a livello internazionale.\nStruttura della lega.\nIl campionato giapponese \u00e8 suddiviso in due leghe, la Central League (Ce League) e la Pacific League (Pa League), di sei squadre ciascuna, e viene giocato da aprile ad ottobre. Ogni squadra gioca dalle 130 alle 140 partite di stagione regolare, normalmente circa 3-4 a settimana.Al termine della stagione regolare si giocano i play-off per determinare i vincitori delle due leghe, che si scontrano nella serie finale di sette partite, le Japan Series, che assegnano il titolo.\nSono presenti inoltre due leghe di livello inferiore, la Eastern League e la Western League, le quali giocano un numero inferiore di partite stagionali."}
{"id": "2072816", "revid": "111373", "url": "https://it.wikipedia.org/wiki?curid=2072816", "title": "Peter Monteverdi", "text": "Biografia.\nFiglio di un meccanico, Peter Monteverdi nel 1956 subentr\u00f2 al padre, deceduto, nella gestione della sua officina, alla quale affianc\u00f2 la progettazione e la costruzione di automobili da corsa (inizialmente go-kart per la Formula junior) col marchio Monteverdi. In questo modo si fece conoscere nel settore e la Ferrari gli affid\u00f2 la rappresentanza per la zona di Basilea. Nel 1961 costru\u00ec la prima vettura svizzera da Formula 1; egli stesso era solito pilotare le vetture costruite o modificate nella propria ditta, ma nello stesso anno smise dopo un incidente piuttosto serio occorsogli sul circuito di Hockenheim. All'attivit\u00e0 per le corse affianc\u00f2 poi la produzione di automobili da strada. Nel 1967 present\u00f2 al Salone di Ginevra il modello \"High Speed 375 S\", che nelle intenzioni del suo creatore doveva far concorrenza ai modelli analoghi della casa di Maranello, distinguendosi per una maggiore attenzione agli accessori desiderati dalla clientela americana; la sua carrozzeria era stata progettata da Pietro Frua. Nel 1971-1973 costru\u00ec i veicoli della serie \"Hai 450\", equipaggiati con motori Chrysler V8: ne furono realizzati in tutto quattro esemplari. La crisi petrolifera del 1973 lo spinse a cambiare i propri obiettivi: Monteverdi s'indirizz\u00f2 allora verso la costruzione di fuoristrada di lusso, progett\u00f2 e costru\u00ec con la carrozzeria Fissore di Savigliano il prototipo della Range Rover 4 porte della quale furono costruiti molti esemplari in gran parte venduti negli Emirati Arabi.\nLa produzione cess\u00f2 nel 1982 e le sue officine furono poi trasformate in un museo, tuttora visitabile; il costruttore da allora si occup\u00f2 prevalentemente di design industriale. Nel 1990 acquist\u00f2 la scuderia Onyx di Formula 1, ribattezzandola Monteverdi-Onyx, senza per\u00f2 ottenere punti nel campionato mondiale. L'anno successivo non partecip\u00f2 alla competizione, sebbene la nuova macchina fosse gi\u00e0 stata costruita."}
{"id": "2072817", "revid": "287204", "url": "https://it.wikipedia.org/wiki?curid=2072817", "title": "Uttar Latabari", "text": " \nUttar Latabari \u00e8 una suddivisione dell'India, classificata come \"census town\", di 14.447 abitanti, situata nel distretto di Jalpaiguri, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 40' 37 N e 89\u00b0 26' 25 E.\nSociet\u00e0.\nEvoluzione demografica.\nAl censimento del 2001 la popolazione di Uttar Latabari assommava a 14.447 persone, delle quali 7.399 maschi e 7.048 femmine. I bambini di et\u00e0 inferiore o uguale ai sei anni assommavano a 1.624, dei quali 819 maschi e 805 femmine. Infine, coloro che erano in grado di saper almeno leggere e scrivere erano 9.920, dei quali 5.526 maschi e 4.394 femmine."}
{"id": "2072819", "revid": "110157", "url": "https://it.wikipedia.org/wiki?curid=2072819", "title": "I quasi adatti", "text": "I quasi adatti \u00e8 un romanzo di Peter H\u00f8eg del 1992.\nTrama.\nPeter ha quattordici anni ed \u00e8 solo. Da sempre.\nDopo estreme ed indicibili esperienze trova accoglienza in una scuola privata a pagamento di Copenaghen. La scuola in oggetto decide di sperimentare nella Danimarca degli anni '70 l'integrazione di ragazzi \"problematici\" per \"riportarli alla luce\".\nCi\u00f2 viene fatto per\u00f2 a scapito delle singole personalit\u00e0 e delle libert\u00e0 oggi normalmente riconosciute a bambini e ragazzi. Intuito di essere la \"cavia\" di questo esperimento Peter e altri due \"ospiti\" del \"convitto\" vivranno esperienze dure (troppo dure per degli adolescenti) e traumatiche che lasceranno segni indelebili. \u00c8 lo stesso Peter che la racconta 20 anni dopo; il romanzo \u00e8 quindi probabilmente autobiografico."}
{"id": "2072820", "revid": "287204", "url": "https://it.wikipedia.org/wiki?curid=2072820", "title": "Uttar Mahammadpur", "text": " \nUttar Mahammadpur \u00e8 una suddivisione dell'India, classificata come \"census town\", di 6.192 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 38' 50 N e 87\u00b0 59' 36 E.\nSociet\u00e0.\nEvoluzione demografica.\nAl censimento del 2001 la popolazione di Uttar Mahammadpur assommava a 6.192 persone, delle quali 3.130 maschi e 3.062 femmine. I bambini di et\u00e0 inferiore o uguale ai sei anni assommavano a 1.478, dei quali 767 maschi e 711 femmine. Infine, coloro che erano in grado di saper almeno leggere e scrivere erano 2.042, dei quali 1.316 maschi e 726 femmine."}
{"id": "2072821", "revid": "729019", "url": "https://it.wikipedia.org/wiki?curid=2072821", "title": "Kremlin (gioco)", "text": "Kremlin \u00e8 un gioco da tavolo che simula in forma di parodia le dinamiche politiche interne al Partito Comunista dell'Unione Sovietica, e che prende il nome dal complesso del Cremlino. Ideato da Urs Hostettler, \u00e8 stato pubblicato in tedesco nel 1986 dalla Fata Morgana con il nome \"Kreml\", e poi nel 1988 in inglese dalla Avalon Hill, ma \u00e8 ormai fuori produzione.\nScopo del gioco.\nOgni giocatore rappresenta una fazione del partito, in lotta con le altre per il controllo dei posti chiave, ovvero il Capo del partito e gli altri 7 membri del Politburo. Il gioco prosegue al massimo per 11 turni, e lo scopo consiste nel controllare il Capo alla fine del turno per 3 volte anche non consecutive (in gergo, \"salutare dal balcone\" per 3 volte). Se nessuno ci riesce, vince chi controlla il politico di rango pi\u00f9 elevato all'11\u00ba turno.\nTabellone.\nIl tabellone \u00e8 composto da una piramide, dove al vertice vi \u00e8 il Capo del partito; sotto c'\u00e8 la prima fila del Politburo, composta dal Capo del KGB e dai Ministri degli Esteri e della Difesa; poi la seconda fila, composta dal Capo ideologico e dai Ministri dell'Industria, dell'Economia e dello Sport. Ancora pi\u00f9 sotto ci sono altri cinque spazi che rappresentano i Candidati per la promozione al Politburo, e infine la base dove stazionano i numerosi membri del Partito che aspettano l'eventuale ascesa. Sono anche rappresentati il Kremlin Wall per l'omaggio ai politici defunti o pensionati (a 96 anni!) e la Siberia dove vengono spediti invece i politici sgraditi.\nPreparazione.\nOgni posto \u00e8 coperto da uno dei 26 politici presenti, del tutto immaginari, rappresentato su una carta che ne riporta nome, caricatura, et\u00e0 iniziale e punti di forza e di debolezza. All'inizio del gioco tutti i posti vengono assegnati a caso, mischiando il mazzo delle carte, eccetto il Capo del partito che \u00e8 sempre il vecchio Aparatschik.\nPrima di cominciare, ogni giocatore assegna segretamente i propri punti influenza su 10 politici a sua scelta, potendone assegnare 10 a uno, 9 a un altro, 8 a un terzo e cos\u00ec via fino al decimo. In ogni momento un giocatore pu\u00f2 rivelare tutti o parte dei punti segnati su un politico, mettendo un apposito segnalino sulla carta corrispondente. Tuttavia, il fatto che i punti influenza siano segreti impedisce di essere completamente sicuri che quel politico sia effettivamente sotto il proprio controllo, perch\u00e9 altri giocatori potrebbero avere su di esso pi\u00f9 punti ma non averli ancora rivelati.\nFasi del gioco.\nOgni turno comprende otto fasi, completate una dopo l'altra.\nVersione avanzata.\nDopo le prime partite, lo schema sopra delineato apparir\u00e0 troppo semplice, e le regole per il gioco avanzato permettono di complicare la situazione con:\nEspansioni.\nNel 1989 \u00e8 stata pubblicata l'espansione \"Revolution!\", che aggiunge i personaggi reali (a cominciare da Lenin e Stalin) a quelli immaginari, e nuove carte intrigo relative a episodi storici.\nNel 2014 un'edizione limitata \u00e8 stata messa in commercio dalla Jolly Roger Games, contenente tre versioni del gioco: quella classica, una ispirata a \"Revolution!\" e un'altra ambientata negli anni della dissoluzione dell'URSS (con burocrazia e possibilit\u00e0 di andare in esilio, oltre ai personaggi reali moderni come Gorbaciov, Eltsin e Putin)."}
{"id": "2072823", "revid": "93556", "url": "https://it.wikipedia.org/wiki?curid=2072823", "title": "Campionato Europeo Supermoto 2008", "text": "Il Campionato Europeo Supermoto 2008 \u00e8 stato disputato in concomitanza con il Campionato del Mondo Supermoto.\nI campioni sono stati l'italiano Luca D'Addato (Honda) nella categoria Open e il giovane inglese Oliver Pope (KTM) nella categoria S3.\nI titoli costruttori sono andati rispettivamente a Honda e KTM.\nS3.\nClassifica finale Piloti S3 (Top 3).\n\"sql. = squalifica\""}
{"id": "2072830", "revid": "287204", "url": "https://it.wikipedia.org/wiki?curid=2072830", "title": "Uttar Pirpur", "text": " \nUttar Pirpur \u00e8 una suddivisione dell'India, classificata come \"census town\", di 4.789 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 29' 30 N e 88\u00b0 05' 53 E.\nSociet\u00e0.\nEvoluzione demografica.\nAl censimento del 2001 la popolazione di Uttar Pirpur assommava a 4.789 persone, delle quali 2.475 maschi e 2.314 femmine. I bambini di et\u00e0 inferiore o uguale ai sei anni assommavano a 622, dei quali 332 maschi e 290 femmine. Infine, coloro che erano in grado di saper almeno leggere e scrivere erano 3.032, dei quali 1.701 maschi e 1.331 femmine."}
{"id": "2072835", "revid": "1327519", "url": "https://it.wikipedia.org/wiki?curid=2072835", "title": "Concorso pianistico internazionale di Leeds", "text": "Il Concorso pianistico internazionale di Leeds \u00e8 una delle competizioni pianistiche pi\u00f9 prestigiose al mondo. Si svolge ogni tre anni a Leeds, nel West Yorkshire, in Inghilterra. \nStoria.\nFondato nel 1961 dalla Contessa Marion di Harewood, da Dame Fanny Waterman e Roslyn Lyons, la prima edizione ebbe luogo due anni pi\u00f9 tardi nel 1963. Da allora si svolge con cadenza triennale, ad eccezione dell'edizione del 2000, che ebbe luogo a distanza di quattro anni dalla precedente per allinearsi allo scoccare del nuovo millennio. \nMentre le preselezioni del concorso sono dislocate a Berlino, Singapore e New York City, il secondo round, le semifinali e la finale hanno luogo a Leeds nella Great Hall dell'Universit\u00e0 di Leeds e nel Leeds Town Hall. \nLa finale con orchestra ha visto negli anni la partecipazione di alcune tra le maggiori orchestra sinfoniche britanniche: la Royal Liverpool Philharmonic, la BBC Philharmonic, la City of Birmingham Symphony Orchestra e The Hall\u00e9, sotto la direzione di direttori quali Sir Mark Elder, Charles Groves, Simon Rattle e Andrew Manze. Dal 2012 l'orchestra assegna inoltre un premio speciale a uno dei finalisti. \nDal 1966 la BBC ha trasmesso in televisione e alla radio tutte le edizioni del concorso. Nel 2018 per la prima volta il concorso \u00e8 stato offerto in live streaming sulla piattaforma Medici.tv. "}
{"id": "2072840", "revid": "287204", "url": "https://it.wikipedia.org/wiki?curid=2072840", "title": "Uttarpara Kotrung", "text": " \nUttarpara Kotrung \u00e8 una suddivisione dell'India, classificata come \"municipality\", di 150.204 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 40' 39 N e 88\u00b0 20' 60 E.\nSociet\u00e0.\nEvoluzione demografica.\nAl censimento del 2001 la popolazione di Uttarpara Kotrung assommava a 150.204 persone, delle quali 78.661 maschi e 71.543 femmine. I bambini di et\u00e0 inferiore o uguale ai sei anni assommavano a 12.292, dei quali 6.356 maschi e 5.936 femmine. Infine, coloro che erano in grado di saper almeno leggere e scrivere erano 119.271, dei quali 64.880 maschi e 54.391 femmine."}
{"id": "2072864", "revid": "2184720", "url": "https://it.wikipedia.org/wiki?curid=2072864", "title": "Palazzo del Vescovado (Melfi)", "text": "Il palazzo del Vescovado (chiamato anche palazzo Vescovile o Episcopio) \u00e8 un edificio storico di Melfi risalente all'epoca normanna che, nel corso dei secoli, sub\u00ec numerose modifiche fino a raggiungere l'attuale struttura barocca.\nStoria.\nSituato accanto alla cattedrale di Santa Maria Assunta, fu innalzato dai normanni nell'XI secolo, poi ampliato da Gaspare Loffredo, vescovo di Melfi, tra il 1472 ed il 1480, e poi da Matteo Bramano. A causa dei gravi danni riportati dopo il terremoto del 1694, il palazzo del Vescovado, ridotto quasi in macerie, sub\u00ec nel XVIII secolo interventi massicci tali da cambiarne quasi totalmente l'aspetto (attualmente in stile barocco) e furono costruite anche la balconata sul portone principale e la fontana con vasca circolare. Queste opere di ristrutturazione vennero commissionate dai vescovi Antonio Spinelli e Pasquale Teodoro Basta. \nNel 1846, Cesare Malpica, cronista e viaggiatore del Regno delle Due Sicilie, durante il suo tour in Basilicata ebbe a dire: \u00abL\u2019Episcopio con la sua lunga facciata, col grandioso cortile, con la maestosa scala, con le vastissime sale, colle adorne stanze va certo posto fra i primi del Regno, e forse, ancora non ha uguali\u00bb.\nNel 1860, 2096 votanti si riunirono nel palazzo per proclamare l'adesione al Regno d'Italia ma il tutto si vanific\u00f2 con l'invasione di Melfi da parte delle truppe brigantesche di Carmine Crocco, il 15 aprile dello stesso anno. \nIl 6 luglio 2011, venne inaugurato il \"Museo Diocesiano\" all'interno dell'edificio, alla presenza del cardinale Angelo Bagnasco. Il museo venne formalmente istituito nell'ottobre del 1978 dal vescovo Armando Franco ma l'inattivit\u00e0 del decreto, il terremoto del 1980 e i rallentamenti dei restauri ne ritardarono l'inaugurazione.\nStruttura.\nAll'interno vi \u00e8 un ampio giardino recintato voluto dal vescovo Mario Rufino, il \"salone degli stemmi\" ideato dal vescovo Pasquale Teodoro Basta, la sala del trono con le pareti affrescate, la fontana del tardo '700 che adorna il cortile interno e l'ampio scalone a forbice. All'interno sono presenti sculture e dipinti di soggetti religiosi e laici attribuiti a Francesco da Tolentino, Andrea Miglionico, Andrea D\u2019Aste, Cristiano Danona da Anversa, e Nicola Federici da Forenza. \n\u00c8 inoltre sede della biblioteca vescovile, che conserva importanti documenti, fra cui le cinquecentine. Fino alla fine degli anni '70, il palazzo del Vescovado custodiva il sarcofago di Rapolla, oggi nel Museo Nazionale del Melfese."}
{"id": "2072867", "revid": "247933", "url": "https://it.wikipedia.org/wiki?curid=2072867", "title": "University of Michigan", "text": ""}
{"id": "2072873", "revid": "1264533", "url": "https://it.wikipedia.org/wiki?curid=2072873", "title": "Enrique Segarra", "text": "Biografia.\nFiglio di Joaqu\u00edn Segarra March e di Margarita Tom\u00e1s Luque, inizia i suoi studi di architettura presso l'Universit\u00e0 di Barcellona. \nNel 1929 si trasferisce a Madrid dove nel 1934 ottiene la laurea in architettura. Inserito negli ambienti intellettuali della Madrid degli trenta frequenta Federico Garc\u00eda Lorca, Pablo Neruda, Le\u00f3n Felipe e altri intellettuali dell'epoca.\nNel 1935 prende parte al \"Concurso Nacional de Arquitectura\" insieme a tre colleghi e vince il primo premio. L'anno successivo entra a far parte del Partito Comunista spagnolo. Scoppiata la Guerra civile spagnola,\nNel 1936, si arruola volontario nell'esercito repubblicano, combattendo nell'Esercito dell'Este.\nNel 1938, insieme al suo corpo di esercito, \u00e8 costretto a rifugiarsi in Francia, dove verr\u00e0 rinchiuso nel campo di concentramento di San Cyprien. \nNel 1940 raggiunge il Messico, dove svolger\u00e0 la sua vita professionale come architetto.\nNel 1947 ottiene la cittadinanza messicana, rimase in Messico sino all'anno della sua morte.\nNel 1988. A Veracruz realizza numerosi edifici civili e pubblici: uffici, scuole, edifici per appartamenti."}
{"id": "2072881", "revid": "1372005", "url": "https://it.wikipedia.org/wiki?curid=2072881", "title": "Toxandria", "text": "Toxandria \u00e8 il nome classico di una regione compresa tra i fiumi Mosa e Schelda nei Paesi Bassi ed in Belgio.\nIl nome viene a volte modificato in Taxandria.\nStoria.\nI Franchi Sali che si insediarono nella regione nel IV secolo divennero noti col nome di Toxandri. Queste trib\u00f9 diedero vita alla dinastia Merovingia che arrivo' a dominare l'odierna Francia.\nA partire dal I secolo numerose trib\u00f9 germaniche originarie della Scandinavia iniziarono a migrare occupando vaste aree di Europa centrale ed occidentale.\nA causa delle continue razzie, queste trib\u00f9 si dividevano a loro volta in clan che si spostavano autonomamente. A met\u00e0 del III secolo due membri della confederazione nota come Franchi, i Sali ed i Ripuari, iniziarono a penetrare nelle frontiere dell'impero romano nei pressi di Magonza, ma vennero fatti retrocedere dall'imperatore Probo. Nonostante la temporanea sconfitta, tornarono all'attacco contro i romani conquistandosi una proposta di pace da parte dell'imperatore Giuliano. Il trattato prevedeva il passaggio della Toxandria sotto al controllo dei Sali, in cambio di un'alleanza e di una fornitura di truppe militari. Questo fatto cambi\u00f2 lingua e legge dei Sali, portando nel VI secolo alla nascita della legge salica scritta in lingua latina. I Ripuari si insediarono in una striscia di terra stretta tra il Reno e la Mosa e, come altre trib\u00f9 nomadi, non strinsero mai alleanze durature con i Sali di Toxandria.\nNegli anni seguenti i Toxandrians smisero di girovagare da un posto all'altro, ma iniziarono ad espandere all'esterno il proprio dominio. In poco tempo i Romani si ritrovarono di nuovo sotto attacco, con in pi\u00f9 la presenza di un capo forte come Meroveo, che diede il nome alla successiva dinastia dei Merovingi. Il figlio, Childerico I, strinse altri patti tesi ad espandere il territorio controllato, aiutando i Romani a cacciare numerosi invasori nei pressi di Orl\u00e9ans ed Angers. Il figlio di Childerico, Clodoveo I, grazie alla sua forza in combattimento, prese il controllo di parte dell'attuale Germania, ponendo le basi di quella che oggi \u00e8 conosciuta come Francia."}
{"id": "2072884", "revid": "28592", "url": "https://it.wikipedia.org/wiki?curid=2072884", "title": "Riserva naturale della Gola del Furlo", "text": ""}
{"id": "2072886", "revid": "30445", "url": "https://it.wikipedia.org/wiki?curid=2072886", "title": "Aquae Apollinaris", "text": ""}
{"id": "2072889", "revid": "767487", "url": "https://it.wikipedia.org/wiki?curid=2072889", "title": "Taffin", "text": "Taffin \u00e8 un film del 1988 diretto da Francis Megahy, ambientato in un piccolo paese costiero dell'Irlanda.\nTrama.\nMark Taffin, inizialmente un esattore (con le cattive) di crediti, rimane coinvolto nella lotta della piccola comunit\u00e0 contro un boss, Sprawley, che ha intenzione di costruire nella cittadina un impianto chimico ad alto rischio ambientale. Dopo aver assistito a varie vessazioni nei confronti dei cittadini che protestavano civilmente contro la fabbrica, viene da loro contattato e decide di partecipare alla lotta, ma a modo suo. Charlotte, nel frattempo, inizia a convivere con lui dopo una burrascosa serata nel locale dove lei lavorava e veniva vessata dal proprietario. Seguono varie violenze da ambo le parti e trucchi per colpire gli avversari. Alla fine lo scontro arriver\u00e0 alle armi e agli esplosivi. Dopo aver fatto confessare per iscritto uno dei soci del boss, Taffin crede di aver ottenuto un risultato definitivo, ma il socio muore bruciato in casa sua. La gente del posto crede che sia stato lui, e lo rinnega lasciandolo isolato. Sprawley manda un killer a farla finita con Taffin, ma questi lo uccide e poi incontra il boss al posto suo, chiedendogli di \"ridargli un nome pulito\" facendo sapere alla gente che non era lui l'autore dell'assassinio. Quando Sprawley estrae la pistola, Taffin lo uccide e se ne va via dal paese con Charlotte."}
{"id": "2072893", "revid": "1543377", "url": "https://it.wikipedia.org/wiki?curid=2072893", "title": "Il tesoro del sole d'oro", "text": "Il tesoro del sole d'oro (\"The Treasure of the Golden Suns\") \u00e8 il film pilota della serie animata \"DuckTales - Avventure di paperi\", trasmesso negli Stati Uniti in syndication il 18 settembre 1987 o nei due giorni seguenti. Fu in seguito diviso in cinque episodi autonomi (reintegrando diverse scene tagliate), che furono trasmessi dal 9 al 13 novembre dello stesso anno. In Italia il film venne distribuito esclusivamente in VHS nel luglio 1988.\nTrama.\nPaperino si \u00e8 arruolato in marina, quindi non potendo lui stesso badare ai cari nipotini, affida Qui, Quo e Qua nelle mani dello Zio Paperone. I tre ragazzi faticano ad abituarsi alle regole di casa de' Paperoni, quando inaspettatamente qualcuno vuole rubare un modellino in legno di un vecchio galeone presente nel museo di Paperone. Un misterioso individuo chiamato El Capit\u00e0n, fa evadere di prigione la Banda Bassotti affinch\u00e9 lo aiutino nella realizzazione del piano, ma grazie alla cooperazione fra i nipotini e zio il piano viene sventato e si salver\u00e0 quella che si scoprir\u00e0 essere una particolare mappa per un tesoro perduto.\nCuordipietra Famedoro, il rivale di Paperone entra in combutta con El Capit\u00e1n, tenta in ogni modo di ostacolare i tentativi di recupero di Paperone e dei nipoti.\nIl galeone/mappa conduce Paperone nell'immaginario paese di Ronguay, e nel deserto trover\u00e0 un'antica nave ricca di tesori, che purtroppo dopo un fortissimo nubifragio andr\u00e0 nuovamente perduta.\nQuest'episodio si rif\u00e0 alle leggende riguardanti ipotetici ritrovamenti di galeoni spagnoli nel sud-ovest dell'America e nel Messico del nord.\nRitornato alla sua magione Paperone assume una tata per i nipotini e fa analizzare l'unico doblone che \u00e8 riuscito a salvare dal galeone del Ronguay. Viene cos\u00ec a scoprire che \u00e8 una moneta che proviene dalla Valle del Sole d'Oro. In questo episodio compare per la prima volta Jet McQuack, che accompagner\u00e0 Paperone, insieme a Paperino, che ritorna eccezionalmente in questo episodio, in sud America, dove dopo molto penare riescono a ottenere una met\u00e0 della mappa che serve per raggiungere la Valle.\nPaperone viene accompagnato da Qui, Quo, Qua, da Tata e dalla nipotina di lei in un viaggio alla ricerca della seconda met\u00e0 della mappa, che li porter\u00e0 addirittura al Polo Sud.\nCon le due met\u00e0 di mappa ora Paperone pu\u00f2 raggiungere la Valle del Sole d'oro. Purtroppo per lui deve trovarla il prima possibile in quanto comincia a sviluppare una grave malattia, la \"febbre dell'oro\", che lo porta a star sempre peggio se non raggiunge il \"dorato\" obbiettivo che si \u00e8 prefissato. Quando finalmente riescono a raggiungere la Valle, ecco che rif\u00e0 la sua comparsa il terribile El Capit\u00e1n, che rivela di essere alla ricerca di quel tesoro da ben 400 anni. Dopo un duro scontro fra Paperone ed El Capit\u00e1n la valle andr\u00e0 distrutta, ma Paperone e tutti i suoi accoliti riescono a fuggire con un grande aereo, il quale, durante l'eruzione che distrugge la valle viene colpito da un getto d'oro fuso che ricopre completamente la fusoliera del velivolo. Passata l'eruzione, il gruppo ritorna nuovamente sul luogo dove prima c'era la valle, e si rende conto che ormai il tesoro \u00e8 andato perduto, sepolto sotto la montagna. El Capit\u00e1n, anch'egli sopravvissuto all'eruzione, si rifiuta di rassegnarsi e continua con il suo recupero dell'oro, iniziando a scavare la montagna con le mani. Paperone guarisce e, molto soddisfatto dell'avventura, si ripromette per\u00f2 di non mettersi pi\u00f9 alla ricerca di antichi tesori.\nSviluppo.\nPrima degli anni '80 la Disney non aveva ancora imposto la propria presenza negli show d'animazione di breve durata - i trenta minuti - fino a quando non vennero realizzate serie come \"I Gummi\" e \"I Wuzzles\", ma solo con l'avvento di \"DuckTales - Avventure di paperi\" arriv\u00f2 il primo vero e duraturo successo in questo formato d'intrattenimento.\nInizialmente la serie doveva avere una struttura completamente diversa da quella che ebbe alla fine, ovvero uno show seriale di un'ora di durata, ma grazie alle pressioni di Bob Jacquemin su Michael Eisner fu la prima serie ad essere prodotta in syndication, di breve durata ed eccezionalmente senza la presenza regolare di Paperino, rendendo cos\u00ec Paperone il protagonista della serie e aprendo in seguito la strada ad altre fortunate serie tv che sarebbero state prodotte in anni successivi, come \"Cip &amp; Ciop agenti speciali\", \"TaleSpin\" e i due \"ideali\" spin off di \"DuckTales\": \"Darkwing Duck\" e \"Quack Pack\", per finire \"Ecco Pippo!\" e \"Bonkers, gatto combinaguai\"..\n\"Il tesoro del sole d'oro\" fu mandato in onda il 18 settembre 1987 negli Stati Uniti come lungometraggio (con numerose scene tagliate per abbreviare il tutto). In seguito gli episodi andarono in onda singolarmente, in versione integrale. Questi 5 episodi vennero mandati in onda a novembre dello stesso anno.\n\"DuckTales\" venne prodotto per 4 stagioni, raggiungendo 100 episodi, e il suo successo permise la realizzazione di un lungometraggio con gli stessi protagonisti della serie: \"Zio Paperone alla ricerca della lampada perduta\", uscito nei cinema nel 1990.\nDistribuzione.\nIl lungometraggio \u00e8 stato distribuito in home video in diverse occasioni. Negli anni in cui lo show era in programmazione ha avuto una distribuzione in diverse lingue, tra cui italiano (VHS), giapponese (laserdisc), portoghese (VHS) e spagnolo (VHS).\nNel 2006 la Buena Vista Home Entertainment l'ha incluso nel secondo volume della collezione dei DVD destinata al mercato nordamericano (regione 1), che contiene questo film pilota e 19 episodi, mentre nel 2012 \u00e8 stato incluso nella versione dello stesso DVD destinata al mercato europeo (regione 2), con l'aggiunta delle tracce audio in inglese, tedesco, francese, ed olandese."}
{"id": "2072901", "revid": "1684799", "url": "https://it.wikipedia.org/wiki?curid=2072901", "title": "Introduction", "text": "Introduction (\"introduzione\" in lingua francese e inglese) pu\u00f2 riferirsi a:"}
{"id": "2072905", "revid": "110157", "url": "https://it.wikipedia.org/wiki?curid=2072905", "title": "Cappella della Sacra Famiglia (Livorno)", "text": "La Cappella della Sacra Famiglia \u00e8 un piccolo luogo di culto cattolico sito a Quercianella, frazione del comune di Livorno, nei pressi della stazione ferroviaria che serve l'abitato. Nel centro del paese sorge anche un'altra chiesa, intitolata a Sant'Anna.\nStoria.\nCome ricorda una lapide posta all'interno, la costruzione della chiesa \u00e8 legata a quella dell'Ospizio marino di Quercianella, realizzato intorno al 1884 per volont\u00e0 dei frati minori riformati.\nTra il 1888 ed il 1889 la struttura fu completata con una cappella dedicata alla Sacra Famiglia, progettata da Dario Giacomelli, gi\u00e0 autore a Livorno della chiesa degli Olandesi.\nDescrizione.\nLa cappella si inserisce in un lotto di terreno a sud della frazione di Quercianella, lungo la via Aurelia.\nIn stile neogotico, la facciata presenta un portale sormontato da una cuspide al cui interno si apre un arco ogivale con un bassorilievo (messo in opera successivamente). La cuspide termina nella parte inferiore di un piccolo rosone, riccamente decorato, mentre una serie di archetti pensili concludono la sommit\u00e0 della facciata.\nL'interno, ad una sola navata, \u00e8 a croce latina ed \u00e8 coperto da agili volte a crociera che poggiano su pilastri simili a quelli che scandiscono la navata della suddetta chiesa degli Olandesi (risalente al 1862-1864). Lo spazio \u00e8 illuminato da finestre a sesto acuto e bifore.\nLo storico Pietro Vigo, all'inizio del Novecento, vi attesta la presenza di un dipinto della \"Vergine\", attribuito alla scuola fiorentina del Quattrocento.\nAll'esterno, sul fianco meridionale della costruzione, si innalza un piccolo campanile, realizzato solo nel corso del Novecento."}
{"id": "2072910", "revid": "124435634", "url": "https://it.wikipedia.org/wiki?curid=2072910", "title": "Rebellion (Lies)", "text": "Rebellion (Lies) \u00e8 un singolo del gruppo musicale canadese Arcade Fire, pubblicato il 12 settembre 2005 come quarto estratto dal primo album in studio \"Funeral\".\nDescrizione.\nIl brano \u00e8 stato scritto durante un periodo in cui i membri del gruppo furono colpiti da numerosi lutti, infatti il testo del brano tratta il tema della morte.\nLa canzone parte con un assolo di basso accompagnato da un tamburo singolo a cui dopo una decina di secondi si aggiunge una melodia ripetitiva suonata alla chitarra. Secondo R\u00e9gine Chassagne, il cantante Win Butler ha scritto la linea di basso e gli accordi principali del brano, attorno ai quali si \u00e8 sviluppato il resto. Dopo circa quaranta secondi parte la voce in tono dismesso, con in sottofondo sempre l'accompagnamento iniziale. Da qui in poi la canzone ha un andamento in crescendo, e l'arrangiamento si fa via via pi\u00f9 ricco vedendo l'aggiunta di molti altri strumenti quali chitarra elettrica, chitarra acustica, basso elettrico, violino, tamburi, pianoforte, xilofono e tastiere.\nPromozione.\nLa canzone \u00e8 utilizzata come sigla del programma televisivo \"Otto e mezzo\" sulla rete televisiva LA7."}
{"id": "2072912", "revid": "74801", "url": "https://it.wikipedia.org/wiki?curid=2072912", "title": "Ealing", "text": "Ealing \u00e8 un quartiere facente parte del borgo londinese omonimo, situato a ad ovest di Charing Cross.\nEaling \u00e8 uno dei maggiori centri urbani di Londra, ed \u00e8 spesso soprannominata come \"La regina dei sobborghi\" (\"Queen of the Suburbs\").\nOrigine del nome.\nIl nome Sassone di Ealing fu certificato intorno al 1700 come \"Gillingas\", che significa \"luogo della gente alleata con Gilla\", dal nome proprio Gilla e dal suffisso \"-ingas\", che in inglese antico significa \"gente di\".\nNel corso dei secoli il nome \u00e8 mutato diverse volte, diventando Yealing, Zelling, Eling fino all'attuale Ealing che risale al diciannovesimo secolo, epoca in cui divenne il nome definitivo.\nStoria.\nGli scavi archeologici hanno dimostrato che alcune zone della cittadina sono state abitate da almeno 7000 anni: nei pressi di Horsenden Hill sono stati scoperti resti d'insediamenti risalenti all'Et\u00e0 del ferro. Il pi\u00f9 antico censimento inglese pervenutoci \u00e8 quello di Ealing del 1599, che registra i nomi degli abitanti del villaggio, assieme alle et\u00e0, le occupazioni e le parentele. Tal archivio \u00e8 oggi conservato al Public Record Office.\nLa chiesa locale di St. Mary risale agli inizi del dodicesimo secolo, quando attorno ad essa furono costruiti i primi insediamenti. La diocesi fu suddivisa in distretti come Gunnersbury e Pitshanger coltivati a frumento, segale ed orzo e si allevavano mucche, pecore e pollame.\nNel 1698 la chiesa di St. Mary fond\u00f2 la Grat Ealing School, definita \"la pi\u00f9 raffinata scuola privata in Inghilterra\", e frequentata da molti allievi famosi come William S. Gilbert e Cardinal Newman. Con la progressiva urbanizzazione, la scuola cadde in declino e chiuse i battenti nel 1908. La prima mappa della citt\u00e0 fu realizzata nel diciottesimo secolo.\nCon la prima rivoluzione industriale, i pi\u00f9 ricchi iniziarono a considerare Ealing come un'oasi al riparo dallo smog e dal traffico, e perci\u00f2 in molti vi si trasferirono, dato che, fino a questo momento il quartiere era stato una zona dedita all'agricoltura.\nLo sviluppo del commercio port\u00f2 all'apertura di numerose locande per mercanti e viaggiatori che percorrevano Uxbridge Road verso Londra, dove potevano dormire e cambiare i cavalli.\nIl villaggio si espanse di riflesso all'espansione di Londra finch\u00e9, durante il periodo Vittoriano, divenne una citt\u00e0: ci\u00f2 implicava la costruzione di strade, scuole ed altri edifici pubblici, assieme al drenaggio delle paludi.\nNel 1901 il distretto urbano di Ealing divenne un \"municipal borough\", venne aperto il Walpole Park ed inaugurato il tram elettrico lungo Uxbridge Road.\nNel 1984 \u00e8 stato aperto un grande centro commerciale, che alter\u00f2 drasticamente il centro cittadino.\nA mezzanotte di gioved\u00ec 2 agosto 2001, la vita della cittadina fu squassata dalla detonazione di una bomba di , nascosta in un veicolo, che esplose vicino alla stazione della metro Ealing Broadway, danneggiando i numerosi negozi posti nelle vicinanze. L'attacco, attribuito agli \"Irish Dissidents\", membri di Real IRA, caus\u00f2 il ferimento di sette persone, bench\u00e9 queste riportarono ferite superficiali.\nSociet\u00e0.\nEtnie.\nEaling ha una grande comunit\u00e0 polacca, che si svilupp\u00f2 durante la Seconda guerra mondiale quando i piloti polacchi che combatterono la Battaglia d'Inghilterra decollavano dal vicino aeroporto della RAF a Northolt, dove si trova un monumento ai caduti polacchi. La comunit\u00e0 \u00e8 cresciuta considerevolmente a partire dal 2004, anno dell'ingresso della Polonia nell'Unione europea, dato che fu consentito il libero accesso dei migranti a scopo lavorativo in Regno Unito.\nNelle vicinanze della stazione di Broadway vi \u00e8 la chiesa cattolica polacca che testimonia la presenza di una comunit\u00e0 particolarmente numerosa e devota.\nDal 2001, Ealing \u00e8 gemellata con Bielany, sobborgo di Varsavia, la capitale polacca.\nMedia.\nCinema.\nEaling Studios.\nEaling \u00e8 meglio conosciuta per i suoi studi cinematografici, i pi\u00f9 antichi del mondo e famosi soprattutto per le Ealing Comedies, tra cui \"Kind Hearts and Coronets\", \"Passport to Pimlico\", \"La signora omicidi\" (\"The Ladykillers\") e \"The Lavender Hill Mob\".\nNel 1955 gli studi vennero rilevati dalla BBC, che li impieg\u00f2 per girare programmi televisivi che spaziavano da Doctor Who al \"Monty Python's Flying Circus\". Pi\u00f9 recentemente, sono stati girati film come Notting Hill, The Importance of Being Earnest, ."}
{"id": "2072913", "revid": "1714743", "url": "https://it.wikipedia.org/wiki?curid=2072913", "title": "Oddone IV di Troyes", "text": "Origine.\nOddone, secondo la \"Genealogica ex Stirpe Sancti Arnulfi descendentium Mettensis\", era il figlio secondogenito del conte di Blois, Chartres, Ch\u00e2teaudun, Tours, Provins e Reims], dal 1004, conte di Conte di Champagne (conte di Troyes e conte di Meaux), Tebaldo e, come si pu\u00f2 dedurre dal documento n\u00b0 3517 del \"Recueil des chartes de l'abbaye de Cluny. Tome 4\", (il primogenito) di Alice de Cr\u00e9py, figlia del conte Rodolfo II di Valois e Adelaide di Bar-sur-Aube, come ci conferma la \"Chronica Albrici Monachi Trium Fontium\", erede della contea di Bar-sur-Aube.&lt;br&gt;Tebaldo, secondo il \"Hugonis Floriacensis, Liber qui Modernorum Regum Francorum continet Actus 10\", era il figlio primogenito del conte di Blois, Chartres, Ch\u00e2teaudun, Tours, Provins e Reims], dal 1004, conte di Conte di Champagne (diciassettesimo conte di Troyes, ottavo conte di Meaux), Oddone II di Blois e di Ermengarda d'Alvernia, che, secondo la \"Genealogiae comes Flandriae\" era figlia del Conte d'Alvernia, Guglielmo IV e della moglie Humberge (o Ermengarda), figlia di Etienne de Brioude, conte di G\u00e9vaudan e Forez, nell'Aquitania orientale e della sua seconda moglie (il matrimonio, avvenuto prima del 960 \u00e8 confermato dal \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"), Adelaide d'Angi\u00f2 (ca 942 - 1026), figlia del Conte d'Angi\u00f2 e poi, conte di Nantes e duca di Bretagna, Folco II e di Gerberga (che il nome della madre fosse Gerberga \u00e8 confermato dal documento \u00e8 il n\u00b0 II del \"Cartulaire de l'abbaye de Saint-Aubin d'Angers, Tome I\", dove suo fratello, Goffredo Grisegonelle dichiara di essere figlio di Folco e Gerberga (\"patris mei Fulconis, matris quoque me\u00e6 Gerberg\u00e6\")) di cui non si conoscono con certezza gli ascendenti.\nBiografia.\nDopo la morte dello zio, il conte di Champagne (le conte di Meaux, di Troyes) e conte di Vitry, Stefano, (\"Stephani comitis palatini\"), che, secondo gli \"Obituaires de Sens Tome II, Eglise cath\u00e9drale de Chartres, Livre d'Anniversaires mid-xiii si\u00e8cle\", avvenne il 19 maggio (\"XIV Kal Jun\") del 1047 o 1048, suo padre, Tebaldo divenne reggente delle contee di Meaux, di Troyes, e di Vitry, per conto del giovane nipote, Oddone III, ancora minorenne.Il nipote, qualche anno dopo, pare a seguito dell'omicidio di un nobile della contea di Champagne, si dovette rifugiare in Normandia e Tebaldo ne approfitt\u00f2 per appropriarsi dei titoli e delle terre del nipote, che alla fine abdic\u00f2 e Tebaldo, circa nel 1066, divenne anche conte, Tebaldo I di Champagne che, distintosi come protettore di abbazie, favor\u00ec la riforma monastica.\nSuo padre, Tebaldo (\"Tebaldus comes Carnotensium\") mor\u00ec, nel 1089, secondo gli \"Obituaires de Sens Tome II, Abbaye de Saint-P\u00e8re-enVall\u00e9e\", il 30 settembre (\"II Kal Oct\"), e, secondo la \"Chronica Albrici Monachi Trium Fontium\" fu sepolto a \u00c9pernay.&lt;br&gt;Alla sua morte, secondo il \"Hugonis Floriacensis, Liber qui Modernorum Regum Francorum continet Actus 11\", Stefano Enrico, il primogenito, eredit\u00f2 la contea di Blois e la contea di Meaux, mentre la contea di Troyes, and\u00f2 a Ugo; Ugo aveva ereditato la contea di Bar-sur-Aube, ed eredit\u00f2 la contea di Troyes e di Vitry, dopo la morte, nel 1093, di Oddone, il secondogenito, che invece le aveva ereditate nel 1089.&lt;br&gt;Anche il monaco cristiano, storico, autore di cronache, Orderico Vitale, cita Oddone e Ugo, come fratelli di Stefano Enrico e figli di Tebaldo.\nOddone govern\u00f2 le sue contee solo pochi anni e, nel 1093, alla sua morte, senza eredi, le contee passarono al fratello Ugo, che, nel 1104, si rec\u00f2 nell'abbazia di Molesme, citando il fratello Oddone, come suo predecessore.\nDiscendenza.\nAncora secondo il \"Recueil des chartes de l'abbaye de Cluny. Tome 4\", Oddone poteva avere una moglie di nome Berta, di cui non si conoscono gli ascendenti (\"Berte comitisse\"). &lt;br&gt;Di Oddone non si conosce alcuna discendenza."}
{"id": "2072914", "revid": "1566286", "url": "https://it.wikipedia.org/wiki?curid=2072914", "title": "Grant Withers", "text": "Biografia.\nIn giovent\u00f9 lavor\u00f2 anche come agente di vendite in una compagnia petrolifera e come giornalista. \u00c8 ricordato per essere stato l'interprete, nel 1937, del primo serial cinematografico incentrato sul personaggio di \"Jungle Jim\", \"Jim della jungla\", in seguito interpretato da Johnny Weissmuller sul grande schermo in una serie di sedici film, e poi sul piccolo schermo nel 1955 nella serie televisiva \"omonima\".\nAttivo gi\u00e0 all'epoca del cinema muto, apparve in oltre duecento film, fra cui film western e d'avventura di successo, come \"Vendetta\" (1939), \"La grande conquista\" (1947) e \"Il massacro di Fort Apache\" (1948). Imperson\u00f2 anche l'ispettore Street nella serie di sei film del detective Wong (impersonato da Boris Karloff per i primi cinque, e da Keye Luke nel sesto), dal 1939 al 1940.\nVia via che la sua carriera progrediva, non altrettanto aumentava la sua influenza nell'ambito dello \"showbiz\" hollywoodiano, nonostante egli fosse forte di un contratto decennale con la Republic Pictures. La sua amicizia con il regista John Ford e con l'attore John Wayne gli garant\u00ec tuttavia la partecipazione a nove film di Wayne. Per il resto fu impiegato in ruoli secondari da caratterista in thriller di seconda serie, come \"La vita di un gangster\" (1958) di Roger Corman, \"serial\" western o d'avventura (fra cui la serie della Universal Pictures su \"Jim della Jungla\") e telefilm.\nSi spos\u00f2 cinque volte, ed ogni suo matrimonio si concluse prematuramente: rimase sposato per un anno, dal 1930 al 1931 all'allora diciassettenne Loretta Young (le nozze furono poi dichiarate nulle); successivamente con Gladys Joyce Walsh e infine, dal 1953 al 1955, con l'attrice di origine cubana Estelita Rodriguez.\nMor\u00ec suicida con una overdose di barbiturici, in preda allo sconforto per problemi di salute. \u00c8 sepolto al Forest Lawn Memorial Park di Glendale, contea di Los Angeles."}
{"id": "2072934", "revid": "1996533", "url": "https://it.wikipedia.org/wiki?curid=2072934", "title": "Ciad", "text": "Il Ciad (: ; in arabo: \u062a\u0634\u0627\u062f, \"T\u0161\u0101d\"; in francese: \"Tchad\"), ufficialmente Repubblica del Ciad, \u00e8 uno Stato dell'Africa centrale che confina a nord con la Libia, a est con il Sudan, a sudovest col Camerun e la Nigeria, a ovest col Niger e a sud con la Repubblica Centrafricana. Ha una superficie di 1\u00a0284\u00a0000\u00a0km\u00b2 e una popolazione di 11\u00a0412\u00a0107 abitanti per una densit\u00e0 di 8,9 ab/km\u00b2.\nIl Ciad \u00e8 costituito da diverse regioni climatiche: una zona desertica a nord, un'arida cintura saheliana al centro, mentre il sud \u00e8 caratterizzato da una pi\u00f9 fertile savana sudanese. Il lago Ciad, da cui il paese prende il nome, \u00e8 la seconda zona umida pi\u00f9 grande dell'Africa. La capitale N'Djamena \u00e8 anche la citt\u00e0 pi\u00f9 estesa e popolosa del paese. Le lingue ufficiali del Ciad sono l'arabo e il francese. Sono presenti oltre 200 diversi gruppi etnici e linguistici. Islam (52%) e cristianesimo (44%) sono le religioni pi\u00f9 diffuse e praticate.\nLe popolazioni umane iniziarono a stanziarsi in gran numero nel bacino del Ciad a partire dal VII millennio a.C. Entro la fine del I millennio d.C., la striscia saheliana del Ciad ha visto l'ascesa e la caduta di una serie di stati e imperi, ciascuno concentrato sul controllo delle rotte commerciali trans-sahariane che passavano attraverso la regione. La Francia conquist\u00f2 il territorio nel 1920 e lo incorpor\u00f2 come parte dell'Africa equatoriale francese. Nel 1960, il Ciad ottenne l'indipendenza sotto la guida di Fran\u00e7ois Tombalbaye. Il risentimento verso le sue politiche nel nord a maggioranza musulmana culmin\u00f2 in una lunga guerra civile iniziata nel 1965. Nel 1979 i ribelli conquistarono la capitale e misero fine all'egemonia del Sud; tuttavia i comandanti ribelli iniziarono a combattere tra loro finch\u00e9 Hiss\u00e8ne Habr\u00e9 non sconfisse i suoi rivali. Nel 1978 la Libia invase il paese, portando a un conflitto che si interruppe solo nel 1987 con un intervento militare francese (\"operazione \u00c9pervier\"). Hiss\u00e8ne Habr\u00e9 fu a sua volta rovesciato nel 1990 dal suo generale Idriss D\u00e9by. Con il sostegno francese, nel 1991 fu avviata una modernizzazione dell'esercito nazionale del Ciad. Dal 2003 la crisi del Darfur nel confinante Sudan port\u00f2 a una destabilizzazione anche del Ciad, nazione gi\u00e0 molto povera che dovette compiere enormi sforzi per accogliere centinaia di migliaia di rifugiati sudanesi.\nDurante la presidenza di Idriss D\u00e9by, il cui governo era descritto come autoritario, il potere rimase saldamente nelle mani del Movimento patriottico di salvezza, nonostante la presenza formale di una pluralit\u00e0 di partiti politici all'Assemblea nazionale del Ciad. Il presidente D\u00e9by fu ucciso dai ribelli del \"Front pour l'alternance et la concorde au Tchad\" (FACT) nell'aprile 2021: in seguito a tale evento, il consiglio militare di transizione guidato da suo figlio Mahamat D\u00e9by assunse il controllo del governo e il nuovo leader sciolse l'Assemblea.\nIl Ciad rimane un paese tormentato dalla violenza politica e dai ricorrenti tentativi di colpo di Stato. \u00c8 uno dei paesi meno sviluppati, classificato tra i pi\u00f9 bassi in termini di Indice di sviluppo umano. Il Ciad \u00e8 uno dei paesi pi\u00f9 poveri e corrotti del mondo; la maggior parte dei suoi abitanti \u00e8 costituita da pastori e agricoltori di sussistenza. Dal 2003 il petrolio greggio costituisce la principale fonte di guadagni del paese in termini di esportazioni, soppiantando l'industria tradizionale del cotone. Il Ciad ha una scarsa reputazione in termini di tutela dei diritti umani, con frequenti abusi quali incarcerazioni arbitrarie, esecuzioni extragiudiziali e limiti alle libert\u00e0 civili da parte delle forze di sicurezza e delle milizie armate.\nStoria.\nNel VII millennio a.C., le condizioni climatiche e ambientali nella met\u00e0 settentrionale del territorio ciadiano erano tali da favorire l'insediamento umano, per cui la sua popolazione aument\u00f2 considerevolmente. Alcuni dei pi\u00f9 importanti siti archeologici africani si trovano in Ciad, principalmente nella regione di Borkou-Ennedi-Tibesti; alcuni risalgono a periodi antecedenti del 2000 a.C.\nPer pi\u00f9 di 2.000 anni, il bacino del Ciad \u00e8 stato abitato da popolazioni sedentarie a vocazione agricola. La regione divenne dunque un crocevia di civilt\u00e0, la prima delle quali fu la civilt\u00e0 Sao. I Sao caddero sotto l'Impero di Kanem, il primo e il pi\u00f9 longevo degli imperi che si svilupparono nella fascia saheliana del Ciad prima della fine del I millennio d.C. Nel XVI e XVII secolo emersero altri due imperi della regione, il Sultanato di Bagirmi e l'Impero Ouaddai. Il potere di Kanem e dei suoi successori si basava sul controllo delle rotte commerciali trans-sahariane che attraversavano la regione. Questi stati, musulmani, non estesero mai il loro controllo alle praterie meridionali se non per sporadiche incursioni per procurarsi gli schiavi (nell'impero di Kanem, circa un terzo della popolazione era costituita da schiavi).\nL'espansione coloniale francese port\u00f2 alla creazione del \"\" nel 1900. Al 1920, la Francia si era assicurata il pieno controllo della colonia, che venne incorporata come parte dell'Africa equatoriale francese. Il dominio francese in Ciad fu caratterizzato da un'assenza di politiche atte per unificare il territorio e da una modernizzazione molto pi\u00f9 lenta rispetto ad altre colonie francesi.\nPer i francesi, la colonia era considerata poco significativa, in quanto fonte di manodopera non specializzata e di cotone grezzo, la cui produzione fu introdotta su larga scala nel 1929. L'amministrazione coloniale in Ciad era largamente sotto organico e doveva fare affidamento sul personale meno affidabile del servizio civile francese. Solo l'etnia dei Sara del sud era governata in modo efficace, mentre il dominio sulle zone musulmane del nord e dell'est era di fatto inesistente. Tale abbandono ebbe conseguenze sul sistema educativo.\nDopo la seconda guerra mondiale, la Francia concesse al Ciad lo status di territorio d'oltremare e ai suoi abitanti il diritto di eleggere rappresentanti all'Assemblea nazionale francese e a quella ciadiana. Il Partito progressista ciadiano (in francese: \"Parti Progressiste Tchadien\", PPT) divenne il pi\u00f9 grande partito politico. Il Ciad ottenne l'indipendenza l'11 agosto 1960 con il leader del PPT, Fran\u00e7ois Tombalbaye, di etnia Sara, in qualit\u00e0 di primo presidente. Il 20 settembre dello stesso anno entr\u00f2 a far parte dell'ONU.\nDue anni dopo, Tombalbaye band\u00ec i partiti di opposizione e istitu\u00ec un sistema monopartitico. Il governo autocratico di Tombalbaye e la cattiva gestione della cosa pubblica esacerbarono le tensioni interetniche. Nel 1965, i musulmani del nord, guidati dal Fronte di liberazione nazionale del Ciad (in francese: \"Front de lib\u00e9ration nationale du Tchad\", FRONILAT), si ribellarono, scatenando una guerra civile. Tombalbaye fu rovesciato in un colpo di stato e ucciso nel 1975; nonostante ci\u00f2, l'insurrezione continu\u00f2. Nel 1979 le fazioni ribelli guidate da Hiss\u00e8ne Habr\u00e9 conquistarono la capitale, con il conseguente collasso di tutte le istituzioni dello Stato. Fazioni armate, molte provenienti da segmenti della ribellione del nord, iniziarono a contendersi il potere.\nLa disintegrazione del Ciad caus\u00f2 la perdita del controllo della Francia sul paese. Allo scopo di colmare il vuoto di potere creatosi, la Libia intervenne nella guerra civile in Ciad. L'intervento libico si concluse con un'ampia sconfitta nel 1987: il presidente appoggiato dalla Francia, Hiss\u00e8ne Habr\u00e9, evoc\u00f2 una mobilitazione da parte dei ciadiani mai vista prima costringendo l'esercito libico a lasciare il suolo ciadiano.\nHabr\u00e9 consolid\u00f2 la sua dittatura grazie a un sistema di potere basato sulla corruzione e sulla violenza. Si stima che migliaia di persone siano state uccise durante il suo governo. Il presidente attu\u00f2 politiche per favorire il proprio gruppo etnico, Tebu, discriminando invece i suoi ex alleati, gli Zaghawa. Il generale Idriss D\u00e9by rovesci\u00f2 il governo di Habr\u00e8 nel 1990. Habr\u00e9 fu sottoposto agli arresti domiciliari in Senegal nel 2005; nel 2013, fu formalmente accusato di crimini di guerra commessi durante la sua presidenza. Nel maggio 2016 fu condannato all'ergastolo perch\u00e9 riconosciuto colpevole di violazioni dei diritti umani, tra cui stupro e schiavit\u00f9 sessuale, e per aver ordinato l'assassinio di circa 40.000 persone.\nD\u00e9by tent\u00f2 di riconciliare i gruppi ribelli e reintrodusse il multipartitismo nelle istituzioni. I ciadiani approvarono una nuova costituzione tramite referendum e nel 1996 D\u00e9by vinse facilmente le elezioni presidenziali, ottenendo anche un secondo mandato cinque anni pi\u00f9 tardi. Nel 2005, con la modifica della costituzione per rimuovere il limite di due mandati alla presidenza, scoppi\u00f2 una nuova guerra civile.\nLe elezioni del 2006, boicottate dall'opposizione, permisero a D\u00e9by di ottenere un terzo mandato; da allora, la violenza etnica nel Ciad orientale \u00e8 progressivamente aumentata. Nel 2006 e nel 2008 le forze ribelli tentarono di impadronirsi della capitale con la forza, entrambe le volte senza successo. Un accordo per il ripristino della pace tra Ciad e Sudan, firmato il 15 gennaio 2010, segn\u00f2 la fine di una guerra quinquennale tra i due stati, iniziata nel 2005. La frontiera tra i due paesi fu riaperto dopo sette anni, con il dispiegamento di forze congiunte a protezione del confine. Nel maggio 2013, le forze di sicurezza in Ciad sventarono un colpo di stato contro il presidente Idriss D\u00e9by.\nIl Ciad fa parte della coalizione dell'Africa occidentale nella lotta contro Boko Haram e altre organizzazioni dell'estremismo islamico. Il 20 aprile 2021, l'esercito del Ciad annunci\u00f2 la morte di D\u00e9by. Suo figlio, il generale Mahamat Idriss D\u00e9by, fu nominato presidente ad interim da un consiglio di transizione composto da ufficiali militari. Tale consiglio di transizione ha rimpiazzato la Costituzione con un nuovo statuto, conferendo a Mahamat D\u00e9by i poteri di presidenza e nominandolo capo delle forze armate.\nGeografia.\nIl Ciad \u00e8 uno stato senza sbocco al mare che abbraccia l'Africa centro-settentrionale. Copre un'area di , compresa tra le latitudini 7\u00b0 e 24 \u00b0N, e 13\u00b0 e 24\u00b0E, ed \u00e8 il ventesimo paese pi\u00f9 grande del mondo. Il Ciad \u00e8, per dimensioni, leggermente pi\u00f9 piccolo del Per\u00f9 e leggermente pi\u00f9 grande del Sudafrica.\nIl Ciad confina a nord con la Libia, a est con il Sudan, a ovest con Niger, Nigeria e Camerun, e a sud con la Repubblica Centrafricana. La capitale del paese \u00e8 distante dal porto pi\u00f9 vicino, Douala, in Camerun. A causa della distanza dal mare e del clima prevalentemente desertico del paese, il Ciad viene talvolta definito, in senso climatico, il \"cuore morto dell'Africa\".\nIl territorio del Chad \u00e8 costituito da un ampio bacino delimitato a nord e ad est dall'altopiano dell'Ennedi e dai monti Tibesti, che comprendono Emi Koussi, un vulcano dormiente che raggiunge i sul livello del mare. Il lago Ciad, da cui prende il nome il paese (e che a sua volta prende il nome dalla parola kanuri per \"lago\"), \u00e8 ci\u00f2 che resta di un immenso lago che 7000 anni fa si estendeva per nel bacino del Ciad. Il lago rappresenta la seconda zona umida pi\u00f9 grande dell'Africa, nonostante nel XXI secolo copra solo e nonostante la sua superficie sia soggetta a forti fluttuazioni stagionali.\nIl Ciad ospita sei ecoregioni terrestri: la savana sudanese orientale, la savana ad acacia del Sahel, la savana inondabile del lago Ciad, le boscaglie xerifile montane del Sahara orientale, le steppe e boscaglie del Sahara meridionale e le boscaglie xerofile montane del Tibesti-Jebel Uweinat. Le alte erbe e le vaste paludi della regione rendono la zona favorevole per uccelli, rettili e grandi mammiferi. I principali fiumi del Ciad, il Chari, il Logone e i loro affluenti, scorrono attraverso le savane meridionali da sud-est al lago Ciad.\nClima.\nOgni anno il fronte intertropicale attraversa il Ciad da sud a nord, portando una stagione delle piogge che dura da maggio a ottobre nelle zone meridionali e da giugno a settembre nel Sahel. Le variazioni delle precipitazioni locali creano tre grandi zone geografiche:\nFlora e fauna.\nLa vita animale e vegetale del Ciad \u00e8 caratteristica di ciascuna delle tre zone climatiche. Nella regione sahariana, l'unica flora \u00e8 rappresentata dai palmeti da datteri delle oasi. Nella regione del Sahel crescono palme e alberi di acacia. La zona meridionale, o sudanese, \u00e8 costituita da vaste praterie, spesso adatte al pascolo. Nel 2002, si contavano 134 specie di mammiferi, 509 specie di uccelli e oltre 1.600 specie di piante in tutto il paese.\nNel territorio del Chad vivono elefanti, leoni, bufali, ippopotami, rinoceronti, giraffe, antilopi, leopardi, ghepardi, iene e molte specie di serpenti, sebbene il XX secolo abbia visto una drastica riduzione delle grandi popolazioni di carnivori. Rappresenta un grave problema il bracconaggio degli elefanti, in particolare nel sud del paese, in aree protette come il Parco Nazionale di Zakouma. Un piccolo gruppo di coccodrilli dell'Africa occidentale \u00e8 sopravvissuto nell'altopiano dell'Ennedi, rappresentando una delle ultime colonie rimaste nel Sahara.\nIl Ciad ha ottenuto un punteggio medio dell'indice di integrit\u00e0 del paesaggio forestale del 2018 pari a 6,18/10, classificandosi all'83\u00ba posto a livello globale su 172 paesi. La vasta deforestazione ha portato alla perdita di alberi come acacie, baobab e palme da dattero, causando di conseguenza la riduzione dell'habitat naturale per gli animali selvatici. Una delle ragioni principali della deforestazione \u00e8 la caccia e l'allevamento del bestiame causati dall'aumento degli insediamenti umani. Le popolazioni di animali come leoni, leopardi e rinoceronti sono diminuite in modo particolarmente significativo.\nL'Organizzazione delle Nazioni Unite per l'alimentazione e l'agricoltura (FAO) ha compiuto sforzi per migliorare le relazioni tra agricoltori, agropastori e pastori nel Parco nazionale di Zakouma (ZNP), e nelle riserve di Siniaka-Minia e di Aouk nel sud-est del Ciad al fine di promuovere lo sviluppo sostenibile. Come parte dello sforzo nazionale di conservazione, pi\u00f9 di 1.2\u00a0milioni di alberi sono stati ripiantati allo scopo di frenare la desertificazione, aiutando tra l'altro anche l'economia locale grazie al ritorno economico degli alberi di acacia, che producono gomma arabica, e degli alberi da frutto.\nIl bracconaggio rimane un problema serio nel paese, in particolare quello legato agli elefanti per la redditizia industria dell'avorio. Il bracconaggio rappresenta anche una minaccia per la vita dei ranger nei parchi nazionali come Zakouma. Gli elefanti vengono spesso uccisi in branchi all'interno dei parchi e nelle immediate prossimit\u00e0. Il problema \u00e8 aggravato dalla carenza di personale e dai continui attacchi ai ranger da parte dei bracconieri.\nSociet\u00e0.\nDemografia.\nSecondo le proiezioni dell'agenzia statistica nazionale del Ciad, nel 2015 la popolazione media del paese era pari a 13.670.084; sulla base della proiezione media, 3.212.470 persone risiedevano in aree urbane e 10.457.614 persone vivevano in aree rurali. L'et\u00e0 media \u00e8 bassa: si stima che il 47% degli abitanti abbia meno di 15 anni. Il tasso di natalit\u00e0 \u00e8 stimato in 42,35 nascite per 1.000 persone, il tasso di mortalit\u00e0 in 16,69. L'aspettativa di vita \u00e8 di 52 anni.\nLa popolazione del Ciad \u00e8 geograficamente distribuita in modo non uniforme. La densit\u00e0 \u00e8 di nella regione sahariana di Borkou-Ennedi-Tibesti, ma \u00e8 pari a nella regione del Logone Occidentale. Nella capitale la densit\u00e0 abitativa \u00e8 ancora pi\u00f9 alta. Circa la met\u00e0 della popolazione vive nel quinto meridionale del suo territorio, rendendo questa regione la pi\u00f9 densamente popolata.\nLa vita urbana \u00e8 concentrata nella capitale, la cui popolazione \u00e8 per lo pi\u00f9 dedita al commercio. Tra le altre grandi citt\u00e0 si annoverano Sarh, Moundou, Ab\u00e9ch\u00e9 e Doba, notevolmente pi\u00f9 piccole della capitale ma in rapida crescita in termini di popolazione e di economia. A partire dal 2003, 230.000 rifugiati sudanesi sono fuggiti dal Darfur verso il Ciad orientale, mentre 172.000 ciadiani sono sfollati a causa della guerra civile nell'est del paese. Ci\u00f2 ha generato tensioni crescenti all'interno delle varie comunit\u00e0 regionali.\nLa poligamia \u00e8 una pratica comune ed \u00e8 regolata dalla legge, che la consente automaticamente a meno che i coniugi non specifichino che questa \u00e8 inaccettabile al momento del matrimonio. Sebbene la violenza contro le donne sia vietata, la violenza domestica \u00e8 comune. Sono vietate anche le mutilazioni genitali femminili, ma la pratica \u00e8 diffusa e profondamente radicata: si stima che il 45% delle donne del Ciad sia sottoposto alla procedura; le percentuali pi\u00f9 alte si registrano tra le popolazioni arabe, Hadjarai e Ouadda\u00ef (pi\u00f9 del 90%). Percentuali inferiori si registrano tra i Sara (38%) e i Tebu (2%). Le donne non hanno pari opportunit\u00e0 nell'istruzione e nella formazione, rendendo loro difficile competere per i pochi posti di lavoro. Sebbene le leggi sulla propriet\u00e0 e sulla successione basate sul codice francese non discriminino le donne, i leader locali aggiudicano la maggior parte delle quote di eredit\u00e0 a favore degli uomini, secondo la pratica tradizionale.\nGruppi etnici.\nI popoli del Ciad discendono da popolazioni dell'Africa orientale, centrale, occidentale e settentrionale.\nAll'interno del Ciad sono presenti pi\u00f9 di 200 distinti gruppi etnici. L'amministrazione coloniale e i governi indipendenti hanno tentato di costruire un'identit\u00e0 nazionale, ma per la maggior parte dei ciadiani la societ\u00e0 locale o regionale rimane di gran lunga pi\u00f9 importante. Nonostante ci\u00f2, la popolazione del Ciad pu\u00f2 essere classificata in base alla regione geografica in cui vive.\nNel sud risiedono popolazioni sedentarie come i Sara, che costituiscono il principale gruppo etnico della nazione. Nel Sahel convivono popolazioni sedentarie e popolazioni nomadi, come gli arabi, secondo grande gruppo etnico del Paese. Il nord \u00e8 abitato da nomadi, per lo pi\u00f9 Tebu.\nReligioni.\nDal punto di vista religioso, il Ciad \u00e8 molto diversificato. Secondo stime del 2010, il 52 - 58% della popolazione \u00e8 musulmana, mentre il 39 - 44% \u00e8 cristiano. Il 22% della popolazione \u00e8 cattolico mentre il 17% si dichiara protestante. Tra i musulmani, il 48% si professa sunnita, il 21% sciita, il 4% ahmadi e il 23% non si identifica in alcuna di queste denominazioni. Una piccola parte della popolazione continua a praticare le religioni indigene. L'animismo include una variet\u00e0 di religioni ancestrali la cui espressione \u00e8 altamente specifica e rispecchia l'ambiente in cui vivono i praticanti. L'Islam si esprime in modi diversi; per esempio, il 55% dei musulmani ciadiani appartiene a ordini sufi. Il cristianesimo fu introdotto in Ciad con i missionari francesi e americani; come con l'Islam ciadiano, esso \u00e8 caratterizzato da un sincretismo con le forme religiose precristiane. I musulmani sono in gran parte concentrati nel Ciad settentrionale e orientale, mentre animisti e cristiani vivono principalmente nel Ciad meridionale e nella regione di Gu\u00e9ra. La costituzione prevede la laicit\u00e0 dello Stato e garantisce la libert\u00e0 religiosa; le varie comunit\u00e0 religiose generalmente coesistono senza tensioni.\nLa maggioranza dei musulmani presenti nel Paese aderiscono al sufismo, la cui espressione pi\u00f9 comune \u00e8 il \"Tijaniyah\", un ordine seguito dal 35% dei musulmani ciadiani che incorpora alcuni elementi religiosi locali. Una piccola minoranza dei musulmani mantiene pratiche pi\u00f9 fondamentaliste, che, in alcuni casi, possono essere associate a movimenti salafiti di orientamento saudita.\nI cattolici romani rappresentano la pi\u00f9 grande denominazione cristiana del paese. La maggior parte dei protestanti \u00e8 invece affiliata a vari gruppi cristiani evangelici. Nel Paese sono presenti anche membri delle comunit\u00e0 religiose Bah\u00e1\u02bc\u00ed e dei Testimoni di Geova. Entrambe le fedi sono state introdotte dopo l'indipendenza nel 1960 e quindi sono considerate religioni relativamente nuove.\nIl Ciad ospita missionari stranieri sia cristiani che islamici, oltre a predicatori musulmani itineranti provenienti principalmente dal Sudan, dal Pakistan e dall'Arabia Saudita. Quest'ultima fornisce finanziamenti allo scopo di supportare progetti sociali ed educativi e la costruzione di grandi moschee.\nLingue.\nGli idiomi ufficiali del Ciad sono l'arabo e il francese, ma sono comunemente parlati pi\u00f9 di cento lingue e dialetti. Grazie all'importante ruolo svolto dai commercianti arabi itineranti e dai mercanti stanziali nelle comunit\u00e0 locali, l'arabo ciadiano \u00e8 usato come lingua franca.\nChadOrdinamento dello stato.\nSuddivisione amministrativa.\nDal 2012 il Ciad \u00e8 stato suddiviso in ventitre regioni. La suddivisione del Ciad in regioni \u00e8 avvenuta nel 2003 nell'ambito di un processo di decentramento amministrativo, con l'abolizione delle precedenti quattordici prefetture. Ogni regione \u00e8 guidata da un governatore nominato dal presidente. I prefetti amministrano i 61 dipartimenti all'interno delle regioni. I dipartimenti sono suddivisi in 200 sottoprefetture, a loro volta composte da 446 cantoni.\nI cantoni dovrebbero essere sostituiti da \"communaut\u00e9s rurales\", ma il quadro giuridico e normativo non \u00e8 ancora stato completato. Obiettivo del decentramento, secondo la costituzione, \u00e8 quello di stimolare le popolazioni locali a svolgere un ruolo attivo nel proprio sviluppo. A tal fine, la costituzione dichiara che ogni suddivisione amministrativa sia governata da assemblee locali elette, ma finora non sono state svolte elezioni locali, e le elezioni comunali previste per il 2005 sono state ripetutamente rinviate.\nPolitica.\nLa costituzione del Ciad prevede un forte potere esecutivo guidato da un presidente che domina il sistema politico. Il presidente ha il potere di nominare il primo ministro e il governo ed esercita una notevole influenza sulle nomine di giudici, generali, funzionari provinciali e capi delle societ\u00e0 parastatali del Ciad. In caso di minaccia grave e immediata, il presidente, sentita l'Assemblea nazionale, pu\u00f2 dichiarare lo stato di emergenza. Il presidente \u00e8 eletto direttamente dal popolo e il suo mandato ha una durata di cinque anni; nel 2005 sono stati rimossi i limiti costituzionali del mandato, consentendo a un presidente di rimanere al potere oltre il precedente limite di due mandati. La maggior parte dei consiglieri chiave di D\u00e9by erano membri del gruppo etnico Zaghawa, sebbene nel governo fossero rappresentate anche personalit\u00e0 del sud e dell'opposizione.\nIl sistema giuridico del Ciad si basa sul diritto civile francese e sul diritto consuetudinario ciadiano, laddove quest'ultimo non interferisca con l'ordine pubblico o le garanzie costituzionali. Nonostante la costituzione garantisca l'indipendenza giudiziaria, il presidente nomina la maggior parte dei funzionari giudiziari pi\u00f9 rilevanti. Le massime giurisdizioni sono rappresentate dalla Corte suprema e dal Consiglio costituzionale; la prima \u00e8 composta da un capo, nominato dal presidente, e da quindici consiglieri, nominati a vita dal presidente e dall'Assemblea nazionale. La Corte Costituzionale, invece, \u00e8 presieduta da nove giudici eletti per nove anni, con il potere di rivedere la legislazione, i trattati e gli accordi internazionali prima della loro adozione.\nL'Assemblea nazionale detiene il potere legislativo. L'organo \u00e8 composto da 155 membri eletti per quattro anni che si riuniscono tre volte all'anno. L'Assemblea tiene sessioni regolari due volte l'anno, a partire da marzo e ottobre, e pu\u00f2 tenere sessioni speciali quando convocata dal primo ministro. I deputati eleggono un presidente dell'Assemblea nazionale ogni due anni. Il presidente deve firmare o respingere le leggi approvate entro quindici giorni. L'Assemblea nazionale deve approvare il piano di governo del primo ministro e pu\u00f2 costringere quest'ultimo a dimettersi con un voto di sfiducia a maggioranza. Tuttavia, se l'Assemblea nazionale rifiuta il programma dell'esecutivo per due volte in un anno, il presidente pu\u00f2 sciogliere l'Assemblea e indire nuove elezioni legislative. Di fatto, il presidente esercita una notevole influenza sull'Assemblea nazionale attraverso il suo partito, il Movimento patriottico di salvezza (MPS), che detiene una larga maggioranza.\nFino alla legalizzazione dei partiti di opposizione nel 1992, il MPS di D\u00e9by era l'unico partito legale in Ciad. Da allora, sono ufficialmente attivi 78 partiti politici. Nel 2005, i partiti di opposizione e le organizzazioni per i diritti umani hanno sostenuto il boicottaggio del referendum costituzionale che ha permesso a D\u00e9by di candidarsi alla rielezione per un terzo mandato tra le segnalazioni di diffuse irregolarit\u00e0 nella registrazione degli elettori e la censura governativa dei media indipendenti durante la campagna. I corrispondenti hanno giudicato le elezioni presidenziali del 2006 una mera formalit\u00e0, poich\u00e9 l'opposizione ha ritenuto l'evento una farsa e le ha boicottate.\nIl Ciad \u00e8 considerato uno stato fallito dall'istituto americano no-profit \"Fund for peace\" (FFP). A partire dal 2007 il Ciad ha ottenuto tra i punteggi pi\u00f9 alti nella scala degli stati falliti. La corruzione \u00e8 diffusa a tutti i livelli; l'indice di percezione della corruzione del 2005 di Transparency International ha classificato il Ciad come il paese pi\u00f9 corrotto al mondo, alla pari del Bangladesh. La classifica del Ciad nell'indice \u00e8 migliorata solo marginalmente negli ultimi anni. I critici del presidente D\u00e9by lo hanno accusato di clientelismo e tribalismo.\nLa morte del presidente del Ciad Idriss D\u00e9by, il 20 aprile 2021, ha comportato lo scioglimento dell'Assemblea nazionale e del governo e la sostituzione della leadership nazionale con un consiglio di transizione composto da ufficiali militari e guidato da suo figlio Mahamat Kaka.\nIl CIA World Factbook stima il budget militare del Ciad al 4,2% del PIL a partire dal 2006; considerando l'allora PIL del paese ($ 7,095 miliardi), la spesa militare \u00e8 stata stimata in circa $ 300\u00a0milioni. Tale stima \u00e8 scesa al 2,0% dopo la fine della guerra civile in Ciad (2005-2010) come stimato dalla Banca Mondiale per l'anno 2011.\nEconomia.\nL'indice di sviluppo umano delle Nazioni Unite classifica il Ciad come il settimo paese pi\u00f9 povero del mondo, con l'80% della popolazione che vive al di sotto della soglia di povert\u00e0. Il PIL pro capite (a parit\u00e0 del potere d'acquisto) \u00e8 stato stimato in $ 1.651 nel 2009. Il Ciad fa parte della Banca degli Stati dell'Africa centrale, della Comunit\u00e0 economica degli Stati dell'Africa centrale(UDEAC) e dell'Organizzazione per l'armonizzazione del diritto commerciale in Africa (OHADA).\nLa valuta del Ciad \u00e8 il franco CFA. Negli anni '60, vi era una fiorente industria mineraria di carbonato di sodio. Sono state anche trovate miniere di quarzo nella prefettura di Biltine. Nel 2000 sono iniziati importanti investimenti esteri diretti nel settore petrolifero, che hanno rilanciato le prospettive economiche del Paese.\nLa maggior parte della popolazione ciadiana soffre di fame e vive in condizioni economiche precarie. Ci\u00f2 \u00e8 principalmente dovuto alle politiche economiche eccessivamente incentrate sullo sfruttamento delle risorse naturali (in particolare cotone e petrolio greggio), a un sistema economico globale che non promuove n\u00e9 incoraggia lo sviluppo dell'industrializzazione, e al fallimento nel sostenere la produzione agricola locale. Le citt\u00e0 del Ciad affrontano serie difficolt\u00e0 di infrastrutture dei servizi; solo il 48% dei residenti urbani ha accesso all'acqua potabile e solo il 2% ai servizi igienici di base.\nPrima dello sviluppo dell'industria petrolifera, il settore industriale pi\u00f9 rilevante era rappresentato dalla produzione del cotone. Le esportazioni di cotone raggiungono tuttora quantit\u00e0 particolarmente importanti, sebbene non siano disponibili cifre ufficiali. Oltre al cotone, \u00e8 rilevante l'allevamento di bestiame e la produzione di gomma arabica.\nSecondo le Nazioni Unite, nel Ciad \u00e8 in corso una crisi umanitaria a partire dal 2001. Al 2008, il Paese ospitava oltre 280.000 rifugiati dalla regione sudanese del Darfur, oltre 55.000 dalla Repubblica Centrafricana e oltre 170.000 sfollati interni. Organizzazioni come Save the Children hanno sospeso le attivit\u00e0 a causa delle uccisioni di operatori umanitari.\nAgricoltura e allevamento.\nDei 128,4 milioni di ettari di superficie territoriale, il deserto del Sahara costituisce il 47%, il 43% ricade nel Sahel e il 10% si trova nella sottostante fascia sudanese. Del totale, 3,0 milioni di ettari sono coltivati, i pascoli occupano 45 milioni di ettari.\nIl settore agricolo contribuisce per il 23% alla formazione del Prodotto interno lordo (PIL) del quale solo il 3% dalle colture commerciali. Inoltre, esso fornisce occupazione ai due terzi circa della popolazione attiva del paese; le donne sono rappresentate per oltre la met\u00e0. L'agricoltura \u00e8 dominata da aziende contadine che praticano sistemi di produzione estensivi e poco produttivi, su superfici da 2 a 5 ettari per le colture in seccagno. Oltre l'80% della popolazione del Ciad fa affidamento sull'agricoltura di sussistenza e sull'allevamento di bestiame per il proprio sostentamento. Le colture e le localizzazioni delle mandrie sono determinate dal clima locale. Nel 10% pi\u00f9 meridionale del territorio si trova il terreno pi\u00f9 fertile della nazione, con ricchi raccolti di sorgo e miglio, che rappresentano i due terzi circa della produzione. Nel Sahel crescono solo le variet\u00e0 di miglio pi\u00f9 resistenti, che hanno rese molto inferiori rispetto a quelle che crescono al sud. D'altra parte, il Sahel costituisce il pascolo ideale per le grandi mandrie di bovini e per capre, pecore, asini e cavalli. Le oasi sparse nel Sahara forniscono solo datteri e legumi.\nLe colture commerciali principali, coltivate in seccagno, sono il cotone, le oleifere (arachide e sesamo e leguminose da granella). L'irrigazione si pratica su ventiseimila ettari circa lungo i fiumi Chari-Logone e gli oued Kanem, Ouadda\u00ef e Batha e nelle vicinanze dei laghi Ciad e Fitri, per la produzione di cereali, riso, ortaggi, frutta e canna da zucchero.\nL'allevamento \u00e8 praticato in forma estensiva soprattutto nelle zone pastorali settentrionali ed agropastorali al sud e riguarda principalmente i piccoli ruminanti (9,9 milioni di capi nel 2012), i bovini (7,8 milioni), i cammelli (1,45 milioni di capi) ed il pollame (5,7 milioni di capi).\nForeste.\nLe foreste si estendono su 11,4 milioni di ettari e coprono il 9% del territorio, sviluppandosi come savana arborata nella porzione meridionale sudanese del paese. Le foreste forniscono legna da ardere (la principale fonte di energia disponibile) e gomma arabica. Secondo il Programma delle Nazioni Unite, nel periodo 1990-2010 hanno subito una diminuzione del 12,1%.\nPesca.\nLa pesca si esercita in un complesso fluviale (Chari, Logone e pianure inondate) e lacustre (Ciad, Fitri e Mayo Kebbi) esteso 93.000\u00a0km\u00b2 nel quale vivono circa 177 specie ittiche, 27 delle quali oggetto di sfruttamento commerciale. Si stima che il 43% della produzione (2001) proviene dal lago Ciad. L'89% del pescato (53.000 tonnellate nel 2003), \u00e8 trasformato (seccato o affumicato) artigianalmente. Il 44% della produzione \u00e8 esportato nella regione (Nigeria, Repubblica Centrafricana, Niger e Camerun).\nProduzione, commercio e sicurezza alimentare.\nIl Prodotto Interno Lordo (PIL) per abitante si aggira 1.343 dollari all'anno nel 2009, con una partecipazione del settore agricolo del 13,6% nel periodo 2005-2010. Nel 2013, il settore impiega il 62,14% della popolazione attiva. Importatore netto di prodotti alimentari di base quali cereali (193.000 tonnellate nel 2009), latte in polvere, farine, zucchero, il paese esporta cotone, pellame, arachidi e gomma arabica. Nel periodo 2008-2012 ha anche ricevuto una media 99.000 tonnellate di aiuti alimentari all'anno. Il 29,4% della popolazione \u00e8 sottonutrita e il 55% vive sotto la soglia della povert\u00e0 (nel 2002) che colpisce in particolare la popolazione rurale (58,6%).\nInfrastrutture e trasporti.\nTrasporti.\nLa guerra civile ha paralizzato lo sviluppo delle infrastrutture di trasporto; nel 1987, il Ciad aveva solo 30\u00a0km di strade asfaltate. I successivi progetti di risanamento stradale hanno ampliato la rete a al il 2004. Tuttavia, la rete stradale rimane fortemente limitata; le strade sono spesso inagibili per diversi mesi all'anno. Priva di ferrovie proprie, il Ciad dipende fortemente dal sistema ferroviario del Camerun per il trasporto di esportazioni e importazioni da e verso il porto marittimo di Douala.\nTrasporto aereo.\nAl 2013 sul territorio del Ciad sono presenti 59 aeroporti, solo nove dei quali hanno piste asfaltate. L'aeroporto internazionale di N'Djamena serve la capitale e fornisce voli di linea verso Parigi e verso diverse destinazioni in Africa.\nEnergia.\nIl settore energetico del Ciad ha subito anni di cattiva gestione da parte della societ\u00e0 parastatale Chad Water and Electric Society (STEE), che fornisce energia al 15% dei cittadini della capitale, coprendo con i propri servizi solo l'1,5% della popolazione nazionale. La maggior parte dei ciadiani utilizza combustibili da biomassa come legno e letame animale come fonte di energia.\nExxonMobil guida un consorzio costituito anche da Chevron e Petronas che ha investito 3,7 miliardi di dollari per lo sviluppo delle riserve petrolifere nel sud del Ciad, stimate in un miliardo di barili. La produzione di petrolio \u00e8 iniziata nel 2003 con il completamento di un oleodotto (finanziato in parte dalla Banca Mondiale) che collega i giacimenti meridionali ai terminali della costa atlantica del Camerun. Come condizione per il finanziamento, la Banca Mondiale ha insistito affinch\u00e9 l'80% delle entrate dall'industria estrattiva fosse speso in progetti di sviluppo. Nel gennaio 2006 la Banca Mondiale sospese il programma di prestiti quando il governo del Ciad approv\u00f2 leggi atte a ridurre tale importo. Il 14 luglio 2006, la Banca mondiale e il Ciad firmarono un memorandum d'intesa in base al quale il governo del Ciad avrebbe impegnato il 70% della propria spesa in programmi prioritari di riduzione della povert\u00e0.\nTelecomunicazioni.\nIl sistema di telecomunicazioni \u00e8 molto poco capillare, con servizi di telefonia fissa particolarmente costosi forniti dalla compagnia telefonica statale SotelTchad. Nel 2000 nel Paese c'erano solo 14 linee telefoniche fisse ogni 10.000 abitanti, una delle densit\u00e0 telefoniche pi\u00f9 basse al mondo.\nAnche Gateway Communications, fornitore panafricano di connettivit\u00e0 e telecomunicazioni, \u00e8 presente in Ciad. Nel settembre 2013, il Ministero delle poste e delle tecnologie dell'informazione e della comunicazione (PNTIC) del Ciad annunci\u00f2 che il paese avrebbe cercato un partner per lo sviluppo dell'infrastruttura della tecnologia in fibra ottica.\nIl Ciad \u00e8 all'ultimo posto nel \"Network Readiness Index\" (NRI) del World Economic Forum, un indicatore per determinare il livello di sviluppo delle tecnologie dell'informazione e della comunicazione di un determinato paese. Nella classifica NRI del 2014, il Ciad si \u00e8 classificato al numero 148 su 148 paesi, in calo rispetto ai 142 del 2013. Nel settembre 2010 il tasso di penetrazione dei telefoni cellulari \u00e8 stato stimato al 24,3% su una stima della popolazione di 10,7\u00a0milioni.\nMedia.\nIl pubblico televisivo del Ciad \u00e8 limitato a N'Djamena. L'unica emittente televisiva \u00e8 la T\u00e9l\u00e9 Tchad, di propriet\u00e0 statale. La radio ha una portata molto pi\u00f9 ampia, con 13 stazioni radio private. I giornali sono limitati in quantit\u00e0 e distribuzione, con diffusione ridotta a causa dei costi di trasporto, dei bassi tassi di alfabetizzazione e della povert\u00e0.\nEducazione.\nSebbene la frequenza scolastica sia obbligatoria, solo il 68 per cento dei ragazzi frequenta la scuola primaria e pi\u00f9 della met\u00e0 della popolazione \u00e8 analfabeta. L'unica istituzione universitaria si trova nella capitale N'Djamena. Con il 33%, il Ciad ha uno dei tassi di alfabetizzazione pi\u00f9 bassi dell'Africa subsahariana.\nUn rapporto del Dipartimento del lavoro degli Stati Uniti del 2013 ha riportato che la frequenza scolastica dei bambini dai 5 ai 14 anni era del 39%. Questi numeri possono essere in parte correlati alla questione del lavoro minorile, poich\u00e9 lo stesso rapporto afferma che il 53% dei bambini di et\u00e0 compresa tra 5 e 14 anni lavorava e che il 30% dei bambini di et\u00e0 compresa tra 7 e 14 anni combinava lavoro e istruzione. Un rapporto pi\u00f9 recente elenca l'allevamento di bestiame come una delle principali attivit\u00e0 che impiegano minori.\nCultura.\nGrazie alla grande variet\u00e0 di etnie e lingue, il Ciad possiede un ricco patrimonio culturale. Durante l'anno vengono osservate sei festivit\u00e0 nazionali; le festivit\u00e0 mobili includono la festa cristiana del luned\u00ec dell'Angelo e le festivit\u00e0 musulmane di Eid ul-Fitr, Eid ul-Adha e Eid Milad Nnabi.\nLa tradizione musicale del Ciad comprende una serie di strumenti come il \"kinde\", una sorta di arpa; il \"kakaki\", un lungo corno di latta; e l\"'hu hu\", uno strumento a corde che usa le zucche a fiasco come cassa di risonanza. Altri strumenti sono pi\u00f9 legati a specifiche etnie: i Sara prediligono fischietti, balafon, arpe e tamburi \"kodjo;\" i Kanembu combinano i suoni dei tamburi con quelli di strumenti simili a flauti.\nIl miglio \u00e8 l'alimento base della cucina ciadiana. Esso \u00e8 usato per produrre palline di pasta che vengono immerse nelle salse. Nel nord del paese questo piatto \u00e8 conosciuto come \"alysh\"; nel sud \u00e8 invece noto come \"biya\" . Il pesce \u00e8 un alimento diffuso, generalmente preparato e venduto come \"salanga\" \"(Alestes\" e \"Hydrocynus\" essiccati al sole e leggermente affumicati) o come \"banda\" (pesce grosso affumicato). \"Carcaje\" \u00e8 un popolare t\u00e8 rosso dolce estratto dalle foglie di ibisco. Le bevande alcoliche, sebbene assenti nel nord, sono diffuse nel sud, dove le persone consumano una birra a base di miglio nota come \"billi-billi\" quando prodotta dal miglio rosso e come \"coshate\" quando dal miglio bianco.\nIl gruppo musicale Chari Jazz, formatosi nel 1964, ha dato il via alla scena musicale moderna del Ciad. In seguito, gruppi pi\u00f9 rinomati come African Melody e International Challal hanno tentato di mescolare modernit\u00e0 e tradizione. Gruppi popolari come il Tibesti si sono invece basati sul \"sai\", uno stile musicale tradizionale del Ciad meridionale. A partire dal 1995 si \u00e8 sviluppato un maggiore interesse verso la musica moderna, favorendo una maggiore distribuzione di CD e audiocassette di artisti ciadiani. La pirateria e la mancanza di tutele legali per i diritti d'autore costituiscono serie problematiche per l'ulteriore sviluppo dell'industria musicale ciadiana.\nCome in altri paesi del Sahel, la letteratura in Ciad \u00e8 dominata da temi di oppressione politica e discorso storico, trattati da parte di autori spesso in esilio politico o in rifugio all'estero. Dal 1962, venti autori ciadiani hanno scritto circa sessanta opere di narrativa. Tra gli scrittori pi\u00f9 famosi a livello internazionale ci sono Joseph Brahim Se\u00efd, Baba Moustapha, Antoine Bangui e Koulsy Lamko. Nel 2003 l'unico critico letterario del Ciad, Ahmat Taboye, ha pubblicato il suo ' per approfondire la conoscenza della letteratura ciadiana a livello internazionale e per sopperire alla mancanza di case editrici nel proprio paese.\nLo sviluppo di un'industria cinematografica, iniziata con i cortometraggi di Edouard Sailly negli anni '60, \u00e8 stato ostacolato dalle devastazioni delle guerre civili e dalla mancanza di sale cinematografiche, di cui attualmente ne esiste solo una in tutto il paese (il \"Normandie\" a N'Djamena). L'industria del cinema ha ripreso a crescere negli anni '90, con il lavoro dei registi Mahamat-Saleh Haroun, Issa Serge Coelo e Abakar Chene Massar. Il film di Haroun \"Abouna\" \u00e8 stato acclamato dalla critica e il suo \"Daratt\" ha vinto il Gran Premio Speciale della Giuria alla 63\u00aa Mostra internazionale d'arte cinematografica di Venezia . Il lungometraggio del 2010 \"A Screaming Man\" ha vinto il Premio della Giuria al Festival di Cannes 2010, rendendo Haroun il primo regista ciadiano a partecipare e a vincere tale premio.\nIl calcio \u00e8 lo sport pi\u00f9 popolare in Ciad. La squadra nazionale del paese \u00e8 molto seguita durante le competizioni internazionali e diversi calciatori ciadiani hanno giocato per le squadre di club francesi. Molto diffusi sono il basket e il lotta libera, quest'ultima praticata in una forma in cui i lottatori indossano le tradizionali pelli di animali ricoprendosi di polvere."}
{"id": "2072937", "revid": "599013", "url": "https://it.wikipedia.org/wiki?curid=2072937", "title": "Robert M\u00fcller", "text": "Ha vinto due volte il campionato nazionale tedesco di hockey su ghiaccio (la Deutsche Eishockey-Liga) con il Krefeld Pinguine nella stagione 2002-2003 e con l'Adler Mannheim in quella 2006-2007.\nCominci\u00f2 a soffrire di un cancro al cervello, scoperto e rimosso in parte nel 2006, che lo tenne lontano dall'attivit\u00e0 agonistica negli ultimi anni. Nel novembre del 2008, tuttavia, torn\u00f2 a giocare. All'epoca del suo rientro in campo, i medici non gli davano pi\u00f9 di sette settimane di vita. L'hockeista, invece, resistette ancora alla malattia, morendo infine all'ospedale di Colonia il 21 maggio 2009."}
{"id": "2072938", "revid": "1463849", "url": "https://it.wikipedia.org/wiki?curid=2072938", "title": "Mangalarga", "text": "Il mangalarga \u00e8 il nome generico per due razze: il mangalarga marchador e il mangalarga paulista, cavallo brasiliano.\nFurono create da Francisco Gabriel Junqueira, Barone di Alfenas, incrociando stalloni Alter Real con cavalli portoghesi incrociati a loro volta con cavalli coloniali brasiliani.\nQuesti incroci originarono dapprima la razza mangalarga marchador.\nQuando la famiglia Junqueira si spost\u00f2 a San Paolo, i luoghi e la cultura locali la portarono a cercare un cavallo con differenti caratteristiche e cos\u00ec inizi\u00f2 a incrociare il mangalarga marchador con altre razze: Hackney, Morgan, American Saddlebred, Hannover e Trakehner. Questo port\u00f2 ad una razza completamente differente dall'originario mangalarga marchador: il mangalarga paulista appunto.\nIl mangalarga marchador differisce dal mangalarga paulista per il passo morbido e per il legame pi\u00f9 diretto con il cavallo iberico. Il carattere socievole \u00e8 ereditato dall'Andaluso.\nIl mangalarga paulista \u00e8 un cavallo conosciuto per la durata e la resistenza. Ha un'andatura specifica e confortevole, la marcia trottata (trotta marchada).\nLe due razze sono talmente differenti da avere differenti registri di purosangue. I mangalarga paulista sono registrati su ABCCRM."}
{"id": "2072944", "revid": "119928543", "url": "https://it.wikipedia.org/wiki?curid=2072944", "title": "Res publica christiana", "text": "Res Publica Christiana (o anche, semplicemente, \"Christianitas\") era, nel Medioevo, il modo di definire l'Europa. Fu coniata dall'Imperatore Federico II, come superamento stesso dell'Idea di Impero delle Monarchie, ma di Corpus Saecularium Principum che salvaguarda i Diritti Umani e la Giustizia Universale, in cui il potere e l'autorit\u00e0 stessa dell'Imperatore \u00e8 quello del Signore Universale , attraverso la mistica graalica del potere come servizio.\nQuesta frase latina combina l'idea di res publica e Christianit\u00e0 per descrivere la comunit\u00e0 mondiale del cristianesimo e il suo benessere. In una sola parola con un significato paragonabile \u00e8 comunque cristianit\u00e0; \u00e8 anche tradotto in inglese come \"The Christian Commonwealth\". Questa frase si trova in particolare nell'enciclica Christianae Republicae Salus [de; it], un documento della Chiesa cattolica romana che condanna l'indifferentismo voltairiano e massonico in materia di religione.\nEssa fu il risultato tra la fusione della civilt\u00e0 greco-latina, la religione cristiana e la cultura dei popoli germanici. I loro elementi unificatori furono l'Impero come istituzione politica, il diritto romano come legge comune (\"jus\"), il latino come lingua di cultura e comunicazione sovranazionale e naturalmente il cristianesimo (latino/cattolico) come religione.\nTutti i popoli europei erano uniti nella mentalit\u00e0 generale e soprattutto nella fede religiosa.\nSecondo Nolan (2006), l'Europa cess\u00f2 di essere una res publica Christiana a causa delle guerre di religione del 16 \u00b0 e 17 \u00b0 secolo della Riforma e divenne un sistema statale costituendo la teocrazia, in cui il capo politico era indiscusso gestore degli affari religiosi. Il principio di cuius regio, eius religio (\"il cui regno, la sua religione\"), formulato per la prima volta nella Pace di Augusta (1555), fu confermato nella Pace di Vestfalia (1648), che confer\u00ec agli stati secolari la sovranit\u00e0 sulle religioni, e respinto qualsiasi autorit\u00e0 sovranazionale."}
{"id": "2072952", "revid": "88740", "url": "https://it.wikipedia.org/wiki?curid=2072952", "title": "Pietralata", "text": ""}
{"id": "2072963", "revid": "1305772", "url": "https://it.wikipedia.org/wiki?curid=2072963", "title": "Details", "text": "Details (\"dettagli\" in lingua inglese) pu\u00f2 riferirsi a:"}
{"id": "2072971", "revid": "1386670", "url": "https://it.wikipedia.org/wiki?curid=2072971", "title": "Quartiere Pietralata", "text": ""}
{"id": "2072975", "revid": "313214", "url": "https://it.wikipedia.org/wiki?curid=2072975", "title": "Mandrolisay", "text": ""}
{"id": "2072977", "revid": "72396", "url": "https://it.wikipedia.org/wiki?curid=2072977", "title": "Heidi Krieger", "text": ""}
{"id": "2072986", "revid": "466539", "url": "https://it.wikipedia.org/wiki?curid=2072986", "title": "Syriana (colonna sonora)", "text": "Syriana \u00e8 la colonna sonora originale, su etichetta RCA Victor, dell'omonimo film del 2005 diretto da Stephen Gaghan vincitore del Golden Globe e Academy Award con Kayvan Novak, Matt Damon e George Clooney. La musica e le canzoni originali sono composte da Alexandre Desplat.\nL'album \u00e8 stato nominato per il Golden Globe per la miglior colonna sonora originale."}
{"id": "2072994", "revid": "28592", "url": "https://it.wikipedia.org/wiki?curid=2072994", "title": "Quartiere di Roma", "text": ""}
{"id": "2072997", "revid": "287204", "url": "https://it.wikipedia.org/wiki?curid=2072997", "title": "Gum 23", "text": "Gum 23, nota anche come RCW 38, \u00e8 una nebulosa diffusa visibile nella costellazione delle Vele.\nSi individua circa a met\u00e0 strada fra le stelle e , in un'area di cielo molto ricca di densi campi stellari ed altre nebulose, fra cui la celebre Nebulosa delle Vele; per poter essere scorta occorre un telescopio amatoriale discretamente potente.\nSi tratta di una regione HII in cui \u00e8 attivo e vigoroso il fenomeno della formazione stellare, come si evince anche dalla forte emissione di infrarossi; nelle regioni pi\u00f9 interne, in un diametro di 5 anni luce, sono presenti un migliaio di stelle giovani e calde, riunite in un ammasso aperto in formazione. Le emissioni di raggi X indicano la presenza di un forte campo magnetico, prodotto probabilmente dall'esplosione di una supernova avvenuta all'interno dell'ammasso. Sebbene un'evidenza diretta dell'esplosione si sia potuta osservare solo migliaia di anni fa, l'onda d'urto prodotta dall'esplosione potrebbe essere la responsabile dell'eccitazione elettronica. La distanza del complesso \u00e8 stimata sui 5500 anni luce da noi."}
{"id": "2072998", "revid": "2074952", "url": "https://it.wikipedia.org/wiki?curid=2072998", "title": "Chas Chandler", "text": "Biografia.\nInizi\u00f2 la sua carriera come bassista in un trio con Alan Price. Poco dopo si un\u00ec alla band il cantante Eric Burdon; il nuovo gruppo prese il nome di The Animals e divent\u00f2 a breve uno dei pi\u00f9 famosi gruppi della prima met\u00e0 degli anni '60 e uno dei pi\u00f9 rappresentativi della cosiddetta British invasion. Chandler \u00e8 l'autore del famoso riff di basso che introduce la loro pi\u00f9 famosa hit \"We Gotta Get Out of This Place\"; negli Animals era anche la pi\u00f9 importante seconda voce del cantante Eric Burdon, che spesso coadiuvava come autore. \u00c8 sua l'idea di registrare una versione riarrangiata di \"The House of the Rising Sun\", che divenne un'altra loro leggendaria hit. Alla fine del 1966, nel periodo conclusivo della sua esperienza con gli Animals, Chandler, reinventatosi manager, dopo una segnalazione ricevuta dalla sua amica Linda Keith, all'epoca amante di Keith Richards dei Rolling Stones, not\u00f2 in un concerto nel locale di New York \"Ondines\" il chitarrista Jimi Hendrix e ne divenne immediatamente manager portandolo a Londra e introducendolo nell'ambiente musicale della capitale britannica.\nConobbe in quel periodo Noel Redding, il quale si era presentato nei suoi uffici di Gerrard Street chiedendo un'audizione come chitarrista ma Chandler, colpito dalla sua musicalit\u00e0, lo convinse a passare al basso prestandogli addirittura il suo strumento per fare pratica e lo mise in contatto con Hendrix. Poco tempo dopo seppe che Mitch Mitchell era stato cacciato dai Blue Flames di George Fame e lo contatt\u00f2 convincendolo ad unirsi alla nascente band che prese il nome di Jimi Hendrix Experience. Chandler segu\u00ec quindi ogni fase della costituzione e della promozione della band, arrivando anche ad impegnare i propri strumenti musicali per organizzare serate in cerca di ingaggi. Present\u00f2 Hendrix a Eric Clapton con cui si esib\u00ec in una memorabile jam session con i Cream al Central London Polytechnic il 1\u00ba ottobre 1966 e riusc\u00ec, nel giugno 1967, grazie anche all'intercessione di Paul McCartney, a portare il gruppo, all'epoca ancora esordiente e sconosciuto ai pi\u00f9, al Festival di Monterey, la cui esibizione ne segn\u00f2 la definitiva consacrazione. \nLa grandezza di Chandler come manager fu quella di capire sia che l'attitudine selvaggia, distruttrice ed erotica di Hendrix era una carta vincente, ne esasper\u00f2 quindi i contorni e lo rese cos\u00ec un personaggio appetibile alla curiosit\u00e0 della seguitissima stampa specializzata inglese; ma soprattutto di capire che in un periodo in cui le barriere razziali erano molto definite anche nel mondo musicale, l'unico modo per legittimare Hendrix al grande pubblico europeo ed americano era quello di affiancargli dei musicisti bianchi e di presentarlo, farlo vestire ed atteggiare come un qualsiasi esponente della Swinging London.\nCome produttore artistico dell'Experience Chandler produsse il loro primo singolo, Hey Joe ed i due album \"Are You Experienced\" e \"\". Chandler abbandon\u00f2 il management dell'Experience nel 1969, durante le registrazioni dell'album Electric Ladyland, a seguito della \"crisi\" personale e musicale che colp\u00ec Hendrix in quel periodo. Chandler e Hendrix ruppero i loro rapporti che non si rinsaldarono pi\u00f9, anche per la prematura scomparsa del chitarrista. Dopo il suo abbandono, l'Experience si sfald\u00f2 rapidamente.\nIn seguito Chandler divenne manager e produttore della glam band inglese Slade e del chitarrista Nick Drake, fond\u00f2 la Barn Records e gest\u00ec gli IBC Studios. Contemporaneamente alla sua attivit\u00e0 di manager e discografico, partecip\u00f2 alle frequenti reunion della formazione originaria degli Animals: in un concerto nel 1968 a Newcastle, nell'album del 1977 \"Before We Were So Rudely Interrupted\" e nel 1983 nell'album \"Ark\" a cui segu\u00ec un tour mondiale.\nChandler si impegn\u00f2 personalmente per l'apertura e per lo sviluppo della Newcastle Arena, un palazzetto da concerto da 10000 posti che apr\u00ec ufficialmente i battenti nel 1995. Chas Chandler ebbe un figlio, Steffan, dal suo primo matrimonio. In seguito si spos\u00f2 nuovamente con Madeleine Stringer, Miss Regno Unito nel 1977, da cui ebbe un altro figlio maschio, Alex, e due femmine, Elizabeth e Katherine. Chandler \u00e8 morto di infarto a Newcastle il 17 luglio del 1996, all'et\u00e0 di 57 anni."}
{"id": "2073000", "revid": "923674", "url": "https://it.wikipedia.org/wiki?curid=2073000", "title": "Goodbye Stranger", "text": "Goodbye Stranger \u00e8 una canzone dei Supertramp, estratta come singolo dal loro album del 1979 \"Breakfast in America\" che ha raggiunto la sesta posizione in Canada.\nIl \"corpo\" principale della canzone \u00e8 costruito intorno ad una semplice melodia suonata al pianoforte elettrico. Poi, man mano che la canzone va avanti l'arrangiamento si intensifica. Rick Davies \u00e8 il cantante principale del brano e suona il piano. Roger Hodgson si occupa della chitarra. Il brano \u00e8 uno dei tre estratti da \"Breakfast in America\" (insieme a \"The Logical Song\" e \"Breakfast in America\") utilizzati per un cortometraggio promozionale del gruppo.\nLa canzone fu in seguito inserita nella colonna sonora del film del 1999 \"Magnolia\", insieme a \"The Logical Song\". Una parodia del brano, intitolata \"Goodbye, Toby\" \u00e8 stata utilizzata nel finale della quarta stagione del telefilm \"The Office\", interpretata dal personaggio Michael Scott (Steve Carell).\nIl pezzo \u00e8 anche stato utilizzato come colonna sonora di un'intensa scena nel nono episodio di \"Romanzo criminale - La serie\".\nNella serie televisiva Nip/Tuck, nella 13\u00aa puntata della seconda stagione, quando il Dr. Merrill Bobolit cerca un improbabile trapianto del proprio viso con quello del Dr. Christian Troy, al momento in cui inizia a sfigurarsi il volto per rimuoverlo, si pu\u00f2 distinguere chiaramente la traccia di \"Goodbye Stranger\" nel suo momento pi\u00f9 intenso.\nLa canzone appare nella serie \"Supernatural\" nella puntata 17 dell'ottava stagione."}
{"id": "2073020", "revid": "120935098", "url": "https://it.wikipedia.org/wiki?curid=2073020", "title": "Salopette", "text": "La salopette \u00e8 un capo di abbigliamento \"unisex\".\nSi tratta di un pantalone dalle gambe pi\u00f9 ampie del normale, che presenta un prolungamento sul busto in forma di una pettorina mantenuta da due bretelle, incrociate sulla schiena. Normalmente \u00e8 realizzato in tela \"denim\", ed \u00e8 dotato di molteplici tasche.\nLa \"salopette\" nacque nella seconda met\u00e0 del XIX secolo come un indumento da lavoro, a opera di Levi Strauss, e venne utilizzato principalmente dagli operai, per via della sua resistenza e della sua praticit\u00e0. Entr\u00f2 a far parte del guardaroba \"casual\" di molte persone nel corso degli anni sessanta. In seguito la salopette cominci\u00f2 ad essere realizzata in diversi materiali e in diverse varianti (un esempio \u00e8 la gonna-\"salopette\"), che consentirono all'indumento di assumere scopi pi\u00f9 specifici, come per esempio essere indossata come tuta da neve. \u00c8 particolarmente diffusa anche nella moda \"pre-maman\"."}
{"id": "2073028", "revid": "1097011", "url": "https://it.wikipedia.org/wiki?curid=2073028", "title": "Livoniana multidentata", "text": "La livoniana (Livoniana multidentata) \u00e8 un vertebrato estinto appartenente ai tetrapodomorfi. Visse nel Devoniano medio o superiore (Givetiano / Frasniano, circa 365 milioni di anni fa). I suoi scarsi resti fossili rinvenuti finora sono stati ritrovati nella formazione Guaha, in Lettonia ed Estonia. \nFossili e interpretazione.\nI resti fossili su cui si basa questa specie comprendono unicamente frammenti di mandibola muniti di denti. Inizialmente identificati come appartenenti a un animale simile a \"Elpistostege\" o \"Panderichthys\", questi resti possiedono alcune caratteristiche evolute; in particolare, il tipo di dentatura richiama quello dei primi tetrapodi e altre peculiarit\u00e0 che si pensava fossero apparse per la prima volta nei due tetrapodi del Frasniano \"Elginerpeton\" e \"Obruchevichthys\". I fossili di livoniana, in ogni caso, hanno indotto il paleontologo Per Ahlberg a pensare che i tetrapodi si fossero gi\u00e0 differenziati dagli elpistostegali nel corso del Devoniano medio. "}
{"id": "2073042", "revid": "112408592", "url": "https://it.wikipedia.org/wiki?curid=2073042", "title": "\u00c9va Marton", "text": "Biografia.\nHa studiato canto all'Accademia musicale Franz Liszt di Budapest, debuttando come professionista al festival lirico estivo dell'isola Margareten come Kate Pinkerton nella \"Madama Butterfly\" di Puccini.\nNegli anni successivi, la Marton si produsse in teatri di provincia, finch\u00e9 nel 1968 fece il suo ingresso all'Opera di Stato Ungherese come la Regina \u0160emaka nel \"Gallo d'oro\" di Rimskij-Korsakov, cantando stabilmente in quel teatro fino al 1972.\nNel 1972 avvenne la svolta nella carriera del giovane soprano: fu scelta da Cristoph von Dohnanyi per cantare all'Opera di Francoforte la Contessa nelle \"Nozze di Figaro\", interpret\u00f2 al Maggio Musicale Fiorentino \u2013 sotto la direzione di Riccardo Muti \u2013 Matilde nel \"Guglielmo Tell\" di Rossini e ritorn\u00f2 a Budapest per cantare Odabella nell\"'Attila\" di Verdi.\nNel 1973 debutt\u00f2 alla Wiener Staatsoper in \"Tosca\", nel '77 fu la volta dell'Opera di Stato di Amburgo con \"La donna senz'ombra\" di Strauss e alla San Francisco Opera con l\"'Aida\".\nNel 1978 avvenne l'atteso debutto alla Scala di Milano col \"Trovatore\", l'anno successivo affront\u00f2 per la prima volta alla Civic Opera House di Chicago il ruolo di Maddalena nell\"'Andrea Ch\u00e9nier\" di Giordano.\nNel 1981 cant\u00f2 al festival dell'opera di Monaco il ruolo da protagonista in \"Elena egizia\" di Strauss, diretta da Wolfgang Sawallisch; nel biennio 1982-83 sostenne il ruolo di Leonora nel \"Fidelio\" di Beethoven sotto la direzione di Lorin Maazel nel Gro\u00dfes Festspielhaus di Salisburgo.\nLa carriera della Marton continua brillantemente nel corso degli anni ottanta e novanta.\nNel 1992 \u00e8 Elettra nell'opera omonima all'Op\u00e9ra National de Paris.\nDal 2000 ha diradato vistosamente l'attivit\u00e0, ma ha ampliato il proprio repertorio con nuovi ruoli: Isotta (Opera di Stato di Amburgo, 2000), Kundry (Barcellona, Lisbona, 2001), Fedora (in concerto al festival dell'opera di Miskolc, 2006-07), Elettra (D\u00fcsseldorf), Kostelni\u010dka (Amburgo).\nSi \u00e8 ritirata dalle scene nel marzo 2008 dopo aver interpretato il ruolo mezzosopranile di Clitennestra nell\"'Elettra\" di Strauss, tuttavia nel novembre 2010 \u00e8 tornata sulle scene col medesimo ruolo al Grand Th\u00e9\u00e2tre de Gen\u00e8ve\nIl repertorio wagneriano e il Met.\nLa Marton ha affrontato per la prima volta il repertorio wagneriano al suo debutto al Metropolitan Opera di New York (1976) interpretando il ruolo di Eva nei \"Maestri cantori di Norimberga\", mentre nel biennio 1977-78 ha cantato al Festival di Bayreuth i ruoli di Elisabetta e Venere nel \"Tannh\u00e4user\", riproponendo l'interpretazione di Elisabetta al Metropolitan nel 1982. Il soprano fino ad oggi \u00e8 andata in scena al Met per novantasei rappresentazioni fino al 1999.\nUn ruolo legato al suo nome \u00e8 quello di Brunilde nell\"'Anello del Nibelungo\", ripetutamente sostenuto nei principali teatri, tra cui spicca il ciclo completo diretto da Zubin Mehta a Chicago nel 1996.\nNel 1998 ha interpretato ad Amburgo il ruolo mezzosopranile di Ortrud in una nuova edizione del \"Lohengrin\".\nTurandot.\nLa Marton ha cantato per la prima volta l'impervio ruolo di \"Turandot\" a Vienna nel 1983 (accanto a Jos\u00e9 Carreras e Katia Ricciarelli), interpretando in seguito la principessa cinese in oltre cento repliche nei pi\u00f9 importanti teatri del mondo (Milano, Verona, Venezia, New York, San Francisco, Chicago, Houston, Barcellona, Vienna e Londra). La Turandot del 1997 \u00e8 stata anche finora l'ultima performance del soprano a Vienna (ventisette repliche nel ruolo). Complessivamente la Marton ha calcato le scene del Wiener Staatsoper per centotrenta rappresentazioni.\n\u00c8 stata la protagonista di sei produzioni televisive dell'opera, tra cui spiccano quelle dirette da Harold Prince (Vienna), David Hockey (San Francisco) e Franco Zeffirelli (New York), entrambe registrate e ripubblicate in DVD. Ha inciso il ruolo due volte, con Lorin Maazel e Roberto Abbado."}
{"id": "2073043", "revid": "767487", "url": "https://it.wikipedia.org/wiki?curid=2073043", "title": "Antropologia giuridica", "text": "L'antropologia giuridica deriva il suo significato dalla congiunzione in un'unica locuzione di due termini differenti aventi ciascuno un significato ben preciso. Cos\u00ec, l'antropologia giuridica ha significato a partire dall'unione dei lemmi 'antropologia', indicante la disciplina che studia l'uomo nella sua cultura, tra i tanti aspetti che si potrebbero prendere in considerazione, e 'giuridica', qualificazione indicante che un dato oggetto ha ricadute di natura giuridica oppure che deve essere preso in considerazione da un'ottica giuridica, ossia del diritto. \nIn senso stretto.\nPertanto, in analogia al significato della parola 'antropologia', studio della cultura di una data comunit\u00e0 umana nelle sue forme e nei suoi significati simbolici, \u00e8 possibile attribuire alla locuzione 'antropologia giuridica' il seguente significato: \"studio della cultura giuridica di una data comunit\u00e0 umana\".\nDa questo punto di vista, questa disciplina prende in considerazione gli aspetti culturali e simbolici che gli esseri umani, in genere appartenenti ad un'unica comunit\u00e0, inseriscono nella trama del diritto,ove diritto \u00e9 inteso come trama di organizzazione sociale e rituale comunitaria. Dunque\noggetto di studio sono gli aspetti culturali e simbolici che una comunit\u00e0 codifica nel proprio diritto.\nIn senso ampio.\nIntesa in senso pi\u00f9 ampio, invece, l\"'antropologia giuridica\" \u00e8 una disciplina attraverso la quale \u00e8 possibile scavare nella superficie del diritto, quale regolamentazione e istituzione della societ\u00e0 medesima, al fine di rintracciare in esso i fondamenti culturali e/o simbolici che una data comunit\u00e0 ritiene irrinunciabili per il proprio destino. \nCi\u00f2 significa, molto brevemente, che questa disciplina \u00e9 una ricerca dei fondamenti culturali del diritto. Tali fondamenti esprimono il senso stesso del diritto, quale istitutore e produttore delle medesime comunit\u00e0 umane."}
{"id": "2073045", "revid": "554814", "url": "https://it.wikipedia.org/wiki?curid=2073045", "title": "Pinocchietto", "text": "Il pinocchietto \u00e8 un termine utilizzato per indicare l'indumento che negli anni cinquanta veniva chiamato pantalone alla Capri.\nStoria.\nTale indumento fu disegnato dalla stilista Ermenegilda Ricci , nel 1948, e divennero famosi nel mondo grazie allo show televisivo \"The Dick Van Dyke Show\" in cui il personaggio di Laura Petrie (interpretata da Mary Tyler Moore) li indossava abitualmente. Tuttavia gi\u00e0 negli anni cinquanta erano stati abbondantemente diffusi nell'isola di Capri (da cui prendono il nome), e nei principali luoghi di villeggiatura estiva.\nUna delle prime testimonial di questa moda fu Brigitte Bardot. In anni pi\u00f9 recenti, si ricorda Uma Thurman nel film \"Pulp Fiction\", ed il tennista Rafael Nadal.\nCaratteristiche.\nSi tratta di un tipo di pantaloni, normalmente estivi, le cui gambe terminano a met\u00e0 polpaccio. Di recente il design dell'indumento \u00e8 stato cambiato e la lunghezza dei pantaloni \u00e8 stata accorciata. Bench\u00e9 nati come indumento femminile, in tempi recenti sono stati largamente adottati anche dagli uomini, principalmente in Europa e in America Latina."}
{"id": "2073046", "revid": "486946", "url": "https://it.wikipedia.org/wiki?curid=2073046", "title": "A.C. Liguria", "text": ""}
{"id": "2073049", "revid": "223320", "url": "https://it.wikipedia.org/wiki?curid=2073049", "title": "Pinocchietti", "text": ""}
{"id": "2073053", "revid": "155634", "url": "https://it.wikipedia.org/wiki?curid=2073053", "title": "Katharina D\u00fcrr", "text": "\u00c8 figlia di Peter e sorella maggiore di Lena, a loro volta sciatori alpini di alto livello.\nBiografia.\nSlalomista pura originaria di Germering e attiva in gare FIS dal novembre del 2004, esord\u00ec in Coppa Europa il 7 novembre 2006 a Bottrop piazzandosi 17\u00aa. Nel 2007 conquist\u00f2 la medaglia d'argento ai Mondiali juniores di Altenmarkt-Zauchensee/Flachau, arrivando alle spalle della slovena Ilka \u0160tuhec, ottenne il suo primo podio in Coppa Europa, vincendo la gara indoor di Neuss/Bottrop del 10 novembre, ed esord\u00ec in Coppa del Mondo a Lienz il 29 dicembre, piazzandosi 26\u00aa.\nIl 17 gennaio 2011 ottenne a Tarvisio la sua ultima vittoria, nonch\u00e9 ultimo podio, in Coppa Europa e ai Mondiali di Garmisch-Partenkirchen 2011, sua unica presenza iridata, fu 23\u00ba. Dopo la gara di Levi del 10 novembre 2012, che non complet\u00f2, non prese pi\u00f9 parte a prove di Coppa del Mondo ma continu\u00f2 a gareggiare in Coppa Europa e in prove minori. Sebbene avesse annunciato il ritiro dall'attivit\u00e0 agonistica al termine della stagione 2013-2014, nel 2015 prese ancora parte ad alcune gare minori; la sua ultima gara fu lo slalom speciale dei Campionati tedeschi 2015, il 29 marzo a Seefeld in Tirol, chiuso dalla D\u00fcrr al 15\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nIND = slalom speciale indoor"}
{"id": "2073058", "revid": "183976", "url": "https://it.wikipedia.org/wiki?curid=2073058", "title": "Katharina Duerr", "text": ""}
{"id": "2073063", "revid": "599013", "url": "https://it.wikipedia.org/wiki?curid=2073063", "title": "Balian Buschbaum", "text": "Biografia.\nBalian Buschbaum, per nascita appartenente al sesso femminile, nella vita ha adottato il ruolo di genere maschile dal 2007. In carriera ha gareggiato nel salto con l'asta nelle categorie femminili.\nPrima del cambiamento di sesso ha ottenuto come miglior record personale i 4 metri e 70 nel giugno 2003 ad Ulma, ponendosi al secondo posto tra le migliori saltatrici d'asta tedesche di sempre, dietro ad Annika Becker. Tra i suoi massimi piazzamenti si ricorda la medaglia d'oro ai campionati europei d'atletica juniores a Riga nel 1999. Ha partecipato inoltre ai Giochi olimpici di Sydney nel 2000, classificandosi al sesto posto.\nDopo una lunga serie di infortuni, Balian Buschbaum annunci\u00f2 di ritirarsi e di voler cambiare sesso. Dopo una lunga terapia ormonale \u00e8 passato al genere maschile e ha cambiato nome da Yvonne a Balian, ispirandosi al protagonista del film \"Le crociate - Kingdom of Heaven\". Questa scelta ha comportato la sua esclusione dalle Olimpiadi di Pechino. Attualmente ricopre il ruolo di allenatore."}
{"id": "2073064", "revid": "72396", "url": "https://it.wikipedia.org/wiki?curid=2073064", "title": "Yvonne Buschbaum", "text": ""}
{"id": "2073066", "revid": "1987129", "url": "https://it.wikipedia.org/wiki?curid=2073066", "title": "Colino", "text": "Il colino o passino \u00e8 utensile da cucina usato per filtrare alimenti liquidi. Ha forma semisferica o conica con un manico e, in quelli pi\u00f9 grandi, sul lato opposto un gancio che permette di appoggiarlo sull'orlo di un contenitore. Strutturalmente pu\u00f2 essere di due tipi: quello dove a fare da filtro c'\u00e8 una retina, retta da una struttura portante in altro materiale, e quello dove \u00e8 il materiale costitutivo del colino ad essere forato per permettere lo sgocciolamento. In entrambi i casi pu\u00f2 essere in metallo: alluminio, acciaio inox, ferro smaltato o in plastica."}
{"id": "2073067", "revid": "767487", "url": "https://it.wikipedia.org/wiki?curid=2073067", "title": "Metaxygnathus denticulatus", "text": "Il metassignato (Metaxygnathus denticulatus) \u00e8 un vertebrato estinto appartenente ai tetrapodomorfi. I suoi resti fossili sono stati ritrovati in Nuovo Galles del Sud (Australia), in depositi del Devoniano superiore (Frasniano - Famenniano, circa 360 milioni di anni fa). \nFossili.\nL'unico resto fossile sinora rinvenuto \u00e8 rappresentato da una mandibola isolata, descritta per la prima volta nel 1977. L'incompletezza del ritrovamento e la sua locazione geografica lasciarono molti dubbi ai ricercatori, che non riconobbero immediatamente la vera natura di questa mandibola. Solo dopo molti anni (e dopo altri ritrovamenti di tetrapodi primitivi del Devoniano), nuovi studi compiuti da Jennifer A. Clack permisero di comprendere che il metassignato era effettivamente un parente primitivo dei primi tetrapodi. Oltre a \"Sinostega\" proveniente dalla Cina, il fossile di \"Metaxygnathus\" \u00e8 l'unico resto di tetrapode devoniano (o forme ad essi ancestrali) a non provenire dalla piattaforma euramericana."}
{"id": "2073071", "revid": "18323", "url": "https://it.wikipedia.org/wiki?curid=2073071", "title": "11\u00aa Mostra internazionale d'arte cinematografica di Venezia", "text": "La 11\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 20 agosto al 10 settembre del 1950.\nIl premio al Miglior Film continua a chiamarsi \"Leone di San Marco\".\nTra i film celebri in concorso: \"Giungla d'asfalto\" di John Huston, \"Tutti gli uomini del re\" di Robert Rossen, \"Bandiera gialla\" di Elia Kazan, \"Stromboli terra di Dio\" di Roberto Rossellini.\nGiuria e Premi.\nLa giuria era cos\u00ec composta:\nI principali premi distribuiti furono:"}
{"id": "2073073", "revid": "767487", "url": "https://it.wikipedia.org/wiki?curid=2073073", "title": "Pierre Ansart", "text": "Noto per i suoi studi su Proudhon, svolge attivit\u00e0 di ricerca sulle ideologie politiche e sul rapporto tra filosofia e sociologia.\nHa frequentato le scuole superiori nel collegio San Carlo di Juvisy-sur-Orge per poi laurearsi in filosofia alla Sorbonne di Parigi. Partecip\u00f2 alla Resistenza partigiana e dal 1940 al 1942 fu refrattario al piano \"Service du travail obligatoire\" imposto dal governo di Vichy. Nel 1950 ottenne l'abilitazione all'insegnamento della filosofia.\nDal 1950 al 1953 insegn\u00f2 presso la facolt\u00e0 di lettere dell'universit\u00e0 di Hanoi, e dopo un breve periodo al liceo classico di Chasseloup-Laubat ripet\u00e9 l'esperienza vietnamita lavorando all'ateneo di Saigon (1953-1958): \u00e8 in questo periodo che si orient\u00f2 decisamente verso la sociologia.\nDopo la pubblicazione delle sue opere sull'anarchismo di Proudhon, sul socialismo utopistico di Saint-Simon e sul rapporto tra Karl Marx e l'anarchia, ottenne la cattedra di filosofia prima alla Sorbonne e poi alla Denis-Diderot (1970). Nel 2002 ha curato \"Une sociologie des processus\", prefazione all'opera di Norbert Elias.\nNel 2004 Alain Pessin e Mimmo Pucciarelli hanno realizzato un libro-intervista su Pierre Ansart dal titolo \"Pierre Ansart &amp; l'anarchisme proudhonien\", pubblicato a Lione."}
{"id": "2073082", "revid": "1457847", "url": "https://it.wikipedia.org/wiki?curid=2073082", "title": "Campionato del mondo di scacchi 1993", "text": "Il campionato del mondo di scacchi 1993 fu il campionato che segn\u00f2 la divisione del titolo mondiale in due, l'uno riconosciuto dalla FIDE e l'altro giocato sotto la Professional Chess Association, un'associazione creata dal campione Garri Kasparov e dal suo sfidante Nigel Short, insoddisfatti dall'organizzazione del loro match; di conseguenza, la FIDE organizz\u00f2 un proprio match tra Anatolij Karpov e Jan Timman. Le due sfide furono vinte rispettivamente da Kasparov e da Karpov.\nQualificazioni.\nInterzonali.\nLe qualificazioni si tennero tra il 1991 e il 1992. Il formato dei tornei interzonali fu modificato: invece di una serie di tornei (tre negli ultimi cicli) con la formula del girone all'italiana, fu giocato un unico torneo, a 64 giocatori, con la formula del sistema svizzero. Tale torneo fu vinto congiuntamente da Boris Gel'fand e Vasyl' Ivan\u010duk, e altri nove giocatori si qualificarono per i match dei candidati.\nA questi erano gi\u00e0 qualificati di diritto Anatolij Karpov, Jan Timman, Artur Jusupov e Jonathan Speelman, che erano arrivati ai primi quattro posti nelle ultime qualificazioni per il campionato del mondo. Karpov fu inserito in tabellone direttamente ai quarti; ottavi e quarti furono giocati al meglio delle 8 partite, le semifinali al meglio delle 10 e la finale al meglio delle 14.\nLa divisione.\nKasparov e Short decisero di lasciare la FIDE a causa della poca consultazione di essa con i giocatori sul luogo del match e sulle condizioni, nonch\u00e9 a causa del taglio del montepremi del 20% in favore della FIDE. Il 23 marzo, la FIDE annunci\u00f2 la revoca del titolo di Kasparov, e annunci\u00f2 che il campionato mondiale si sarebbe tenuto tra Timman (arrivato in finale dei match dei candidati) e Karpov (che aveva raggiunto la semifinale).\nCampionato FIDE.\nIl campionato FIDE inizi\u00f2 il 6 settembre e si svolse in due parti: le prime dodici partite nei Paesi Bassi, tra Zwolle, Arnhem e Amsterdam, mentre le ultime, previste in Oman, furono giocate dopo una pausa (tra il 25 settembre e il 6 ottobre) a Giacarta, in Indonesia.\nCampionato PCA.\nIl campionato PCA si svolse a Londra dal 7 settembre, e fu giocato al meglio delle 24 partite. Kasparov raggiunse i 12,5 punti necessari per vincere la sfida dopo 20 incontri; nei giorni seguenti i due giocatori si esibirono in una serie di match di esibizione, tra cui una semilampo da 20 minuti a giocatore e una partita in cui l'apertura era estratta a sorte ed imposta."}
{"id": "2073083", "revid": "484362", "url": "https://it.wikipedia.org/wiki?curid=2073083", "title": "Baggy (indumento)", "text": "I baggy sono un tipo di pantalone, la cui particolarit\u00e0 \u00e8 l'essere grandi oltremisura.\nIspirati al modello dei pantaloni da lavoro, che dovevano essere larghi per garantire comodit\u00e0 a chi li indossava, e ricchi di tasche per facilitare le varie mansioni, i Baggy fanno parte principalmente della moda hip hop dei primi anni 2000.\nVanno indossati appoggiati sui fianchi e privi di cintura, lasciando in vista parte della biancheria intima. Erano utilizzati dai carcerati, in quanto questi non potevano indossare cinture per evitarne un uso improprio."}
{"id": "2073086", "revid": "74801", "url": "https://it.wikipedia.org/wiki?curid=2073086", "title": "Port Angeles", "text": "Port Angeles \u00e8 una citt\u00e0 degli Stati Uniti d'America, nella contea di Clallam, nello stato di Washington. Al censimento del 2000 contava abitanti, il che la rendeva la pi\u00f9 grande citt\u00e0 della Penisola Olimpica. L'area del porto venne inizialmente chiamata \"Puerto de Nuestra Se\u00f1ora de los Angeles\" (Porto di Nostra Signora degli Angeli) dall'esploratore spagnolo Francisco de Eliza (nel 1791), ma dalla met\u00e0 dell'ottocento il nome \u00e8 stato tagliato e parzialmente inglesizzato.\nPort Angeles ospita il \"Peninsula College\" ed \u00e8 la citt\u00e0 natale del giocatore di football John Elway. Ha anche fatto in parte da location ai libri della saga di \"Twilight\" scritti da Stephenie Meyer.\nLa citt\u00e0 \u00e8 servita dal William R. Fairchild International Airport, nonch\u00e9 da un servizio di traghetto attraverso lo Stretto di Juan de Fuca fino a Victoria, in Canada.\nGeografia fisica.\nTerritorio.\nPort Angeles si trova a . Secondo il United States Census Bureau, l'area totale della citt\u00e0 \u00e8 di di cui l'84% di acque interne.\nClima.\nLa citt\u00e0 si trova al riparo dei Monti Olimpici, quindi riceve molta meno pioggia rispetto alle altre aree situate nell'ovest dello Stato di Washington. La media annua di precipitazioni \u00e8 pressappoco 25 pollici (), rispetto ai 38 pollici () di Seattle. La temperatura viene modificata parecchio a causa della posizione costiera, in inverno scende raramente sotto i () e d'estate non supera gli (). Comunque, d'inverno la citt\u00e0 \u00e8 vulnerabile ai venti ed ai fronti freddi provenienti dall'artico, che spirano attraverso lo Stretto di Juan de Fuca. A Port Angeles cadono circa 10 centimetri di neve l'anno, ma non rimangono a lungo.\nAmministrazione.\nGemellaggi.\nPort Angeles \u00e8 gemellata con la citt\u00e0 di Mutsu, in Giappone. Le due citt\u00e0 hanno un programma di scambio studentesco controllato dal Port Angeles School District.\nMedia.\n\"Newsradio 1450 KONP\" \u00e8 la stazione radio locale, fondata nel 1945, che trasmette notizie, sport e altri programmi. \nIl giornale locale \u00e8 il \"Peninsula Daily News\", inizialmente chiamato \"Port Angeles Evening News\", fondato nel 1916. "}
{"id": "2073088", "revid": "212348", "url": "https://it.wikipedia.org/wiki?curid=2073088", "title": "Campionato del mondo di scacchi FIDE 1993", "text": ""}
{"id": "2073089", "revid": "212348", "url": "https://it.wikipedia.org/wiki?curid=2073089", "title": "Campionato del mondo di scacchi PCA 1993", "text": ""}
{"id": "2073093", "revid": "1987129", "url": "https://it.wikipedia.org/wiki?curid=2073093", "title": "Salsiera", "text": "La salsiera \u00e8 un contenitore usato in cucina per portare in tavola le salse. La salsiera classica ha forma ovale e panciuta con un becco molto pronunciato, piccole dimensioni, uno o due manici che permettono di reggerla saldamente senza scottarsi le mani (in caso di salse calde), a volte un piatto di forma ovale che pu\u00f2 essere staccato o unito alla base.\nIl materiale d'elezione \u00e8 la ceramica anche se ve ne sono in acciaio inox; quelle preziose sono in porcellana o in argento.\nSe \u00e8 un pezzo che fa parte del \"servizio da tavola\", riporta colori, forme e decorazione in accordo con le altre stoviglie.\nStoria.\nLa salsiera nasce nel XIII secolo quando erano molto usate le salse come accompagnamento di carne e pesce. \nOggi \u00e8 un oggetto poco usato sulla tavola di tutti i giorni, compare solo nelle apparecchiature formali o eleganti, accompagnato dall'apposito mestolino da salsa, detto \"coppino\", che ha un piccolo beccuccio su un lato per versare senza sgocciolare."}
{"id": "2073094", "revid": "767487", "url": "https://it.wikipedia.org/wiki?curid=2073094", "title": "Gustav Landauer", "text": "Secondo figlio di un rivenditore ebraico di calzature, fu educato nel ginnasio Karlsruhe e studi\u00f2 a Heidelberg, Berlino e Strasburgo, germanistica e filosofia.\nFilosofo, attivista politico di area comunista libertaria fu un grande teorico dell'anarchismo tedesco tra la fine del XIX e l'inizio del XX secolo. Convinto e attivo pacifista si oppose politicamente e con azioni di istigazione alla disobbedienza civile, alle politiche che portarono allo scoppio del primo conflitto mondiale.\nAlla fine del conflitto prese parte agli eventi politici correlati alla Rivoluzione di novembre che avrebbero contribuito alla costituzione della Repubblica di Weimar. Partecip\u00f2 attivamente all'esperimento della Repubblica Sovietica Bavarese: venne per questo arrestato il 1\u00ba maggio 1919 e lapidato dai \"Freikorps\" il giorno dopo mentre si trovava in carcere.\nLe sue opere mostrano l'influenza di Wolfgang Goethe e Lev Tolstoj. La filosofia di Landauer si forma e si perfeziona sotto l'influenza degli scritti di Johann Gottlieb Fichte, e Pierre-Joseph Proudhon e le teorie anarchiche di Michail Bakunin e P\u00ebtr Alekseevi\u010d Kropotkin.\nViene altres\u00ec ricordato per i suoi studi e la traduzione dell'opera di William Shakespeare e, con la sua seconda moglie Hedwig Lachmann, di Oscar Wilde in tedesco."}
{"id": "2073099", "revid": "61051", "url": "https://it.wikipedia.org/wiki?curid=2073099", "title": "Aeronautica militare honduregna", "text": ""}
{"id": "2073101", "revid": "61051", "url": "https://it.wikipedia.org/wiki?curid=2073101", "title": "Honduran Air Force", "text": ""}
{"id": "2073103", "revid": "767487", "url": "https://it.wikipedia.org/wiki?curid=2073103", "title": "Jefferson (Iowa)", "text": "Jefferson \u00e8 una cittadina di circa 4.600 abitanti, capoluogo della Contea di Greene nello Stato americano dell'Iowa."}
{"id": "2073111", "revid": "122060959", "url": "https://it.wikipedia.org/wiki?curid=2073111", "title": "Nikita Romanovi\u010d Zachar'in-Jur'ev", "text": "Biografia.\nL'esistenza di Nikita Romanovi\u010d \u00e8 stata registrata per la prima volta nel 1547, quando, date le nozze dello Zar con Anastasija Zachar'ina, egli venne promosso al grado di \"spalnik\" e \"stolnik\", ossia due incarichi all'interno della corte russa. Egli partecip\u00f2 come \"rynda\" (guardia del corpo) dello Zar nella sfortunata campagna militare contro il Khanato di Kazan' nel 1547 e 1548. In seguito, egli fu l'assistente dei principi Vasilij Serebrjanij e Andrej Nogtev-Suzdalskij con il grado di \"okol'ni\u010dij\" nella campagna di Livonia del 1559.\nNel 1562 egli venne nominato boiardo. Quattro anni pi\u00f9 tardi, a seguito della morte del fratello Daniil Romanovi\u010d, egli divenne governatore di Tver'. Egli comand\u00f2 inoltre alcuni distaccamenti dell'esercito della Moscovia durante la campagna invernale del 1572 a Novgorod contro l'Impero svedese. Prese inoltre parte alle campagne livoniane del 1573 e 1577.\nIvan il Terribile, al suo capezzale, lasci\u00f2 i suoi due figli, F\u00ebdor e Dmitrij, alle cure di persone fidate. Finch\u00e9 la malattia non lo rese inabile nel tardo 1584, Nikita Romanovi\u010d esercit\u00f2 la reggenza, come unico zio del giovane zar F\u00ebdor I. Egli mor\u00ec il 23 aprile 1586 e venne sepolto nel monastero Novospasskij.\nSi spos\u00f2 due volte: la prima volta con Varvara Ivanovna Chovrina (morta il 18 giugno 1556) e la seconda volta con la principessa Evdokija Aleksandrovna Gorbataja-\u0160ujskaja (morta il 4 aprile 1581), una cugina di sesto grado del futuro Vasilij IV.\nI figli nati dal primo matrimonio furono:\nDal secondo matrimonio nacquero:\nBibliografia.\nI dati utilizzati per la stesura del testo del presente articolo, tradotto dalla lingua inglese, in originale sono stati reperiti sul \"Dizionario Biografico Russo\", 1896-1918, consultabile online sul sito "}
{"id": "2073115", "revid": "3115", "url": "https://it.wikipedia.org/wiki?curid=2073115", "title": "Almanacco Bompiani", "text": ""}
{"id": "2073120", "revid": "124362028", "url": "https://it.wikipedia.org/wiki?curid=2073120", "title": "Ratiopharm", "text": "ratiopharm \u00e8 un'azienda farmaceutica tedesca fondata nel 1974 a Ulm.\nStoria.\nNel 1881 Adolf Merckle, progenitore dell'attuale famiglia alla guida di ratiopharm, fonda ad Aussig, in Boemia, la \"Chemikalien en gros\". Nel 2007 ratiopharm \u00e8 stato il marchio farmaceutico in assoluto pi\u00f9 prescritto e pi\u00f9 venduto in Germania, con 163 milioni di confezioni (\"dati IMS - DPM/gennaio - dicembre 2007. Mercato farmaceutico tedesco\"), ratiopharm \u00e8 un'azienda in costante sviluppo.\nNel corso di tre decenni, ratiopharm si \u00e8 evoluta da azienda di medie dimensioni a impresa attiva a livello internazionale.\nL'espansione dell'azienda nei differenti Paesi ha coinciso con l'evoluzione delle normative che sovrintendono ai mercati farmaceutici. Ovunque, il sistema di business ratiopharm ha contribuito a sostenere i modelli economici in materia di salute. Oggi, in Europa, . Oltre alla sede centrale in Germania, ratiopharm \u00e8 presente in tutto il mondo, con filiali in 24 Paesi; i suoi prodotti sono disponibili sui mercati di 38 Paesi, inclusi Cina, Kazakistan e Russia. \nUna piccola curiosit\u00e0: ratiopharm va \"sempre\" scritta con la lettera r iniziale minuscola perch\u00e9 cos\u00ec \u00e8 stato registrato il marchio. La grafia vale anche ad inizio della frase.\nDa agosto 2010 \u00e8 diventata parte del Gruppo Teva (www.tevapharm.com) azienda israeliana leader mondiale nei farmaci equivalenti.\nIn Italia il gruppo composto da Teva e ratiopharm raggiunge il 30% di market share (1 su 3 farmaci equivalenti utilizzati \u00e8 Teva-ratiopharm) con la 1\u00aa posizione assoluta del mercato dei generici e la 5^ nel totale mercato farmaceutico.\nIl general manager \u00e8 attualmente il Dr. Giorgio Foresti gi\u00e0 GM di ratiopharm e presidente di Assogenerici (l'Associazione Nazionale che raggruppa tutti i produttori di questa categoria di farmaci)."}
{"id": "2073123", "revid": "983767", "url": "https://it.wikipedia.org/wiki?curid=2073123", "title": "Ciclone tropicale mediterraneo", "text": "In meteorologia, il ciclone tropicale mediterraneo (detto anche medicane, dalla fusione dei termini inglesi \"MEDIterranean hurriCANE\" \"uragano mediterraneo\") \u00e8 un sistema di bassa pressione caratterizzato da un nucleo caldo, convezione temporalesca attorno ad un centro di venti ben definito, piogge torrenziali, forti venti, che tipicamente compare nell'area del bacino del Mediterraneo.\nI cicloni tropicali sul Mediterraneo, per quanto anomali, si sviluppano per transizione tropicale, un processo caratterizzato dalla trasformazione dinamica e termodinamica di un ciclone extratropicale in un ciclone tropicale.\nQuesto processo permette la formazione di cicloni tropicali anche oltre i 30\u00b0 di Latitudine e su superfici marine inferiori ai 26 \u00b0C, generalmente considerate necessarie per lo sviluppo di questi sistemi.\nDescrizione.\nFra i vari fenomeni convettivi che interessano il Mediterraneo a diverse scale spaziali e temporali (fronti freddi, mesocicloni, celle isolate) i cicloni Mediterranei sono i meno conosciuti. \"Cicloni mediterranei\", in senso lato, vengono spesso chiamate le pi\u00f9 intense depressioni (minimo al suolo inferiore a 1000 hPa), caratterizzate dalla presenza di un centro di bassa pressione ben delimitato e da venti particolarmente intensi.\nNell'ambiente meteorologico sono stati spesso chiamati \"bombe meteorologiche\" cos\u00ec definite da T. Bergeron: \"un approfondimento molto rapido del ciclone extratropicale, nel quale la caduta di pressione in superficie corrisponde a 1 hPa ogni ora o pi\u00f9 per un periodo di almeno 24 ore\". \nMorfologia dei cicloni mediterranei.\nI veri e propri cicloni mediterranei, detti anche TLC (\"Tropical Like Cyclones\" ovvero Cicloni di tipo tropicale) sono in tutto e per tutto simili a quelli delle zone tropicali. Si caratterizzano morfologicamente per una struttura a spirale delle nubi con occhio molto ben delineato e persistente, circondato da una muraglia di nubi torreggianti e con moti di aria calda discendente all'interno.\nIl vento supera, almeno in prossimit\u00e0 di questa muraglia, i 118\u00a0km/h sulla Scala Beaufort e sono presenti violenti, persistenti ed abbondanti piogge a prevalente carattere temporalesco e di rovescio (intensit\u00e0 massima di 500\u00a0mm/h o talvolta anche pi\u00f9). Il diametro massimo dei cicloni mediterranei \u00e8 di 200\u2013400\u00a0km. La durata temporale \u00e8 molto variabile ma in genere \u00e8 limitata a 1 o 2 giorni (molto spesso tali fenomeni durano solo poche ore). Nell'unico caso in cui \u00e8 stato possibile misurare la pressione nei pressi del minimo (quello del 16 gennaio 1995) grazie ad una nave meteorologica tedesca, la Meteor che si trovava nei pressi della tempesta, \u00e8 stato di 975 hPa con venti di 73 nodi (135 km/h).\nCoerentemente con le classificazioni di intensit\u00e0 globali dei cicloni tropicali, i sistemi entro l'intensit\u00e0 di 33 nodi vengono definiti depressioni tropicali, fra 34 e 63 nodi tempeste tropicali e solo i sistemi con intensit\u00e0 superiore a 64 nodi (118 km/h) possono essere classificati come \"uragani\" (tifoni nel Pacifico). Attualmente nessuna agenzia meteorologica ufficiale si occupa della classificazione dei cicloni tropicali sul Mediterraneo. Tuttavia un'analisi del Noaa nel periodo sperimentale di osservazione dell'anno 2011, ha classificato il ciclone Mediterraneo Rolf del novembre 2011 come una Tempesta tropicale di intensit\u00e0 T3.0 (45-50 nodi) sulla scala Dvorak. Il Mediterraneo \u00e8 difatti elencato fra i bacini in cui la formazione di sistemi tropicali \u00e8 rara ma possibile.\nGenesi dei cicloni mediterranei.\nLa loro origine, come quella degli uragani tropicali, \u00e8 da ricercarsi nell'eccesso di energia termica accumulata sopra il mare (in questo caso il mar Mediterraneo). Tale energia viene trasformata rapidamente in energia cinetica, ovvero in un intenso moto vorticoso dell'aria, con minima dispersione in moti traslazionali essendo una struttura quasi isolata.\nIl periodo dell'anno in cui si possono verificare \u00e8 quello in cui la temperatura superficiale del mar Mediterraneo \u00e8 pi\u00f9 alta (intorno ai 26\u00a0\u00b0C), condizione che si verifica normalmente tra agosto e settembre sullo Ionio, sul basso Tirreno, sul canale di Sicilia, sul mar Libico, sul mar di Sardegna e sull'Adriatico centrale, ma possono formarsi comunque tra luglio e gennaio se ci sono altre condizioni favorevoli. Insoliti cicloni tropicali nati in mesi inusuali, a latitudini relativamente alte e su temperature marine ben al di sotto dei 26 \u00b0C, come Arlene nell'aprile 2010, Alex nel gennaio 2016, Grace nell'ottobre 2009 e Vince nell'ottobre 2005 sono esempi equivalenti ai rari cicloni tropicali sul Mediterraneo. Tutti questi sistemi tropicali hanno avuto un'origine inizialmente non-tropicale (extratropicale), e solo in un secondo momento sono transitati in cicloni tropicali, proprio come la maggior parte dei cicloni mediterranei. \nCondizione necessaria per la loro nascita \u00e8 la presenza di aria molto calda e prossima alla saturazione nei bassi strati sopra la superficie del mare.\nPer innescare per\u00f2 la liberazione dell'energia in eccesso \u00e8 necessaria la formazione di un'area di convergenza nei bassi strati che determini la nascita di moti ascensionali e quindi di una piccola depressione al suolo. Tale situazione si pu\u00f2 presentare per i seguenti motivi:\nL'ascesa dell'aria, se non ostacolata da alte pressioni dinamiche con moti discendenti, causa il raffreddamento per espansione adiabatica e quindi la condensazione del vapore d'acqua in essa contenuto, ma la condensazione libera il calore latente di evaporazione che \u00e8 il calore che l'acqua aveva assorbito in precedenza per evaporare, prendendolo dall'energia solare; questo calore si aggiunge al calore sensibile gi\u00e0 presente nell'aria calda e determina un'ulteriore ascesa dell'aria che continua finch\u00e9 viene raggiunto il livello di congelamento, dove si libera ulteriore calore latente di fusione e cos\u00ec il meccanismo si autoalimenta.\nTutto ci\u00f2 se il rifornimento di vapore continua (persistenza sul mare) e se persistono le condizioni che favoriscono l'ascesa dell'aria causa la formazione di un vortice grazie alla ben nota forza di Coriolis (forza deviante): a questo punto il vortice funziona come una pompa aspirante che continua a risucchiare vapore e calore dal mare; intensificandosi sempre pi\u00f9, la pressione precipita a valori molto bassi (difficilmente misurabili) ed il vento raggiunge le intensit\u00e0 massime.\nLe principali fasi di sviluppo di un ciclone mediterraneo sono:\nTale struttura \u00e8 simile a quella osservata negli uragani ed essa si estende fin verso i 400 hPa (circa 7000 metri)."}
{"id": "2073131", "revid": "110157", "url": "https://it.wikipedia.org/wiki?curid=2073131", "title": "Arkenu", "text": "Con il termine Arkenu (dal vicino monte Jebel Arkenu) si indicano due strutture geologiche presenti nel sud-est del deserto libico che si ritiene siano il frutto dell'impatto di due meteoriti, vengono indicanti con il termine \"Arkenu 1 e 2\". Esse mostrano un anello di rispettivamente 10\u00a0km e 6,8\u00a0km. Questa strana struttura venne identificata esaminando foto scattate da satelliti. Una spedizione geologica sul terreno avvenuta nel 2003 ha confermato, che molto probabilmente queste strutture sono il risultato di un doppio impatto avvenuto simultaneamente circa 140 milioni di anni fa. L'esame in loco, ha evidenziato tipi di rocce tipiche di un impatto meteoritico. Altro elemento che sembra avvalorare l'ipotesi di una genesi da impatto, sono i cerchi concentrici che caratterizzano le Arkenu."}
{"id": "2073132", "revid": "123323539", "url": "https://it.wikipedia.org/wiki?curid=2073132", "title": "Flashdance (colonna sonora)", "text": "Flashdance \u00e8 la colonna sonora del film statunitense \"omonimo\" del 1983, prodotto da Don Simpson\ne Jerry Bruckheimer e con protagonista Jennifer Beals. Il disco vendette pi\u00f9 di 20 milioni di copie in tutto il mondo. Il film \u00e8 ambientato a Pittsburgh (Pennsylvania) e segue le vicende di Alex Owens, una diciottenne operaia e aspirante ballerina.\nTra gli autori che contribuirono al successo delle canzoni c'\u00e8 il compositore DJ italiano Giorgio Moroder.\nIl disco.\nI principali brani della colonna sonora, \"Flashdance... What a Feeling\" di Irene Cara e \"Maniac\" di Michael Sembello, sono presenti nel disco. Entrambi i singoli raggiunsero la vetta della classifica \"Billboard Hot 100\".\nL'album fu un enorme successo commerciale, riuscendo a vendere pi\u00f9 di 6 milioni di copie solo negli Stati Uniti ed ottenendo un disco d'oro il 17 giugno 1983, e raggiungendo lo stato di multi disco di platino il 12 ottobre 1984, e di nuovo il 21 giugno 1996."}
{"id": "2073136", "revid": "125663145", "url": "https://it.wikipedia.org/wiki?curid=2073136", "title": "Gamer", "text": "Gamer \u00e8 un film del 2009 diretto da Mark Neveldine e Brian Taylor, con Gerard Butler.\nIl film \u00e8 uscito negli Stati Uniti e nel Regno Unito il 4 settembre 2009, mentre in Italia il 2 aprile del 2010.\nTrama.\nNel 2034, grazie allo sviluppo di tecnologie per il controllo remoto della mente, il miliardario Ken Castle lancia sul mercato \" Slayers\", un particolare videogioco sparatutto che permette ai giocatori di telecomandare, tramite un dispositivo di controllo, le azioni di alcuni detenuti condannati a morte che si sfidano l'un l'altro in combattimenti all'ultimo sangue, nella speranza di raggiungere la quota di 30 vittorie consecutive, dopo le quali vengono liberati.\nSimon, un ragazzo amante dei videogame, si collega a Kable, l'attuale campione sopravvissuto a 27 incontri. Con l'aiuto di Simon, Kable cerca di guadagnarsi l'agognato premio assegnato a colui che riuscir\u00e0 ad essere campione per 30 volte: la libert\u00e0. Ma ci\u00f2 non \u00e8 cos\u00ec facile come sembra. In realt\u00e0 Castle vuole che Kable muoia durante l'ultimo incontro e per farlo assolda un serial killer che non ha alcun controllore e quindi \u00e8 libero di muoversi come crede. Nel frattempo gli \"Humanz\", un gruppo che vuole che la verit\u00e0 su Castle e \"Slayers\" venga a galla, aiutano Simon dandogli un programma per comunicare con lui durante il gioco. Ci\u00f2 gli permette di sopravvivere al primo attacco del serial killer che subito cerca di ucciderlo ma fallisce grazie a un virus degli \"Humanz\". Kable vince il penultimo round, ma sapendo da una ragazza dell'infermeria che vogliono ucciderlo, lui convince Simon a sconnettersi per dargli piena autonomia. Fatto ci\u00f2, nell'arena recupera un'auto e scappa uscendo dal gioco e dandosi per morto. In realt\u00e0 la ragazza che lo aveva aiutato era un membro degli \"Humanz\" e dopo averlo portato nel loro nascondiglio gli prendono dei campioni di DNA per creare un vaccino alle cellule di controllo remoto nel cervello di ogni giocatore. Cerca quindi di recuperare la moglie, anch'essa intrappolata in un altro tipo di videogame dal nome \"Society\", in cui ogni controllore pu\u00f2 dare libero sfogo alle proprie perversioni, e nonostante il serial killer riesca a intercettarlo Kable riesce a liberare la moglie e a portarla al rifugio dove viene analizzata per un altro vaccino. Quindi a Kable viene chiesto di farsi esaminare la memoria, e l\u00ec si scopre che in realt\u00e0 il controllo remoto era un esperimento militare che Castle aveva acquisito dopo che questo si era rivelato un fallimento. Kable decide dunque di andare a casa di Castle per ucciderlo, si scontra con detenuti in controllo di Castle, e raggiunge quest'ultimo. Scopre per\u00f2 che anche Castle ha sostituito cellule del suo cervello con quelle per il controllo remoto, ma con la differenza che lui trasmette impulsi al posto di riceverli e che il suo scopo in realt\u00e0 \u00e8 assoggettare a lui tutti gli esseri umani. Tutto questo viene proiettato in diretta in tutto il mondo grazie alla ragazza degli \"Humanz\". Alla fine Castle convoca tutti gli \"Humanz\" catturati e la famiglia di Kable e ordina a questi di uccidere la figlia, ma grazie anche al controllo di Simon, Kable uccide Castle e con il mondo libero dalla sua tirannia, ritrova finalmente la sua famiglia.\nProduzione.\nIl progetto nasce da un'idea della Lakeshore Entertainment, che durante il maggio 2007 contatta il duo Mark Neveldine-Brian Taylor, registi di \"Crank\" (2006), per studiare un film chiamato \"Game\" dai toni thriller e futuristici.\nA Neveldine e Taylor \u00e8 stato dato l'incarico di scrivere la sceneggiatura, e poco tempo dopo sono stati confermati anche alla regia.\nDopo vari negoziati, l'attore scozzese Gerard Butler (\"Il fantasma dell'opera\") \u00e8 stato assunto per la parte da protagonista.\nLa lavorazione \u00e8 durata 53 giorni, e si \u00e8 svolta per le riprese in esterni ad Albuquerque e per le altre sequenze all'interno degli ABQ Studios.\nL'intero film \u00e8 stato girato con la macchina da presa Red One, un'innovativa videocamera digitale.\nLa downtown di Albuquerque \u00e8 stata usata per le riprese ambientate durante il periodo natalizio, ma la maggior parte degli scenari sono comunque stati filmati negli ABQ."}
{"id": "2073137", "revid": "767487", "url": "https://it.wikipedia.org/wiki?curid=2073137", "title": "Gerhard Poschner", "text": "Carriera.\nNato in Romania ma trasferitosi con i genitori all'et\u00e0 di 5 anni nella regione del Bietigheim-Bissingen, in Germania, Poschner inizi\u00f2 la sua carriera professionistica nella stagione 1987-1988 con lo , con cui gioc\u00f2 per tre stagioni.\nPoschner emerse soprattutto grazie al , con cui sfior\u00f2 la vittoria finale nella Coppa UEFA 1992-1993. Ritornato a Stoccarda nel 1994, vinse la Coppa di Germania nel 1997. Nel gennaio 1999 venne acquistato dal assieme ad Augustine Ahinful, ma a causa di un infortunio gioc\u00f2 pochissimo (1 sola presenza in Serie A) e la societ\u00e0 decise di venderlo al Rayo Vallecano.\nPoschner ha poi continuato la sua carriera con il Rapid Vienna, il Polideportivo Ejido ed il , con cui ha abbandonato l'attivit\u00e0 di calciatore. In seguito ha lavorato come commentatore sportivo.\nNel luglio 2009 diventa direttore generale del Real Zaragoza in Spagna, mentre del 2013 collabora con il Monaco 1860, divenendo direttore sportivo nel 2015."}
{"id": "2073142", "revid": "599013", "url": "https://it.wikipedia.org/wiki?curid=2073142", "title": "Astrid L\u00f8demel", "text": "Biografia.\nSpecialiste della prove veloci, l'atleta norvegese esord\u00ec in campo internazionale ai Mondiali juniores di Zinal 1990 e in Coppa del Mondo ottenne il primo piazzamento di rilievo nella discesa libera di Serre Chevalier del 21 dicembre 1991 (23\u00aa). Nella stessa stagione prese parte ai suoi unici Giochi olimpici invernali: ad fu 15\u00aa nella discesa libera, 22\u00aa nella combinata e non complet\u00f2 il supergigante e lo slalom gigante. \nIl 13 dicembre 1992 ottenne il suo primo podio in Coppa del Mondo nel supergigante di Vail, in cui fu seconda a 2 centesimi da Ulrike Maier. La sua carriera tocc\u00f2 l'apice ai successivi Mondiali di Morioka 1993, sua unica presenza iridata: nel giro di tre giorni conquist\u00f2 due medaglie, l'argento nella discesa libera l'11 febbraio e il bronzo nel supergigante il 14. Colse il suo secondo e ultimo podio in Coppa del Mondo, un terzo posto, nella discesa libera di Morzine del 3 marzo 1993; si conged\u00f2 dal Circo bianco in occasione dello slalom gigante di Coppa del Mondo disputato a Bormio il 18 marzo 1995, senza concludere la prima manche, e si ritir\u00f2 in quello stesso anno ."}
{"id": "2073143", "revid": "2075278", "url": "https://it.wikipedia.org/wiki?curid=2073143", "title": "Nivea", "text": "NIVEA \u00e8 un'azienda tedesca di cosmetici facente parte del gruppo Beiersdorf AG (a cui appartengono, nel campo della cosmesi, anche i marchi Eucerin e La Prairie). Presente sui mercati a livello globali, costituisce uno dei pi\u00f9 diffusi marchi al mondo nel campo della cosmesi.\nI prodotti Nivea sono commercializzati principalmente nella grande distribuzione organizzata, ma anche attraverso il canale profumeria e, limitatamente ad alcune referenze, il canale farmacia.\nA imitazione delle grandi case cosmetiche parigine, oggi anche Nivea gestisce un proprio istituto di bellezza, la Nivea Haus, con sede nel centro di Amburgo.\nStoria.\nLe origini del marchio Nivea risalgono al 1911, quando Beiersdorf, guidata dall'imprenditore Oskar Troplowitz, cre\u00f2 la prima emulsione stabile di tipo acqua in olio: questa preparazione, cui fu dato il nome di \"Eucerit\" (cera di bellezza), fu utilizzata per creare una crema di bellezza che, al contrario delle altre preparazioni disponibili all'epoca, poteva conservarsi per lunghi periodi. Alla crema fu dato, in virt\u00f9 del suo colore candido, il nome di \"Nivea\". Infatti \"nivea\" (femminile di \"niveus\", derivato di \"nix\", \"nivis\", \"neve\"), in latino come in italiano, pu\u00f2 assumere il significato di \"bianco come la neve\". L'Eucerit costituisce ancora oggi la base della classica Nivea Creme contenuta nel barattolo di latta blu.\nIl marchio Nivea viene presto utilizzato per una gamma sempre pi\u00f9 articolata di prodotti mentre al contempo inizia l'espansione sui mercati internazionali.\nDopo la Seconda guerra mondiale, tuttavia, il marchio tedesco viene confiscato in molti paesi e prodotti a marchio Nivea vengono fabbricati in ciascuna nazione da aziende locali: Beiersdorf inizia cos\u00ec un lungo processo di riacquisizione dei diritti sul marchio, processo che terminer\u00e0 solo nel 1997.\nA partire dai primi anni '90 la gamma di prodotti Nivea si \u00e8 sempre pi\u00f9 diversificata, andando cos\u00ec a coprire, oltre alla cura del viso, vari settori della cosmesi, come la cura e l'acconciatura dei capelli, la detergenza e i prodotti specifici maschili.\nCentenario.\nTra la fine di aprile e il mese di maggio 2011 la Nivea ha festeggiato i 100 anni dalla fondazione. Per tale evento \u00e8 stata diffusa una campagna pubblicitaria europea, nel cui spot \u00e8 stato inserito come sottofondo il singolo California King Bed della cantante barbadiana Rihanna. Nello stesso periodo la Nivea ha organizzato degli eventi privati nelle capitali europee della moda e, come madrina-testimonial, \u00e8 stata scelta appunto Rihanna che si \u00e8 esibita a Milano, Parigi (il 6 maggio) e Amburgo; nelle prime due citt\u00e0 ha eseguito solo il pezzo promozionale, mentre nell'ultima si \u00e8 esibita in un vero e proprio mini-concerto con i suoi maggiori successi, specialmente dall'album Loud, tra cui Only Girl (in the World), California King Bed, per poi cantare Disturbia. Ad Amburgo la cantante \u00e8 apparsa in una barca di lusso nel porto della citt\u00e0. A Milano, invece, lo spettacolo si \u00e8 svolto nella sede di D&amp;G, nell'ex-cinema Metropol."}
{"id": "2073144", "revid": "183976", "url": "https://it.wikipedia.org/wiki?curid=2073144", "title": "Astrid Loedemel", "text": ""}
{"id": "2073146", "revid": "773636", "url": "https://it.wikipedia.org/wiki?curid=2073146", "title": "Convento di Santa Maria in Borraccia", "text": "Il convento di Santa Maria in Borraccia \u00e8 un edificio situato nel comune di Magliano in Toscana. La sua ubicazione \u00e8 nella localit\u00e0 di Santa Maria in Borraccia, nella parte sud-orientale del territorio comunale, non lontano dal monastero di San Bruzio (rispetto al quale sorge a nord-est) e poco a nord della localit\u00e0 rurale di Morelle.\nStoria.\nIl convento sorse durante il Duecento nei pressi di Magliano in Toscana, ed era uno dei complessi religiosi che caratterizzavano la zona, assieme al monastero di San Bruzio.\nLa struttura rimase adibita per alcuni secoli per gli usi religiosi, venendo in seguito abbandonata: sul periodo e i motivi che comportarono la chiusura del convento vi \u00e8 ancora incertezza.\nIn epoca recente, quasi certamente nel corso dell'Ottocento, l'intero complesso fu trasformato in struttura rurale.\nAspetto attuale.\nIl convento di Santa Maria in Borraccia era ubicato presso l'attuale complesso rurale situato nell'omonima localit\u00e0.\nLa struttura architettonica, restaurata negli anni novanta, ha conservato gran parte degli originari elementi stilistici di epoca medievale, tanto da poter riconoscere tracce di romanico lombardo. Le strutture murarie esterne si presentano, infatti, interamente rivestite in blocchi di pietra, ove sono presenti alcuni elementi tamponati come ad esempio una monofora ad arco tondo in stile romanico. Nell'insieme, \u00e8 riconoscibile anche l'originaria planimetria dell'antico complesso religioso ed \u00e8 facilmente distinguibile l'area che ospitava la chiesa da quella in cui vi erano le celle conventuali."}
{"id": "2073152", "revid": "1745361", "url": "https://it.wikipedia.org/wiki?curid=2073152", "title": "Tuisto", "text": "Tuisto (o Tuisco) \u00e8 il progenitore divino delle trib\u00f9 germaniche elencate da Tacito nel \"De origine et situ Germanorum\", scritto nel 98. Questa figura resta oggetto tra alcuni studiosi di discussione, focalizzata sui collegamenti etimologici e sul paragone con altre figure cronologicamente posteriori della mitologia germanica (in particolare con la mitologia norrena).\nDe origine et situ Germanorum.\nTacito afferma che \"antichi carmi\" (latino: \"carminibus antiquis\") dei popoli germanici celebravano Tuisto come \"un dio, nato dalla terra\" (\"deum terra editum\"). Questi carmi associano a lui un figlio, Manno, che a sua volta aveva tre figli, la cui discendenza venne poi citata come Ingaevones, Herminones e Istaevones. Vivevano rispettivamente nei pressi dell'oceano (\"proximi Oceano\"), nell'entroterra (\"medii\"), e nelle altre parti (\"ceteri\") della regione geografica della Germania.\nMito della discendenza.\nI racconti di Tacito non corrispondono alla tradizione etnografica del mondo classico, che spesso fonde antropogonia, etnogonia e Teogonia per formare un singolo insieme sintetico. La successione di padre-figlio-tre figli \u00e8 un elemento ricorrente nelle aree sia germaniche sia non germaniche indoeuropee. \u00c8 stato ipotizzato che le caratteristiche essenziali del mito abbiano avuto origine nella societ\u00e0 proto-indoeuropea attorno al 2.000 a.C.\nSecondo Rives (1999), il fatto che antichi popoli germanici sostenessero di discendere da un dio nato dalla terra venne usato da Tacito per supportare l'ipotesi che fossero un popolo indigeno: la parola latina \"indigena\" veniva spesso usata come sinonimo del greco \"autochthonos\", indicando letteralmente \"[nato da] la terra stessa\". Lindauer (1975) fa notare che, nonostante questa autoproclamazione debba essere considerata frutto di semplice ignoranza dei fatti da parte di Tacito, non si \u00e8 completamente sbagliato, dal momento che aveva espresso questo parere basandosi sul paragone con la regione mediterranea del tempo, relativamente turbolenta.\nEtimologia.\nIl \" De origine et situ Germanorum\" contiene due principali varianti del nome. Quello usato pi\u00f9 di frequente, Tuisto, viene comunemente collegato alla radice proto-germanica \"*tvai\"- \"due\" ed al suo derivato \"*tvis\"- \"doppio\" o \"raddoppiato\", dando quindi a Tuisto il significato di \"ambi(-sessuato)\" o \"ermafrodita\" (dal termine tedesco \"Zwitter\"). Questo port\u00f2 Jacob Grimm a suggerire il fatto che Tuisto possa essere stato un essere ermafrodita, l'opinione tuttora pi\u00f9 condivisa tra gli studiosi. Inoltre questa interpretazione ha portato a supporre un possibile collegamento tra il germanico Tuisto e lo Ymir della tarda mitologia norrena (vedi sotto).\nLa seconda variante del nome, presente originariamente nel manoscritto \"E\", viene letta Tuisco. Una proposta etimologica ricostruisce il proto-germanico \"*tiwisko\" legandolo a \"*Tiwaz\", trasformando il significato in \"figlio di Tiu\". Questa interpretazione renderebbe Tuisco figlio del dio-cielo (proto-indoeuropeo: *\"Dyeus\") e della madre terra.\nTuisto e Ymir.\nSono stati ipotizzati collegamenti tra la figura del I secolo Tuisto e l'ermafrodita Ymir della tarda mitologia norrena, citato nelle fonti del XIII secolo. Questa idea \u00e8 basata su similitudini funzionali ed etimologiche. Meyer (1907) considera talmente forte la relazione da considerare i due come la stessa cosa. Lindow (2001), ripensando al possibile legame etimologico tra Tuisto e Ymir, nota una differenza essenzialmente funzionale: mentre Ymir viene descritto come \"una figura essenzialmente negativa \", Tuisto \u00e8 un essere \"venerato\" (\"celebrant\") dai primi popoli germanici citati nel carme, e con nessun commento negativo fatto da Tacito.\nJacob (2005) tenta di stabilire una relazione genealogica tra Tuisto e Ymir basandosi sull'etimologia e sul paragone con la mitologia indiana post-vedica: dal momento che Tvastar, attraverso la figlia Sarany\u016b ed il marito Vivasw\u0101n, si dice essere stato il nonno dei gemelli Yama e Yami, Jacob suppone che il germanico Tuisto (ipotizzando un legame con Tvastr) dovesse essere in origine il nonno di Ymir (equivalente di Yama). Per puro caso la mitologia indiana contiene anche la figura di Manu (equivalente del germanico Manno), progenitore vedico dell'umanit\u00e0, figlio di Vivasw\u0101n, il che lo rende fratello di Yama/Ymir."}
{"id": "2073153", "revid": "880789", "url": "https://it.wikipedia.org/wiki?curid=2073153", "title": "Meredith Gordon", "text": ""}
{"id": "2073154", "revid": "19933", "url": "https://it.wikipedia.org/wiki?curid=2073154", "title": "Tuisco", "text": ""}
{"id": "2073155", "revid": "1714743", "url": "https://it.wikipedia.org/wiki?curid=2073155", "title": "Ugo I di Champagne", "text": "Origine.\nUgo, secondo la \"Genealogica ex Stirpe Sancti Arnulfi descendentium Mettensis\", era il figlio ultimogenito del conte di Blois, Chartres, Ch\u00e2teaudun, Tours, Provins e Reims], dal 1004, Conte di Champagne (conte di Troyes e conte di Meaux), Tebaldo e di Alice de Cr\u00e9py, come ci conferma la \"Chronica Albrici Monachi Trium Fontium\" e come si pu\u00f2 dedurre dal documento n\u00b0 3517 del \"Recueil des chartes de l'abbaye de Cluny. Tome 4\", di Alice de Cr\u00e9py, figlia del conte Rodolfo II di Valois e Adelaide di Bar-sur-Aube, come ci conferma la \"Chronica Albrici Monachi Trium Fontium\", erede della contea di Bar-sur-Aube.&lt;br&gt;Tebaldo, secondo il \"Hugonis Floriacensis, Liber qui Modernorum Regum Francorum continet Actus 10\", era il figlio primogenito del conte di Blois, Chartres, Ch\u00e2teaudun, Tours, Provins e Reims], dal 1004, Conte di Champagne (diciassettesimo conte di Troyes, ottavo conte di Meaux), Oddone II di Blois e di Ermengarda d'Alvernia, che, secondo la \"Genealogiae comes Flandriae\" era figlia del Conte d'Alvernia, Guglielmo IV e della moglie Humberge (o Ermengarda), figlia di Etienne de Brioude, conte di G\u00e9vaudan e Forez, nell'Aquitania orientale e della sua seconda moglie (il matrimonio, avvenuto prima del 960 \u00e8 confermato dal \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"), Adelaide d'Angi\u00f2 (ca 942 - 1026), figlia del Conte d'Angi\u00f2 e poi, conte di Nantes e duca di Bretagna, Folco II e di Gerberga (che il nome della madre fosse Gerberga \u00e8 confermato dal documento \u00e8 il n\u00b0 II del \"Cartulaire de l'abbaye de Saint-Aubin d'Angers, Tome I\", dove suo fratello, Goffredo Grisegonelle dichiara di essere figlio di Folco e Gerberga (\"patris mei Fulconis, matris quoque me\u00e6 Gerberg\u00e6\")) di cui non si conoscono con certezza gli ascendenti.\nBiografia.\nDopo la morte dello zio, il conte di Champagne (le conte di Meaux, di Troyes) e conte di Vitry, Stefano, (\"Stephani comitis palatini\"), che, secondo gli \"Obituaires de Sens Tome II, Eglise cath\u00e9drale de Chartres, Livre d'Anniversaires mid-xiii si\u00e8cle\", avvenne il 19 maggio (\"XIV Kal Jun\") del 1047 o 1048, suo padre, Tebaldo divenne reggente delle contee di Meaux, di Troyes, e di Vitry, per conto del giovane nipote, Oddone III, ancora minorenne.Il nipote, qualche anno dopo, pare a seguito dell'omicidio di un nobile della contea di Champagne, si dovette rifugiare in Normandia e Tebaldo ne approfitt\u00f2 per appropriarsi dei titoli e delle terre del nipote, che alla fine abdic\u00f2 e Tebaldo, circa nel 1066, divenne anche conte, Tebaldo I di Champagne che, distintosi come protettore di abbazie, favor\u00ec la riforma monastica.\nSuo padre, Tebaldo (\"Tebaldus comes Carnotensium\") mor\u00ec, nel 1089, secondo gli \"Obituaires de Sens Tome II, Abbaye de Saint-P\u00e8re-enVall\u00e9e\", il 30 settembre (\"II Kal Oct\"), e, secondo la \"Chronica Albrici Monachi Trium Fontium\" fu sepolto a \u00c9pernay.&lt;br&gt;Alla sua morte, secondo il \"Hugonis Floriacensis, Liber qui Modernorum Regum Francorum continet Actus 11\", Stefano Enrico, il primogenito, eredit\u00f2 la contea di Blois e la contea di Meaux, mentre la contea di Troyes, and\u00f2 a Ugo]; Ugo aveva ereditato la contea di Bar-sur-Aube, ed eredit\u00f2 la contea di Troyes e di Vitry, dopo la morte, nel 1093, di Oddone, il secondogenito, che invece le aveva ereditate nel 1089.&lt;br&gt;Anche il monaco cristiano, storico, autore di cronache, Orderico Vitale, cita Oddone e Ugo, come fratelli di Stefano Enrico e figli di Tebaldo.\nAlla morte del fratello, Oddone IV, nel gennaio del 1093, Ugo gli succedette nelle contee di Troyes e di Vitry.\nNel 1102, suo fratellastro, Stefano Enrico fu catturato e decapitato nella seconda Battaglia di Ramla del maggio 1102., dopo essere stato assediato nella torre della citt\u00e0. La \"Chronique de Robert de Torigni, abb\u00e9 du Mont-Saint-Michel\" riporta la morte di Stefano Enrico nel mese di luglio (102 XV Kal Aug), mentre tutti i necrologi riportano la data del 19 maggio.&lt;br&gt;Alla notizia della sua morte, secondo Orderico Vitale, nella contea di Blois gli succedette il figlio maschio secondogenito, ancora minorenne, Tebaldo., mentre la contea di Meaux, and\u00f2 a Ugo, che unificando le sue tre contee, di Troyes, di Vitry, e di Bar-sur-Aube, con quella di Meaux, fu il primo ad assumere il titolo di conte di Champagne.\nUgo si rec\u00f2 in Palestina per la prima volta, nel 1104, come ci viene riportato dal \"Cartulaires de l'abbaye de Molesmes, ancien dioc\u00e8se de Langres\", che riferisce di una visita di Ugo (\"Hugues, comte de Champagne\") all'abbazia, per pregare (\"orationis gratia\") e fare una donazione, prima della partenza e rientr\u00f2 nei suoi domini nel 1108.\nNell'agosto del 1114, Ugo ritorn\u00f2 in Terra Santa, accompagnato ancora da Ugo di Pains, che rimase in Palestina per diversi anni.Quando, nel 1116, Ugo rientr\u00f2 in Champagne favor\u00ec l'espansione dell'Abbazia di Clairvaux fondata anche per merito delle sue donazioni.\nNell'ottobre 1119, Ugo partecip\u00f2 al concilio di Reims e Papa Callisto II lo invi\u00f2, assieme al suo seguito a dare il benvenuto al vescovo di Magonza, Adalberto I di Saarbr\u00fccken.\nNel 1124, il re d'Inghilterra e duca di Normandia, Enrico I Beauclerc si alle\u00f2 col proprio genero, l'imperatore germanico Enrico V, che invase la contea di Champagne, arrivando sino a Reims, dove si ferm\u00f2, perch\u00e9 lo attendeva un imponente esercito; la maggior parte dei feudatari francesi si era allineata col proprio re, Luigi VI il Grosso, anche coloro che dieci anni prima si erano alleati col re d'Inghilterra, Enrico I Beauclerc, che lo costrinse a rientrare in Germania.Sugerio di Saint-Denis, nel suo libro \"Vie de Louis VI le Gros\" asserisce che Luigi VI benefici\u00f2 dell'aiuto di \u00ab\"una tale quantit\u00e0 di cavalieri e di gente che si sarebbero dette cavallette che nascondevano agli occhi la superficie della terra\".\u00bb e facendo l'elenco dei nobili presenti, tra gli altri annovera il duca Ugo II di Borgogna, il conte Guglielmo II di Nevers, il conte Rodolfo di Vermandois, il conte Tebaldo IV di Blois, con lo zio paterno, il conte Ugo I di Champagne, il conte Carlo I delle Fiandre detto il Buono, il duca Guglielmo IX d'Aquitania, il conte Folco V d'Angi\u00f2 e il duca Conan III di Bretagna.\nNel 1125, secondo la \"Chronica Albrici Monachi Trium Fontium\", rinunci\u00f2 alla contea di Champagne a favore di suo nipote, il conte di Blois, Tebaldo, il figlio secondogenito del suo fratellastro Stefano Enrico, che continu\u00f2 a portare unicamente il titolo di conte di Blois, e Ugo, per la terza volta, si rec\u00f2 in Terra Santa, a combattere a fianco dei Cavalieri templari, e dove mor\u00ec nel corso del 1126.\nMatrimoni e discendenza.\nNel 1094, Ugo, secondo la \"Historia Regum Francorum Monasterii Sancti Dionysii\", aveva sposato Costanza di Francia, figlia del re di Francia, Filippo I e di Berta d'Olanda, citata come sorella (sorellastra) di Roberto II di Fiandra. Il matrimonio fu annullato, a Soissons il 25 dicembre 1104, per consanguineit\u00e0, e Costanza, poi, nel 1106, spos\u00f2 a Chartres, in seconde nozze, Boemondo, principe di Taranto e di Antiochia.&lt;br&gt;Ugo da Costanza, secondo il documento n\u00b0 240 del \"Cartulaires de l'abbaye de Molesmes, ancien dioc\u00e8se de Langres\" (non consultato), ebbe un figlio:\nNel 1110, secondo la \"Chronica Albrici Monachi Trium Fontium\", Ugo aveva sposato, in seconde nozze, Isabella, citata come sorella di Rinaldo e Guglielmo (\"Elizabeth sororem comitis Raynaldi de Burgundia et comitis Guilelmi de Ultrasagonnam\"), quindi figlia del conte di M\u00e2con e conte di Vienne, Stefano di Borgogna, detto l\"'Ardito\" e di Beatrice di Lorena, figlia di Gerardo di Lorena, figlia del Conte di Metz e Chatenoy e Duca di Lorena, Gerardo I, come ci viene confermato dal documento n\u00ba 3791 del \"Recueil des chartes de l'abbaye de Cluny. Tome 5\" (anche se il nome di Beatrice non viene citato, ma viene confermato dalla nota della pagina successiva).&lt;br&gt;Ugo da Isabella ebbe un figlio:"}
{"id": "2073160", "revid": "729019", "url": "https://it.wikipedia.org/wiki?curid=2073160", "title": "Edgardo Venturi", "text": "Biografia.\nEsord\u00ec a 16 anni in serie C nell'OVA Pieve di Cento e, mentre ancora militava nelle serie inferiori, Venturi fu convocato per le varie selezioni nazionali giovanili, fino a essere selezionato, nell'estate del 1983, per un \"tour\" della Nazionale maggiore in Nordamerica, debuttando quindi a livello internazionale, contro il , prima ancora di avere una sola presenza in serie A.\nDopo il debutto internazionale riscosse l'interesse di diversi club di massima serie, e poco dopo scelse di essere ingaggiato dal Rovigo, con cui rimase 10 stagioni vincendo i campionati del 1987-88 e 1989-90; cess\u00f2 l'attivit\u00e0 sportiva nel 1993 per impiegarsi nel ramo assicurativo.\nIn Nazionale partecip\u00f2 alle Coppe FIRA dal 1984 al 1993 e prese parte, inoltre, alla in Inghilterra, nel corso del quale fu schierato in occasione del miglior risultato - a tutt'oggi - dell' contro la , una sconfitta 21-31.\nPi\u00f9 recentemente \u00e8 passato anche a ricoprire ruoli dirigenziali: presidente del suo club originario, l'OVA Rugby Pieve, NEL 2009 \u00e8 vicepresidente dell'Unione Rugbistica Bolognese, club nato dalla fusione del Pieve con il Reno Rugby.successivamente ha allenato la Reno Rugby Bologna portandola in serie B e mantenendovela per 3 anni.\nHa allenato con successo la squadra del Rugby Pieve 1971 che militava in C1.\nA partire dalla stagione sportiva 2017/2018 ricopre il ruolo di head coach della squadra Giallo Dozza Bologna Rugby composta interamente da detenuti della Casa Circondariale di Bologna, militante in serie C2 Emilia Romagna, portandola a conseguire il terzo posto nel campionato 2018/2019."}
{"id": "2073162", "revid": "228587", "url": "https://it.wikipedia.org/wiki?curid=2073162", "title": "Primatech", "text": ""}
{"id": "2073166", "revid": "729019", "url": "https://it.wikipedia.org/wiki?curid=2073166", "title": "Circondario di Osnabr\u00fcck", "text": "Il circondario di Osnabr\u00fcck \u00e8 un circondario (\"Landkreis\") della Bassa Sassonia, in Germania.\nComprende 8 citt\u00e0 e 26 comuni.\nIl capoluogo \u00e8 Osnabr\u00fcck, che tuttavia non appartiene al circondario."}
{"id": "2073173", "revid": "149727", "url": "https://it.wikipedia.org/wiki?curid=2073173", "title": "Landkreis Osnabr\u00fcck", "text": ""}
{"id": "2073175", "revid": "767487", "url": "https://it.wikipedia.org/wiki?curid=2073175", "title": "The Orphanage", "text": "The Orphanage (\"El Orfanato\") \u00e8 un film del 2007 diretto da Juan Antonio Bayona, vincitore di sei premi Goya, su quattordici candidature.\nIl film \u00e8 stato presentato come Proiezione Molto Speciale alla 46\u00ba edizione della Semaine de la Critique all'interno del Festival di Cannes 2007.\nUscito nel paese natale il 28 dicembre 2007, in Italia il film, distribuito dalla Key Films, \u00e8 uscito nelle sale il 14 novembre 2008.\nTrama.\nIl film \u00e8 ispirato a una storia vera. \nLaura ha trascorso un'infanzia felice in un orfanotrofio (un'isolata dimora poco lontana dal mare, nelle Asturie), amata dal personale quanto dagli altri bambini orfani, che lei ha amato come fossero fratelli e sorelle. Trent'anni dopo decide di ritornare all'orfanotrofio, ormai abbandonato, insieme al marito Carlos e al figlio adottivo Sim\u00f3n affetto da HIV, per riaprirlo come casa famiglia per bambini con Sindrome di Down.\nSubito per\u00f2, l'alone di mistero di quel luogo sembra stimolare la fantasia del figlio, che comincia a tessere una tela di storie fantastiche e di \u00abamici immaginari\u00bb, che vengono ascoltate con disagio da Laura. Mentre il padre Carlos rimane scettico, credendo che il figlio si stia inventando tutto, Laura piomba nelle irreali storie del figlio, che divengono reali, facendo riemergere dall'oblio ricordi tormentosi della propria infanzia. Un giorno si presenta in casa un'assistente sociale, che cerca con veemenza di parlare del passato del bambino. Laura la caccia in malo modo, ma poco dopo Sim\u00f2n la sottopone a una strana \"caccia al tesoro\", che lui dice essere stata organizzata dai suoi amici immaginari, al termine della quale lui si trova di fronte ai suoi documenti d'adozione. Le dice inoltre di sapere che lei e suo marito non sono i suoi veri genitori, poich\u00e9 gliel'avrebbero detto i suoi amici. La donna rimane molto turbata dall'avvenimento, ma cerca di essere comprensiva con suo figlio.Durante la notte,la stessa assistente sociale si intrufola di nascosto nel capanno del giardino dell\u2019abitazione mentre sembra cercare qualcosa,ma viene scoperta da Laura e si d\u00e0 alla fuga.Alla festa in maschera per l'inaugurazione della casa famiglia, il bambino scompare come inghiottito dal nulla. Nessuno dei presenti sembra averlo visto, cos\u00ec come nessuno sembra aver visto il bambino con la maschera da spaventapasseri che ha seguito Laura fino in bagno, per poi rinchiuderla dentro. Per i genitori inizia l'incubo e il desiderio inarrestabile di ritrovare il figlio.\nLe ricerche della polizia durano sei mesi senza successo. L'unica cosa che scopre la polizia \u00e8 che l'assistente sociale che era venuta da Laura le ha lasciato un biglietto da visita falso.\nUn giorno, mentre Laura e Carlos sono in macchina, vedono l'assistente sociale che attraversa la strada davanti a loro. Laura la chiama, la vecchia si ferma e in quell'istante viene investita da un'ambulanza che la colpisce in pieno, uccidendola. La donna si chiamava Benigna, ed era un'inserviente dell'orfanotrofio, arrivata dopo la partenza di Laura. La polizia esegue delle ricerche su di lei e scopre che aveva un figlio, di cui si vergognava perch\u00e9 deformato in volto. Il bambino, di nome Tom\u00e1s, portava sempre una maschera.\nDurante un gioco con gli altri bambini dell'orfanotrofio il figlio di Benigna era stato trascinato in una grotta vicino alla spiaggia. Qui gli era stato rubato il cappuccio con cui nascondeva il suo viso. I bambini l'avevano atteso fuori dalla grotta, ma con l'arrivo dell'alta marea rimase ucciso annegato e il suo corpo tempo dopo venne ritrovato portato a riva dalla marea.\nLa madre prova tutte le strade: si rivolge prima a un gruppo d'ascolto, poi parla con uno psicanalista. Lo specialista le propone di ascoltare una medium. Carlos \u00e8 scettico, ma l'esperimento viene condotto poich\u00e9 Laura ha percepito dei rumori e delle presenze in casa; inoltre sar\u00e0 presente anche una funzionaria della polizia. La medium, Aurora, percepisce la presenza nella casa di cinque bambini, sente le loro grida, poi li vede: sono stati avvelenati e sono in punto di morte. Sim\u00f3n non \u00e8 tra loro.\nAl termine della visita, Laura si trova in bilico tra la sua coscienza, che le dice di credere alla medium, e il marito e la poliziotta, che le consigliano di non fidarsi. La medium, che ha ascoltato le critiche, le dice: \"Non si deve vedere per credere, ma credere per vedere. Se lei crede, allora vedr\u00e0\".\nLaura decide di credere alla medium ed accetta una caccia al tesoro con \u00abi bambini\u00bb. La scoperta \u00e8 terribile: dentro un forno in disuso da trent'anni scopre dei sacchi con i poveri resti umani di alcuni corpi. Interviene la polizia, che identifica i cadaveri di cinque bambini. Erano stati tutti ospiti dell'orfanotrofio, e Laura era stata loro amica. Laura capisce finalmente cos'era successo nella casa: Benigna si era vendicata con i cinque compagni di gioco di Tom\u00e1s uccidendoli tutti. A questo punto Laura pensa di aver capito la verit\u00e0: gli spiriti dei cinque bambini hanno rapito Sim\u00f3n per vendicarsi di essere stati uccisi da Benigna; inoltre trova gli indizi per una \"caccia al tesoro\" simile a quella che le aveva fatto giocare suo figlio, ma non riesce a trovare l'ultima tappa, simboleggiata da una maniglia divelta da una porta che non si trova. Cos\u00ec concepisce un piano per riprendersi suo figlio. Chiede al marito di lasciarla sola nella casa per due giorni, poi riassetta la casa per renderla simile a com'era ai suoi tempi. Rif\u00e0 lo spaventapasseri, rif\u00e0 la stanza dei bambini, poi, all'ora della merenda, suona la campanella e si mette a tavola. La tavola \u00e8 perfettamente imbandita com'era trent'anni prima. Laura si fa coraggio e spera che succeda qualcosa, ma non accade nulla.\nOrmai persasi d'animo tenta un'ultima cosa: il gioco \u00abUn, due, tre: stella!\u00bb, che quand'era bambina faceva tutti i giorni. All'improvviso scorge delle presenze dietro di lei. Poi viene toccata sulla schiena. Si volta ed insegue le presenze, che la portano in uno sgabuzzino. Capisce che c'\u00e8 una porta nascosta. Al di l\u00e0 scopre una scala che porta in basso. Scende e trova un ambiente dove non era mai stata prima. Alle pareti ci sono disegni fatti da mano infantile. Pensa di essere arrivata alla soluzione finale. Infatti in un angolo della stanza vede Sim\u00f3n: lo stringe forte a s\u00e9 per proteggerlo dalle inquietanti presenze che nel frattempo hanno fatto capolino nello scantinato e lo prega di cancellare per sempre i suoi \u00abamici invisibili\u00bb e di affidarsi totalmente ai genitori. Quando riapre gli occhi, Laura si accorge di avere tra le braccia solo una coperta e, guardandosi attorno, scopre il cadavere del piccolo Sim\u00f3n con indosso la maschera di Tom\u00e1s. Allora capisce tutto. In realt\u00e0 \u00e8 stata lei a uccidere il figlio: inconsapevolmente, durante la festa, aveva sbarrato la porta di accesso alla cantina, che in passato era la vecchia stanza del bambino deforme, in cui Sim\u00f3n si era recato e dalla quale non era pi\u00f9 potuto uscire. I rumori che lei sentiva in casa erano fatti dal piccolo che cercava di uscire, mentre gli spiriti erano buoni e cercavano di indirizzarla verso di lui perch\u00e9 potessero salvarlo.\nStringendo a s\u00e9 il bambino ormai morto, si dirige nella camerata da letto dei bambini, ingerisce delle pillole e si suicida, rivedendo attorno a s\u00e9 tutti i suoi ex-compagni di gioco. Davanti all'orfanotrofio viene posta una targa commemorativa e il marito di Laura vi depone dei fiori. Rivisitando la casa trova, sul pavimento della stanza dei bambini, una catenina con medaglietta che aveva dato alla moglie prima di lasciarla sola dicendole che l'avrebbe rivoluta indietro solo dopo aver ritrovato Simon. Le porte della camera si aprono improvvisamente, Carlos guarda nella loro direzione e sorride.\nIncassi.\nIn Italia, in totale, la pellicola ha incassato circa 1.385.638 \u20ac, mentre l'incasso mondiale (dato aggiornato al 3 marzo 2008 quindi prima della uscita nelle sale italiane) ammonta a ben 56.100.003 \u20ac\nSolo nel primo weekend (14-16 novembre), in Italia il film ha incassato 585.282 \u20ac, con una media per sala di circa 2.912 \u20ac. Gli incassi del secondo weekend (21-23 novembre) si aggirano intorno ai 332.532 \u20ac, con una media per sala di 1.797 \u20ac.\nRemake.\nLa New Line Cinema ha ottenuto i diritti della pellicola per realizzare un remake in lingua inglese con Guillermo del Toro come produttore. Il 4 agosto 2009 \u00e8 stato annunciato che a dirigere il remake statunitense della pellicola sar\u00e0 Larry Fessenden."}
{"id": "2073179", "revid": "200568", "url": "https://it.wikipedia.org/wiki?curid=2073179", "title": "Cromo esavalente", "text": ""}
{"id": "2073182", "revid": "2138421", "url": "https://it.wikipedia.org/wiki?curid=2073182", "title": "F\u00fcrstenau", "text": ""}
{"id": "2073185", "revid": "1305772", "url": "https://it.wikipedia.org/wiki?curid=2073185", "title": "Scorff", "text": "Con il termine Scorff si possono intendere:"}
{"id": "2073189", "revid": "729019", "url": "https://it.wikipedia.org/wiki?curid=2073189", "title": "Locazione evolutiva", "text": "La locazione evolutiva \u00e8 una forma specifica di locazione e, ancora pi\u00f9 in particolare, una forma di locazione operativa, di uso frequente nell'ambito di aziende medio/grandi dove vengono utilizzati beni che invecchiano rapidamente e che necessitano di assistenza, supporto, aggiornamento e sostituzione.\nCome nella locazione operativa, il contratto riguarda il godimento dei beni e non il finanziamento dei beni stessi (come invece accade per il leasing). Il rischio di propriet\u00e0 rimane a carico del locatore; non \u00e8 possibile riscattare i beni al termine del contratto e non esiste una durata minima del contratto stesso. Al termine del periodo di contratto, il cliente ha la possibilit\u00e0 di prolungarne la durata, oppure restituire i beni o chiederne la sostituzione, oppure chiedere l'acquisto dei beni stessi (senza averne per\u00f2 diritto automatico per contratto).\nLa locazione evolutiva aggiunge alla locazione operativa la flessibilit\u00e0 nel tempo. Il locatore aggiorna, rinnova e supporta i beni secondo le esigenze del cliente e secondo le variazioni di \"budget\" a disposizione. Nel caso per esempio di beni come parchi informatici in funzionamento continuo, il locatore pu\u00f2 offrire compresi nel contratto servizi di \"business continuity\", aggiornamento e sostituzione della base \"hardware\" e \"software\", configurazione dei sistemi di sicurezza e altro.\nOltre ai beni caratteristici dell'Information Technology (IT), la locazione evolutiva si applica tipicamente a beni che operano con ricambi e \"consumabili\", per esempio fotocopiatrici e impianti di stampa, beni elettromedicali, imbarcazioni, macchine per la movimentazione del terreno e cos\u00ec via.\nSociet\u00e0 fornitrici di locazione evolutiva in Italia:\nEcs Italia, Ibm, Sun Microsystems "}
{"id": "2073192", "revid": "124207928", "url": "https://it.wikipedia.org/wiki?curid=2073192", "title": "Vanessa da Mata", "text": "Biografia.\nHa lavorato alla composizione della colonna sonora di numerose telenovelas e di un film del 2006, \"Muito Gelo e Dois Dedos D'\u00c1gua\".\nLe sue canzoni \"Ai, Ai, Ai...\" e \"Boa Sorte/Good Luck\", eseguite entrambe in duetto con Ben Harper, sono arrivate alla prima posizione dei singoli pi\u00f9 venduti in Brasile.\nNel 2006 \u00e8 stata premiata con il Pr\u00eamio Multishow de M\u00fasica Brasileira per il brano \"Ai, Ai, Ai...\"."}
{"id": "2073196", "revid": "162719", "url": "https://it.wikipedia.org/wiki?curid=2073196", "title": "SELEX Sensors and Airborne Systems", "text": ""}
{"id": "2073200", "revid": "729019", "url": "https://it.wikipedia.org/wiki?curid=2073200", "title": "Scorff (fiume)", "text": "Lo Scorff (in bretone \"Skorf\") \u00e8 un fiume francese che scorre nella regione della Bretagna, attraversando il dipartimento del Morbihan (56) per poi sfociare nell'Oceano Atlantico dopo essersi congiunto al fiume Blavet formando con esso l'estuario.\nGeografia.\nLa sorgente dello Scorff \u00e8 a nord di Lango\u00eblan.\nIl fiume attraversa il Morbihan passando per Gu\u00e9men\u00e9-sur-Scorff e per Pont-Scorff e termina il suo corso a Lorient, ove le sue acque si uniscono a quelle del Blavet nella rada di Lorient, sfociando quindi nell'Oceano Atlantico.\nNella parte centrale del suo corso segna il confine fra i dipartimenti di Finist\u00e8re (alla sua destra orografica) e di Morbihan.\nIdrologia.\nLo Scorff presenta a Pont Kerlo in Plouay una superficie di bacino di 300\u00a0km\u00b2 (circa il 60 % della totalit\u00e0 del suo bacino all'imbocco nella rada di Lorient) e la sua portata media intera annua \u00e8 di 5,02\u00a0m\u00b3/s.\nQuella media mensile varia fra 10,1\u00a0m\u00b3/s in p\u00e9riodo di piena nell'inverno e di 1,36\u00a0m\u00b3/s nel periodo di magra in estate. Tuttavia, nel breve periodo, le sue variazioni di portata sono ben pi\u00f9 significative.\nLa portata massima giornaliera \u00e8 di 93,00\u00a0m\u00b3/s (valore misurato il 15 febbraio 1974) e la portata minima su tre giorni consecutivi \u00e8 di 0,111\u00a0m\u00b3/s (valore misurato fra il 29 ed il 31 agosto 1976 durante la sua maggior magra storica).\nIttiologia.\nNelle sue acque si pesca la trota fario ed il suo corso viene anche risalito dal salmone atlantico."}
{"id": "2073203", "revid": "1993454", "url": "https://it.wikipedia.org/wiki?curid=2073203", "title": "Manda (kaiju)", "text": "Manda \u00e8 un kaij\u016b del vasto bestiario della Toho Kingdom, pi\u00f9 volte comparso nei film della serie di Godzilla.\nAspetto e abilit\u00e0.\nManda sarebbe un mostro adorato dal popolo Mu (sicuramente si sono ispirati al serpente a sette teste N\u0101r\u0101ya\u1e47a che era un dio Mu). Nonostante dicano che si tratti di un Serpente marino, Manda ha l'aspetto molto simile ad un Drago cinese per via delle corna e le minuscole zampe dei dragoni orientali. Manda ha le scaglie color verde scuro e delle corna appuntite sulla testa che scompaiono nel film Gli eredi di King Kong. \u00c8 un abilissimo nuotatore ed \u00e8 in grado di respirare sia in acqua che l'aria. Il suo corpo \u00e8 lungo 300 metri e pu\u00f2 stritolare materie pesanti come per appunto, un serpente. Manda \u00e8 in grado di assorbire l'elemento circostante come si \u00e8 visto sul film .\nStoria.\nLa prima apparizione di Manda risale al 1963, nel film \"Atragon\", dove si tratterebbe di una divinit\u00e0 dei Mu, che in quel film erano gli antagonisti che volevano conquistare il mondo. Quando il sottomarino protagonista Gotengo si inoltra nelle profondit\u00e0 marine, Manda, (Invocato dalla perfida regina) parte all'attacco e con il suo lungo corpo comincia a stritolare il sommergibile, ma il Gotengo elettrizza la sua corazza folgorando Manda che batte ritirata verso una roccia, per\u00f2 il Gotengo congela Manda sparando con il cannone \"Zero assoluto\" . Si presume che sia rimasto in stato di ibernazione fino al 1994 per poi essere scongelato e messo sull'isola Ogasawara insieme agli altri Kaij\u016b nel film Gli eredi di King Kong. Sempre in quel film, Manda viene ipnotizzato dagli alieni e viene mandato a distruggere la citt\u00e0 di Londra. Manda sarebbe rimasto in vita fino al 2004 su dove ingagger\u00e0 un duello con il nuovo Gotengo.\nDopo una battaglia subacquea simile a quella di Atragon, Manda viene di nuovo congelato dal cannone \"Zero Assoluto\" per poi essere ridotto a brandelli dalla trivella di Gotengo, cosa che lo uccide definitivamente."}
{"id": "2073215", "revid": "773636", "url": "https://it.wikipedia.org/wiki?curid=2073215", "title": "Cappella di Santa Maria a Colle Lupo", "text": "La cappella di Santa Maria a Colle di Lupo \u00e8 una chiesa nel comune di Magliano in Toscana.\nStoria.\nLa cappella fu eretta per volont\u00e0 del conte Gino Ghezzi in onore e in memoria della zia la N.D. Adele Franceschi e fu inaugurata il 9 giugno 1932.\nDescrizione.\nLa sua ubicazione \u00e8 presso lo storico complesso della Fattoria di Colle di Lupo, presso l'omonima localit\u00e0 nella parte orientale del territorio comunale.\nLa cappella si presenta in stile neoclassico, con una caratteristica pianta circolare preceduta e seguita lungo lo stesso asse da due avancorpi, di cui uno breve anteriore e uno lungo posteriore.\nLe strutture murarie esterne si presentano interamente rivestite in blocchi di pietra, con varie monofore ad arco tondo che si aprono lungo le pareti esterne laterali e attorno al tiburio della cupola circolare. Sul tetto dell'avancorpo posteriore di forma pi\u00f9 allungata si eleva un campanile a vela che include le celle campanarie.\nIl portale d'ingresso rettangolare architravato e modanato, preceduto da una serie di gradini, si apre presso il centro dell'avancorpo anteriore che si presenta sotto forma di pronao. L'architrave del portale costituisce la base per l'arco che racchiude un'ampia lunetta in cui si aprono tre monofore, anch'esse ad arco tondo, delle quali la centrale risulta pi\u00f9 alta rispetto alle laterali.\nL'interno, ad aula unica, \u00e8 caratterizzato dalla presenza di una serie di colonne a sezione circolare, che nell'insieme costituiscono la base degli archi a tutto sesto sui quali trova appoggio il tiburio della cupola circolare."}
{"id": "2073216", "revid": "599013", "url": "https://it.wikipedia.org/wiki?curid=2073216", "title": "Melle", "text": ""}
{"id": "2073221", "revid": "729019", "url": "https://it.wikipedia.org/wiki?curid=2073221", "title": "Raffaele Dolfato", "text": "Biografia.\nTerza linea ala scattante grazie al fisico non estremamente possente, esord\u00ec in campionato con il , cui leg\u00f2 tutta la carriera, nel 1981; con la squadra della marca trevigiana vinse tre titoli di campione d'Italia, di cui il secondo, nel 1989, con i gradi di capitano e il terzo, nel 1992, che lo vide iscritto nel ruolino marcatori con una meta in finale contro .\nDebutt\u00f2 in Nazionale il 3 marzo 1985 contro un XV della , e fu tra coloro che il C.T. Marco Bollesan selezion\u00f2 per la , la prima edizione assoluta di tale competizione.\nDisput\u00f2 in totale 9 incontri in Nazionale, l'ultimo dei quali nel 1988 contro l'.\nRitiratosi nel 1994, si dedic\u00f2 alla conduzione dell'azienda di abbigliamento da lui fondata, la Dominae; il 7 luglio 1997, all'et\u00e0 di 34 anni, rimase ucciso in un incidente stradale sulla statale Postumia, all'altezza di Olmi, frazione di San Biagio di Callalta: alla guida di una motocicletta BMW R 100, Dolfato si scontr\u00f2 frontalmente con un'automobile e mor\u00ec prima dell'arrivo dei soccorsi.\nI suoi funerali si tennero due giorni pi\u00f9 tardi."}
{"id": "2073240", "revid": "767487", "url": "https://it.wikipedia.org/wiki?curid=2073240", "title": "Boa Sorte/Good Luck", "text": "Boa Sorte/Good Luck \u00e8 un singolo della cantante brasiliana Vanessa da Mata e del cantante statunitense Ben Harper, pubblicato in Brasile nel 2007 come primo estratto dal terzo album in studio di Vanessa da Mata \"Sim\".\nDescrizione.\nIl brano, cantato in lingua anglo-portoghese, \u00e8 stato scritto da Vanessa da Matta e prodotto da Mario C. e Kassin.\nSuccesso commerciale.\nIl singolo, pubblicato nel resto del mondo nel 2008, ha contribuito a far conoscere la cantante Vanessa da Mata al di fuori del Brasile. Il singolo era gi\u00e0 stato un notevole successo in Brasile, dove aveva raggiunto il primo posto dei singoli pi\u00f9 venduti."}
{"id": "2073259", "revid": "729019", "url": "https://it.wikipedia.org/wiki?curid=2073259", "title": "NGC 6208", "text": "NGC 6208 \u00e8 un ammasso aperto visibile nella costellazione dell'Altare.\nOsservazione.\nSi individua nella parte occidentale della costellazione, immerso in un ricchissimo campo stellare della Via Lattea, in questo tratto piuttosto luminosa e relativamente poco oscurata; si trova circa 2,6 gradi a nordovest della stella e si confonde facilmente con le stelle di fondo. Attraverso un binocolo \u00e8 difficilmente individuabile a causa della sua luminosit\u00e0 poco elevata, mentre con un telescopio da 120mm \u00e8 possibile notare un debole addensamento di stelle di magnitudine 11 e 12; con strumenti di diametro maggiore si osservano alcune decine di stelle fino alla magnitudine 14, sempre difficili da contrastare rispetto alle numerose stelle di fondo.\nA causa della sua declinazione fortemente meridionale, quest'ammasso pu\u00f2 essere osservato soprattutto da osservatori situati nell'emisfero australe della Terra; la sua osservazione dall'emisfero nord \u00e8 possibile solo in vicinanza delle latitudini tropicali. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nNGC 6208 \u00e8 stato scoperto da James Dunlop nel 1826, durante la sua permanenza in Australia come sovrintendente dell'osservatorio del Nuovo Galles del Sud, con un telescopio da 9 pollici; fu poi riosservato da John Herschel e nel New General Catalogue \u00e8 descritto come un ammasso formato da stelle con magnitudini comprese fra la 9 e la 12.\nCaratteristiche.\nNGC 6208 \u00e8 un ammasso situato a circa 940\u00a0parsec (circa 3060 anni luce) di distanza, dunque molto vicino al bordo pi\u00f9 esterno del Braccio del Sagittario, molto in primo piano rispetto alla quasi totalit\u00e0 degli ammassi aperti visibili nella costellazione dell'Altare. La sua et\u00e0 \u00e8 molto avanzata ed \u00e8 stimata attorno a 1,17 miliardi di anni; ci\u00f2 lo rende uno degli ammassi aperti pi\u00f9 vecchi che si conoscano.\nGli studi rivolti a determinare l'appartenenza delle stelle all'ammasso sono resi difficili dal numero elevatissimo di stelle visibili nella sua direzione; al suo interno non sono state comunque individuate stelle con caratteristiche peculiari da un punto di vista chimico-fisico. Le stelle visibili nel campo di NGC 6208 sono state oggetto di studi fotometrici allo scopo di individuare eventuali pianeti extrasolari tramite il metodo del transito; su un campione di 60.000 stelle, delle quali 5000 misurate con estrema accuratezza, \u00e8 stata individuata una sola stella, di classe spettrale G, che ha mostrato segnali di un possibile transito, non necessariamente per\u00f2 imputabile a un pianeta."}
{"id": "2073260", "revid": "767487", "url": "https://it.wikipedia.org/wiki?curid=2073260", "title": "La matassa", "text": "La matassa \u00e8 un film del 2009 diretto da Giambattista Avellino, Salvatore Ficarra e Valentino Picone e interpretato da questi ultimi due.\nTrama.\nGaetano e Paolo sono due cugini, che da bambini erano in ottimi rapporti e sono stati costretti ad allontanarsi a causa di un litigio all'et\u00e0 di 11 anni, per motivi d'interesse dei rispettivi padri, fratelli fra loro.\nPaolo, decisamente ipocondriaco ed ossessionato dalla paura della morte, aiuta il padre nella gestione del loro albergo in Sicilia. Gaetano, assistito dalla moglie russa Olga, \u00e8 titolare di un'agenzia che combina matrimoni per gli extracomunitari al fine di far ottenere loro la cittadinanza italiana. Anche Olga stessa, in realt\u00e0, ha sposato Gaetano solo per avere la cittadinanza italiana.\nLa storia dell'odio dei genitori prosegue con la morte del padre di Paolo: Gaetano, per errore, arriva al suo funerale, credendo che la chiesa nella quale era entrato fosse quella in cui si celebrava il matrimonio di una sua cliente russa con un vecchietto di nome Tot\u00f2, per il quale, per mitigare l'ira dei fratelli della sposa, ormai arrabbiati perch\u00e9 stufi di rimandare il matrimonio, voleva offrirsi quale testimone. Costretto ad assistere al funerale dello zio, si ritrova ad essere inseguito, per l'ennesimo rinvio del matrimonio, dai russi, e per questo si rifugia nell'albergo del cugino Paolo. Quest'ultimo si convince che Gaetano sia \"sbucato\" all'evento funebre proprio per riappacificarsi dopo molti anni in cui i due non si erano parlati, ma non \u00e8 cos\u00ec.\nIl caso vuole che Gaetano ascolti la conversazione del cugino con il prete don Gino: Paolo si sta confessando in quanto crede di essere in punto di morte a seguito di una semplice influenza e dice che, se dovesse morire, donerebbe l'albergo che ha ereditato proprio a Gaetano. Gaetano decide allora di fargli credere di essere davvero in fin di vita, inserendo il suo nome all'interno di un quadro clinico decisamente infausto.\nUna volta firmato l'atto di donazione, Gaetano torna sui suoi passi e ha un rimorso di coscienza: decide di confessare la finzione al cugino, ma \u00e8 troppo tardi perch\u00e9, ormai intenzionato al suicidio, Paolo viene a sapere tutto da Antonio, un socio d'affari di Gaetano. I due litigano e si allontanano nuovamente, proprio come successo ai loro padri, ma Paolo scopre successivamente il pentimento del cugino e i due si riappacificano.\nInoltre, mentre i russi sono ancora sulle tracce di Gaetano, vi sono alcuni mafiosi, guidati dal boss don Mim\u00ec, che pretendono che i due paghino il pizzo, minacciando di ucciderli se non pagheranno entro un limite fissato. Con l'aiuto della polizia, i due riescono a realizzare una brillante operazione, che si conclude con l'arresto del boss e dei suoi scagnozzi, e risolvono il problema con i russi con il matrimonio forzato fra Gaetano, che ha appena divorziato da Olga, e la sua cliente russa. Olga, invece, si ritrova socia di Antonio, che continua a farle la corte senza alcun risultato.\nDistribuzione.\nIl film \u00e8 stato distribuito al cinema il 13 marzo 2009.\nAccoglienza.\nIncassi.\nIl film ha realizzato in Italia, nelle prime due settimane di programmazione, un incasso al botteghino di 5.570.000 \u20ac secondo i dati Cinetel. Nel totale in Italia ha incassato 7.544.357 \u20ac."}
{"id": "2073262", "revid": "200568", "url": "https://it.wikipedia.org/wiki?curid=2073262", "title": "Linguaggio iconico", "text": "Il linguaggio iconico, in arte, \u00e8 il particolare linguaggio che utilizzando tutta una serie di simboli esprime il messaggio che l'ic\u00f2na vuole trasmettere al fedele che la contempla. Esso non muta nel tempo. Si trova nell'arte bizantina.\nNella religione ortodossa l'icona pi\u00f9 che un oggetto d'arte \u00e8 preghiera essa stessa, ed ha la funzione di fissare negli occhi del fedele le stesse verit\u00e0 di fede che questi potrebbe acquisire attraverso l'ascolto o la lettura delle Sacre Scritture.\nIl linguaggio delle icone si esprime attraverso tutta una serie di simboli, che si possono scoprire attraverso la contemplazione dell'icona stessa, ed \u00e8 espresso dalla postura, dagli atteggiamenti, dai colori dei vestiti e degli sfondi.\nCos\u00ec il rosso \u00e8 il simbolo della passione, dell'umano, l'azzurro \u00e8 il simbolo del divino, il colore dorato \u00e8 simbolo di regalit\u00e0 mentre il verde \u00e8 il simbolo della giovinezza, della vitalit\u00e0 e dell'umano.\nQuindi osservare un'icona che rappresenta la Vergine Maria, che indossa una tunica rossa ed \u00e8 rivestita da un manto azzurro, significa che si tratta di una creatura umana che successivamente \u00e8 stata divinizzata.\nIl Cristo \u00e8 spesso rappresentato con una tunica rossa ed un manto azzurro, in quanto \u00e8 Dio stesso che ha assunto una natura umana.\nNella famosa icona della Trinit\u00e0 di Mosca attribuita ad Andrej Rubl\u00ebv del 1411, che rappresenta tre figure assise attorno ad una tavola con un calice al centro, lo Spirito Santo \u00e8 raffigurato rivestito da un manto verde, che \u00e8 il colore dello Spirito datore di vita."}
{"id": "2073264", "revid": "2184720", "url": "https://it.wikipedia.org/wiki?curid=2073264", "title": "Museo archeologico nazionale del Melfese", "text": "Il Museo archeologico nazionale del Melfese \u00e8 un museo ubicato nel castello di Melfi, il quale custodisce testimonianze archeologiche rinvenute nella zona del Vulture-Melfese, riguardanti le popolazioni indigene della preistoria, dei periodi dauno, sannita, romano, bizantino e normanno.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Basilicata, nel dicembre 2019 divenuto Direzione regionale Musei.\nDescrizione.\nInaugurato nel 1976, \u00e8 organizzato in tre sale al piano terra del Castello. Nella prima sala si possono rimirare reperti preistorici come pugnali, pietre lavorate, ceramiche decorate e diversi materiali dell'et\u00e0 del Bronzo. Nella seconda sono collocati due corredi appartenenti a tombe principesche, armi di bronzo e ferro e vasellame d'argilla e bronzo. La terza e ultima sala raccoglie reperti del periodo neolitico, dell'et\u00e0 del Bronzo e dell'et\u00e0 del Ferro rinvenuti nei comuni lucani di Lavello e Banzi.\nIl reperto pi\u00f9 importante del museo \u00e8 il cosiddetto \"Sarcofago di Rapolla\" (negli studi archeologici pi\u00f9 noto come \"Sarcofago di Melfi\"), monumento proveniente dall'Asia Minore, risalente al II secolo d.C. e rinvenuto verso la met\u00e0 dell'Ottocento. \u00c8 caratterizzato da figure inserite in una struttura architettonica sui lati lunghi e con il ritratto della defunta giacente sul coperchio. Fino alla fine degli anni settanta il sarcofago si trovava nel Palazzo del Vescovado.\nDa menzionare anche alcuni dipinti appartenuti ai Doria, nominati principi di Melfi nel 1531 dal re di Spagna ed imperatore Carlo V d'Asburgo. I dipinti attualmente nel museo melfitano sono relativi ad una serie di scene di caccia che alcuni studiosi ritengono opere secentesche di ambito fiammingo, altri di fattura italiana e settecentesche, una grande tela raffigurante il territorio melfese e, nella cappella del Castello, una crocifissione di scuola fiamminga del tardo Cinquecento."}
{"id": "2073265", "revid": "729019", "url": "https://it.wikipedia.org/wiki?curid=2073265", "title": "Guido Rossi (rugbista)", "text": "Biografia.\nPilone cresciuto nel Benetton Treviso, la cui militanza amatoriale alternava al mestiere di agricoltore, in quasi due decenni d'attivit\u00e0 con il club vinse quattro titoli di campione d'Italia; esord\u00ec in Nazionale nel corso della Coppa FIRA 1981/82 a Mosca (- 12-12); prese successivamente parte a tutti i tornei FIRA fino al 1991.\nFu tra i convocati alla , scendendo in campo nel primo incontro in assoluto di tale competizione, contro gli \"All Blacks\".\nInoltre, stante l'indisponibilit\u00e0 di Stefano Bettarello, fu designato capitano della squadra per il primo \"test match\" disputato dall' contro una Nazionale delle Isole Britanniche, l', a Dublino, il 31 dicembre 1988.\nAl suo attivo, 45 presenze in azzurro (l'ultima contro la nell'aprile 1991) partecipando a pi\u00f9 Tourne con la nazionale in Australia, Argentina, Zimbabwe e venendo convocato della nazionale per la coppa del mondo svoltasi nel 1991.\nVenne anche prescelto, unico italiano, a far parte della squadra ad inviti \"Rest of Europe XV\" nella partita contro la selezione britannica dei \"Four Home Unions XV\" disputata a Twickenham il 22 aprile 1990.\nHa giocato per tutta la carriera alla Benetton Treviso (prima Metalcrom), con una parentesi di una sola stagione a Parma."}
{"id": "2073266", "revid": "20113625", "url": "https://it.wikipedia.org/wiki?curid=2073266", "title": "Densit\u00e0 della popolazione", "text": ""}
{"id": "2073267", "revid": "287204", "url": "https://it.wikipedia.org/wiki?curid=2073267", "title": "Ardeche", "text": ""}
{"id": "2073271", "revid": "339392", "url": "https://it.wikipedia.org/wiki?curid=2073271", "title": "Museo Nazionale del Melfese", "text": ""}
{"id": "2073276", "revid": "287204", "url": "https://it.wikipedia.org/wiki?curid=2073276", "title": "4 o'Clock", "text": "4 o'Clock \u00e8 un EP di Emilie Autumn pubblicato il 18 gennaio 2008 dall'etichetta Trisol Music Group. La prima edizione \u00e8 stata lanciata in edizione limitata Digipak, mentre quella definitiva \u00e8 stata messa in commercio un mese pi\u00f9 tardi, il 29 febbraio 2008.\nLa traccia \"Organ Grinder\" fa parte della colonna sonora del film \"Saw III - L'enigma senza fine\"."}
{"id": "2073281", "revid": "1573940", "url": "https://it.wikipedia.org/wiki?curid=2073281", "title": "Giancarlo Cornaggia-Medici", "text": "La prima medaglia olimpica arriva ai Giochi della IX Olimpiade di Amsterdam nel 1928 con l'oro nella competizione a squadre con Giulio Basletta, Marcello Bertinetti, Carlo Agostoni, Renzo Minoli e Franco Riccardi. Quattro anni dopo arrivano un argento ancora a squadre e l'oro individuale, che non sar\u00e0 bissato ai Giochi della XI Olimpiade di Berlino nel 1936 dove giunger\u00e0 solo terzo a livello individuale ma dove conquister\u00e0 il terzo oro olimpico della carriera, spada a squadre con Giancarlo Brusati, Edoardo Mangiarotti, Alfredo Pezzana, Saverio Ragno e Franco Riccardi. \nDal 1930 al 1934 ha anche conquistato due ori e due argenti, sempre a squadre, ai Campionati internazionale di scherma."}
{"id": "2073283", "revid": "76069", "url": "https://it.wikipedia.org/wiki?curid=2073283", "title": "Man on the roof", "text": ""}
{"id": "2073289", "revid": "110157", "url": "https://it.wikipedia.org/wiki?curid=2073289", "title": "History, Mystery &amp; Prophecy", "text": "History, Mystery &amp; Prophecy \u00e8 un album reggae dell'artista giamaicano Lee Perry pubblicato in Giamaica dall'etichetta discografica Lion of Judah e nel resto del mondo dall'etichetta Island Records."}
{"id": "2073290", "revid": "260676", "url": "https://it.wikipedia.org/wiki?curid=2073290", "title": "Lillie Langtry", "text": "Di rinomata bellezza, soprannominata Jersey Lily (\"il giglio di Jersey\"), in vita ha avuto moltissimi spasimanti importanti dell'epoca vittoriana, incluso il futuro re Edoardo VII (l'allora Principe del Galles).\nBiografia.\nNata come Emilie Charlotte Le Breton era l'unica figlia del reverendo William Corbet Le Breton (discendente di Richard le Breton) e di Emilie Davis Martin. Era la sesta di sette fratelli. Nel 1874 si spos\u00f2 con Edward Langtry, che si trov\u00f2 sull'orlo del fallimento nel 1880 proprio quando lei rimase incinta. In quel periodo ritorn\u00f2 all'isola dove era nata per poi tornare a Londra solo dopo la nascita di una figlia, Jeanne, che non era del marito. \nL'incontro con Oscar Wilde.\nLa prima volta che Oscar vide Lillie Langtry fu in occasione di un ricevimento in onore di Lady Sebright, nel maggio 1876. A detta di tutti i presenti la sua nobilt\u00e0 e bellezza la fecero notare pi\u00f9 di ogni altra ragazza presente. \nOgni personalit\u00e0 presente si interess\u00f2 a lei: ci fu chi le chiese di posare per un quadro e chi per una statua. Se negava tale piacere, le cantavano una serenata: lo stesso Wilde si produsse in una serenata, pensando di averla infastidita e chiedendo in tal modo scusa. Molti la paragonarono a bellezze mitologiche, quali Elena di Troia o Cleopatra.\nWilde, impressionato cos\u00ec tanto da quella ragazza da avere anche molte sue foto a casa, conobbe quella che defin\u00ec come \"la pi\u00f9 bella donna d'Europa\" dopo una sua partecipazione ad uno spettacolo teatrale. Alla ragazza Wilde apparve come un ragazzo dagli occhi grandi, con un viso semplice, con cui entr\u00f2 subito in confidenza.\nWilde e il suo compagno di appartamento Frank Miles volevano immortalarla come pi\u00f9 potevano, grazie alle loro abilit\u00e0 con la matita e con la penna. Oscar le dava dei consigli su come vestire, le chiedeva di indossare una veste nera con zaffiri che ornassero un piccolo cappello che doveva portare e doveva passeggiare in quel modo ogni giorno nel parco, indicazione che lei non segu\u00ec. La ragazza coinvolse Wilde e il suo amico Miles nella sua posizione economica non florida, chiedendo anche consiglio su quale attivit\u00e0 poter intraprendere per risollevarsi economicamente, ma i consigli (sul giardinaggio come le propose Miles che aveva una passione per narcisi e gigli) furono scartati.\nIn seguito i due si ritrovarono negli USA e lui la fece immortalare dal fotografo Sarony. Vide la Langtry esibirsi al Wallack's Theatre il 6 novembre in un'opera di Tom Taylor.\nPer lei arriv\u00f2 a cambiare la trama di \"Il ventaglio di Lady Windermere\" (\"Lady Windermere's Fan\"), la parte della madre offerta a Lillie nel 1891, afferm\u00f2 che non poteva avere una figlia cos\u00ec grande, anche se aveva 39 anni, Wilde sentendo ci\u00f2 modifico i dialoghi, inserendo una battuta che ricordasse tale risposta dell'attrice Anni dopo arriv\u00f2 a tradire un suo famoso detto dove affermava che non bisognerebbe mai pronunciare il nome di una donna, alla pari del nome segreto di Roma fin\u00ec con il nominarlo cos\u00ec spesso da far credere a tutti che i due fossero amanti.\nWilde dedic\u00f2 alla donna due poesie: \"Humanitad\", in cui la descrive, e \"Roses and Rue\", in cui si comprendeva vedendo il manoscritto (To L.L.) a chi fosse dedicata. Da entrambe si leggeva come una storia d'amore fra i due (in entrambe si alludeva a dei baci).\nDonna famosa.\nLillie fu famosa durante la sua vita. Roy Bean nutriva una vera passione per lei e nel film di Huston il suo motto fu \"per il Texas e Miss Lillie\" e mor\u00ec a Langtry (Texas). Curiosamente, per\u00f2, la localit\u00e0 deve il suo nome non a \"Miss Lillie\", ma a George Langtry, ingegnere che soprintese i lavori di costruzione della locale ferrovia. James McNeill Whistler le chiese di poterla ritrarre in un quadro, Frederick Leighton la volle come modella per un busto di marmo ed Edward Burne-Jones arriv\u00f2 a farne una corte serrata con serenate cantate di sera, per convincerla a posare per lui (lo stesso, ma per scusarsi, fece Wilde).\nGeorge Bernard Shaw di lei disse: \"Non ha il diritto di essere intelligente, audace ed indipendente, oltre che adorabile\".\nCinema.\nIl personaggio di Lillie Langtry compare in due film dedicati alla figura del \"giudice\" Roy Bean: \"L'uomo del West\" di William Wyler, con Gary Cooper e Walter Brennan, dove \u00e8 interpretata da Lillian Bond; e \"L'uomo dai 7 capestri\", di John Huston con Paul Newman, impersonata da Ava Gardner."}
{"id": "2073299", "revid": "300067", "url": "https://it.wikipedia.org/wiki?curid=2073299", "title": "Dejan Milojevi\u0107", "text": ""}
{"id": "2073300", "revid": "287204", "url": "https://it.wikipedia.org/wiki?curid=2073300", "title": "Dejan Milojevic", "text": ""}
{"id": "2073306", "revid": "599013", "url": "https://it.wikipedia.org/wiki?curid=2073306", "title": "Joe Barry Carroll", "text": "Carriera universitaria.\nJ.B. era una stella della Purdue University di West Lafayette (Indiana). Al primo anno, sotto la guida di coach Fred Schaus, trascin\u00f2 i Boilermakers ad un record di 20-8, realizzando la prima ed unica tripla-doppia della squadra il 10 dicembre 1977 con 16 punti, 16 rimbalzi ed 11 stoppate (record del college). Con 7,4 punti a partita \u00e8 il freshman con la media punti pi\u00f9 alta nella storia di Purdue, e detiene anche il record di stoppate stagionali con 82.\nAl suo secondo anno, il sophomore Carroll ritocca il record di stoppate innalzandolo a 105 (3,9 di media). Insieme al senior Walter Jordan port\u00f2 il team ad un record di 16-11, che valse il quarto posto finale nella Conference.\nNel 1978 Fred Schaus si dimise e fu sostituito da Lee Rose. Al suo terzo anno, da \"junior\", Carroll ed il playmaker senior Jerry Sichting guidarono Purdue al primo posto della Big Ten a pari merito con la Michigan State di Magic Johnson con un record di 27-8. Purdue non fu comunque ammessa al torneo NCAA e partecip\u00f2 cos\u00ec al NIT, dove raggiunse la finale, poi persa con i rivali cittadini di Indiana University. J.B. chiuse la stagione con 22,8 punti di media e con il record di 352 rimbalzi in totale, e fu incluso nel primo quintetto della Big Ten e nel terzo quintetto All-American.\nAll'ultimo anno di universit\u00e0 trascin\u00f2 i Boilermakers alle Final Four NCAA, dove persero con UCLA in semifinale. Nella finalina per il 3\u00ba posto vinta contro Iowa, Carroll segn\u00f2 35 punti in quella che fu la sua ultima gara da collegiale. Dopo aver condotto Purdue ad un record di 23-10 fu incluso del miglior quintetto All-American e per il secondo anno consecutivo nel miglior quintetto della Big Ten. Chiuse la stagione con 1.235 minuti giocati, il massimo nella storia del college.\nDetiene tuttora il record di rimbalzi (1.148) e stoppate (349) della Purdue University, mentre con 2.175 punti \u00e8 secondo dietro Rick Mount.\nCarriera professionistica.\nCarroll fu scelto dai Golden State Warriors con la prima scelta assoluta nel draft del 1980. . Tuttavia, nelle sue prime stagioni, Carroll fu giocatore piuttosto produttivo, chiudendo il suo anno da rookie con 18,9 punti e 9,3 rimbalzi di media, con un high stagionale di 46 punti, risultando il miglior stoppatore della squadra con 121. Fu incluso nel primo quintetto dei rookie.\nDue stagioni pi\u00f9 tardi tocc\u00f2 i massimi in carriera chiudendo a 24,1 punti e 8,7 rimbalzi di media. Il 5 marzo 1983 segn\u00f2 52 punti contro gli Utah Jazz. Fece dunque scalpore la scelta di Carroll di lasciare i Warriors per giocare la stagione 1984/85 in Italia con l'Olimpia Milano, targata Simac.\nL'esperienza in Italia dur\u00f2 una sola stagione, e nel 1985 ritorn\u00f2 in NBA con George Karl, chiudendo a 21,2 punti di media per due stagioni consecutive.\nNel 1987 fu convocato per l'All-Star Game, dove chiuse con 4 punti (1/7 al tiro) e 6 rimbalzi in 18 minuti. Nello stesso anno gioc\u00f2 per la prima volta nei playoff, raggiungendo le semifinali di Conference prima di essere eliminati dai futuri campioni, i Los Angeles Lakers.\nDopo la sua ultima stagione intera con i Golden State Warriors nel 1986-87, la sua produzione cominci\u00f2 per\u00f2 a declinare e nel dicembre del 1987 fu scambiato insieme a Sleepy Floyd agli Houston Rockets per Ralph Sampson e Steve Harris. Si chiuse cos\u00ec la sua esperienza ai Warriors, nella cui storia Carroll ha lasciato una traccia importante, essendo 2\u00ba nella graduatoria delle stoppate, 3\u00ba nei rimbalzi difensivi, 4\u00ba in quelli offensivi, 8\u00ba nella media punti, 9\u00ba nei punti totali e 9\u00ba nei recuperi, segnando sempre almeno 1000 punti in ogni stagione.\nA Houston, con coach Bill Fitch, Carroll chiuse a soli 12,7 punti di media, scendendo per la prima volta sotto i 20 di media dopo 4 stagioni. Raggiunse comunque i play-off, dove i Rockets vennero eliminati al primo turno dai Dallas Mavericks.\nL'esperienza texana si interruppe subito e Carroll fu ceduto ai New Jersey Nets per la stagione 1988-89, chiudendo a 14.1 punti a partita con l'80% al tiro libero.\nA met\u00e0 della stagione 1989-90 fu nuovamente scambiato, venendo ceduto ai Denver Nuggets dove chiuse con 10,0 punti di media raggiungendo il primo turno dei playoff (eliminati dai San Antonio Spurs).\nGioc\u00f2 la sua ultima stagione NBA nel 1990-91 con i Phoenix Suns, apparendo in appena 11 partite con una media di 3,4 punti.\nNote alla carriera.\nRitiratosi nel 1991 a 33 anni, chiuse la sua carriera professionistica con 12.455 punti realizzati (e 4 stagioni con oltre 20 punti di media) e 5.404 rimbalzi catturati. Ha giocato 19 partite di play-off con una media di 13,7 punti, 5,0 rimbalzi in 27 minuti di gioco, mentre in carriera ha chiuso con 17,7 punti, 7,7 rimbalzi, 1,8 assist, 1 recupero e 1,6 stoppate in 32 minuti di impiego medio in 705 partite giocate, tirando con il 47,4% dal campo e con un buon 74,7% dalla lunetta.\nAttualmente Carroll fa il consulente finanziario e l'uomo d'affari ad Atlanta, nel suo ranch."}
{"id": "2073308", "revid": "232134", "url": "https://it.wikipedia.org/wiki?curid=2073308", "title": "My Brain Is Hanging Upside Down", "text": ""}
{"id": "2073309", "revid": "232134", "url": "https://it.wikipedia.org/wiki?curid=2073309", "title": "Bonzo goes to bitburg", "text": ""}
{"id": "2073315", "revid": "92723", "url": "https://it.wikipedia.org/wiki?curid=2073315", "title": "Diego de Silo\u00e9", "text": "Biografia.\nFiglio dello scultore Gil de Silo\u00e9, studia probabilmente a Firenze. La sua prima opera di cui abbiamo notizia \u00e8 l'Altare della Cappella Caracciolo, realizzato fra il 1514 e il 1515 con Bartolom\u00e9 Ord\u00f3\u00f1ez per la Chiesa di San Giovanni a Carbonara a Napoli; in particolare \u00e8 attribuita allo scultore spagnolo la statua raffigurante San Sebastiano e il bassorilievo con l\"'Adorazione dei Magi\".\nNegli anni successivi torna alla sua citt\u00e0 natale, dove realizza progetti per numerosi altari e per la torre della chiesa di Santa Maria del Campo. Elabora uno stile che prende il nome di plateresco, influenzato dal rinascimento italiano, dal gotico e dal mud\u00e9jar, una corrente artistica spagnola musulmana, reinterpretando contemporaneamente sia Michelangelo che Donatello. A Burgos, per la cattedrale, realizza quella che \u00e8 chiamata Scala dorata, una struttura imponente, ricoperta interamente di sculture raffiguranti cherubini, cotte d'armi e foglie.\nNell'aprile 1528 si trasferisce a Granada, dove inizia subito a lavorare alla cattedrale, alla quale contribuisce fino alla data della sua morte. In questa citt\u00e0 si occupa anche di progetti per altre chiese e le rispettive decorazioni scultoree, attivit\u00e0 che svolge anche in altre citt\u00e0 spagnole, come Siviglia, Toledo e Salamanca.\nUno dei suoi ultimi lavori \u00e8 il progetto della Sacra Capilla del Salvador, ad \u00dabeda, realizzata nel 1536 da Andr\u00e9s de Vandelvira."}
{"id": "2073316", "revid": "181699", "url": "https://it.wikipedia.org/wiki?curid=2073316", "title": "Will Durant", "text": "Egli in particolar modo \u00e8 l'autore di numerosi articoli giornalistici oltre che della Storia della Filosofia (The story of philosophy: the lives and the opinions of the greatest philosophers), e della Storia della Civilt\u00e0 (The story of civilization), 32 volumi che impieg\u00f2 cinquant'anni a scrivere con l'aiuto della sua compagna Ariel.\nBiografia.\nDopo un'educazione molto pia ricevuta dalla madre franco-canadese, Durant comincia a dubitare della sua fede leggendo Aldous Huxley, Charles Darwin, Herbert Spencer ed Ernest Haeckel aderendo agli ideali socialisti nel 1905. Egli entra tuttavia in seminario nel 1909 divenendone ben presto il bibliotecario, ma lo lascia nel 1911 con 40 dollari statunitensi e tante grandi idee. Diventa allora professore in una scuola sperimentale di Manhattan dove incontra la sua futura moglie Ariel, che sposa nel 1913. La Storia della Filosofia \u00e8 pubblicata nel 1921 e se ne vendono due milioni di copie in qualche anno grazie a un articolo favorevole pubblicato dal New York Times. La redazione della Storia della Civilt\u00e0 comincia nel 1929 e conseguir\u00e0 il premio Pulitzer per la saggistica per il suo decimo volume. Pi\u00f9 di 17 milioni di copie dei suoi libri sono stati venduti fino a oggi nel mondo.\nWill Durant si \u00e8 battuto per l'uguaglianza salariale fra i sessi, il diritto di voto alle donne e per delle migliori condizioni di lavoro dei salariati statunitensi. Non contentandosi semplicemente di scrivere su svariati soggetti, ha messo ugualmente le sue idee in pratica, con l'obiettivo di rendere la filosofia accessibile a tutti. Egli ha operato per la mutua comprensione fra le culture e tra gli individui.\nIl 10 gennaio 1977 \u00e8 stato insignito della Medaglia presidenziale della libert\u00e0 dal Presidente Gerald. R. Ford."}
{"id": "2073317", "revid": "13618", "url": "https://it.wikipedia.org/wiki?curid=2073317", "title": "Ragioniera", "text": ""}
{"id": "2073321", "revid": "15756", "url": "https://it.wikipedia.org/wiki?curid=2073321", "title": "Michel Dalberto", "text": "Biografia.\nNato nel 1955 in una famiglia dal Dauphin\u00e9 di origine piemontese, inizi\u00f2 a studiare il pianoforte prima del suo quarto compleanno. All'et\u00e0 di 12 anni studiava con Vlado Perlemuter e Jean Hubeau al Conservatorio di Parigi, in cui rimane nove anni. Nel 1975 vinse il primo premio sia al concorso Clara Haskil sia al concorso Mozart di Salisburgo. Comunque la sua vittoria pi\u00f9 importante risale al 1978, ann\u00f2 in cui ottenne il primo premio assoluto al Concorso pianistico internazionale di Leeds, suonando nell'ultima manche il concerto n\u00b025 Kv503 di Mozart. \u00c8 stato l'unico vincitore sinora a presentare Mozart in finale.\nDopo aver debuttato come solista con Erich Leinsdorf e l'orchestra di Parigi nel 1980, Dalberto si \u00e8 esibito nelle maggiori citt\u00e0 europee fra cui Vienna, Francoforte, Roma, e Amsterdam.\nDalberto ha perseguito una carriera sia come pianoforte solista sia come pianoforte in collaborazioni con orchestra; rilevanti sono anche le sue esibizioni in musica da camera. Dal 1988 al 1995 ha inciso tutto il repertorio pianistico di Schubert, di cui \u00e8 uno dei massimi interpreti. Tra i suoi compositori preferiti figurano anche Liszt, Debussy, Faur\u00e9, Schumann, Ravel e Mozart.\nDal 1990 al 2005 \u00e8 stato consulente artistico del festival promosso dalla Les Arcs Academy-Festival nella Savoia. Dal 1991 al 2009 fu il presidente della giuria del concorso Clara Haskil. Ha insegnato all'Accademia Pianistica di Imola.\nNel 1996 \u00e8 stato insignito dal governo del titolo di Cavaliere al Merito. E stato nominato Professore al Conservatorio di Parigi nel 2011."}
{"id": "2073322", "revid": "1793900", "url": "https://it.wikipedia.org/wiki?curid=2073322", "title": "San Girolamo in preghiera", "text": "San Girolamo in preghiera \u00e8 un dipinto a olio su tavola (77x59 cm) di Hieronymus Bosch, databile al 1482 circa e conservato nel Museum voor Schone Kunsten di Gand.\nStoria.\nL'opera \u00e8 conosciuta da quando Hulin de Loo la acquist\u00f2 nel 1908 per il museo. Come per il resto delle opere di Bosch, la datazione non \u00e8 accettata unanimente. \u00c8 stata tradizionalmente considerata un'opera di transizione tra la giovent\u00f9 e la maturit\u00e0: Baldass la colloc\u00f2 tra il 1490-1500 mentre Larsen tra il 1495 e il 1505; Combe la poneva leggermente successiva al \"Trittico delle Delizie\", la Cinotti al 1505. Analisi dendrocronologiche l'hanno invece fatta risalire, come termine \"post quem\", all'anno 1482.\nDescrizione e stile.\nSan Girolamo era un soggetto piuttosto frequente nell'arte del XV secolo, che lo vedeva raffigurato o nel suo studio o penitente nel deserto. Bosch segu\u00ec questa seconda iconografia, ma la rivoluzion\u00f2 mostrando il santo bocconi, piuttosto che inginocchiato, col crocifisso tra le braccia mentre prega, un gesto inedito di comunione con Cristo. La sua figura si trova riversa su una roccia sotto una sorta di cavit\u00e0 a forma di conchiglia. Attorno a lui, tra gli elementi tipici dell'iconografia (il leone, in questo caso un leoncino, il cappello cardinalizio gettato a terra, la Bibbia), si nota una singolare commistione di elementi organici e inorganici. Sui toni verdi e bruni spiccano qua e l\u00e0 alcuni oggetti rossi, come il mantello del cardinale, gettato sopra un tronco cavo, un elemento vegetale e una sorta di guscio sferico che galleggia in uno stagno: la forma ricorda il simbolo del mondo, che quindi starebbe naufragando alla deriva.\nSu un ramo del tronco secco si vedono un gufo e una civetta, simboli rispettivamente dell'eresia e della lotta antieretica, mentre sopra la cavit\u00e0-conchiglia sono abbandonate le tavole della legge. Secondo Combe sarebbe un'allusione a un passo del \"Tabernacolo spirituale\" di Ruysbroeck, dove si allude a Mos\u00e8 salvato dalle acque, che sarebbe incarnato dal santo disteso come un naufrago, e che prepara le tavole della Legge.\nIl paesaggio, cos\u00ec ampio e spazioso, ricorda le opere di Patinir, con il loro sfumare in lontananza, in questo caso con toni verdi. Non mancano richiami alla poetica bizzarra di Bosch, come nell'esotico albero che si staglia contro il cielo a sinistra, le cui sottili fronde disegnano singolari arabeschi nel vuoto."}
{"id": "2073324", "revid": "767487", "url": "https://it.wikipedia.org/wiki?curid=2073324", "title": "Orphanage", "text": "Gli Orphanage sono stati un gruppo musicale gothic metal olandese.\nStoria degli Orphanage.\nHanno pubblicato 4 album per Nuclear Blast e DSFA Records. Ad ottobre 2005 la band ha annunciato lo scioglimento. Vi era un gemellaggio tra la band olandese e i Within Temptation, con i quali i membri del gruppo hanno ancora collaborazioni nonostante lo scioglimento.\nStephen van Haestregt, primo batterista del complesso, \u00e8 stato nei Within Temptation dal 2002 al 2011.\nDopo lo scioglimento del gruppo, tre membri degli Orphanage entrarono in una nuova band, i Delain."}
{"id": "2073329", "revid": "466539", "url": "https://it.wikipedia.org/wiki?curid=2073329", "title": "Doug Collins", "text": "Biografia.\nDoug Collins ha un figlio, Chris Collins, che, come il padre, dopo aver giocato a pallacanestro, adesso fa l'allenatore."}
{"id": "2073331", "revid": "284225", "url": "https://it.wikipedia.org/wiki?curid=2073331", "title": "On a Day...", "text": ""}
{"id": "2073335", "revid": "599013", "url": "https://it.wikipedia.org/wiki?curid=2073335", "title": "Archie Clark", "text": ""}
{"id": "2073340", "revid": "289324", "url": "https://it.wikipedia.org/wiki?curid=2073340", "title": "Junije Palmoti\u0107", "text": ""}
{"id": "2073341", "revid": "1543377", "url": "https://it.wikipedia.org/wiki?curid=2073341", "title": "Renault V9X", "text": "Il Renault V9X \u00e8 un motore diesel per uso automobilistico prodotto dal 2008 al 2016 dalla Casa automobilistica francese Renault.\nCaratteristiche.\nQuesto motore nasce da una costola del 2 litri turbodiesel common rail M9R, del quale riprende circa il 25% della componentistica. Il motore \"V9X\" ha quindi origini nipponiche, dal momento che il motore \"M9R\" \u00e8 prima di tutto un motore Nissan. Cambia per\u00f2 l'architettura generale: il motore \"V9X\", infatti, non \u00e8 un 4 cilindri, bens\u00ec un V6, destinato dapprima ad affiancare ed in seguito a sostituire l'equivalente V6 a gasolio P9X prodotto da un'altra Casa giapponese, la Isuzu.\nIl motore \"V9X\" debutta al Salone di Francoforte del 2008: il primo modello che lo ha impiegato \u00e8 stata la Renault Laguna Mk3 Coup\u00e9 3.0 dCi, lanciata circa un mese dopo. In seguito, il range delle sue applicazioni si \u00e8 esteso ad altri modelli del gruppo Renault-Nissan.\nSi tratta di un motore dalle grandi prestazioni, progettato per ridurre la rumorosit\u00e0 e le emissioni inquinanti. I collettori di scarico sono stati progettati per ridurre le perdite di potenza.\nL'alimentazione \u00e8 ovviamente ad iniezione diretta (a 1800 bar), come su tutti i common rail, e fa uso di iniettori piezoelettrici a sette fori.\nQueste sono le caratteristiche con cui il motore \"V9X\" ha debuttato:\nIl motore V9X declinato in tale configurazione \u00e8 stato montato sulla Renault Laguna III 3.0 dCi V6, prodotta dal 2008 al 2015.\nIn seguito, per\u00f2, questa unit\u00e0 motrice \u00e8 stata resa leggermente pi\u00f9 performante. A tale scopo, la potenza \u00e8 stata portata a 238 CV a 4000 giri/min, mentre la coppia massima ha avuto l'impennata maggiore, raggiungendo 550 Nm a 1750 giri/min. Con queste caratteristiche, il 3 litri V9X \u00e8 stato montato su:\nDal 2011, la cilindrata di questo motore \u00e8 stata ridotta su alcune applicazioni a 2991\u00a0cm\u00b3, mentre la potenza sub\u00ec anch'essa una lieve flessione, fermandosi a 231 CV a 3750 giri/min. La coppia massima invece rimase invariata. Cos\u00ec configurato, il motore V9X \u00e8 stato montato sotto il cofano delle \"Nissan Navara Mk3 3.0 dCi\" (2011-15)."}
{"id": "2073345", "revid": "80339", "url": "https://it.wikipedia.org/wiki?curid=2073345", "title": "Taatta", "text": ""}
{"id": "2073347", "revid": "59645", "url": "https://it.wikipedia.org/wiki?curid=2073347", "title": "Donald Westlake", "text": ""}
{"id": "2073357", "revid": "767487", "url": "https://it.wikipedia.org/wiki?curid=2073357", "title": "Presagio triste", "text": "Presagio triste \u00e8 il secondo romanzo della scrittrice giapponese Banana Yoshimoto del 1988, edito in Italia dal 2003.\nTrama.\nLa storia ha come protagonista la giovane Yayoi, che apparentemente vive una vita felice e senza grandi problemi, ma qualcosa la turba profondamente. Decide quindi di andar a stare per un po' di tempo dalla zia Yukino, insegnante di musica, che vive in una casa singolare, triste e disordinata. Yayoi trova serenit\u00e0 nell'ambiente opposto a quello in cui viveva prima ma un giorno Yukino scompare e Yayoi comincer\u00e0 a cercarla. Alla ricerca si aggiunge il fratello Tetsuo, per il quale la ragazza prova pi\u00f9 di un amore fraterno, e un ragazzo di nome Masahiko."}
{"id": "2073358", "revid": "767487", "url": "https://it.wikipedia.org/wiki?curid=2073358", "title": "Clifford Ray", "text": ""}
{"id": "2073362", "revid": "533647", "url": "https://it.wikipedia.org/wiki?curid=2073362", "title": "Scaramuccia Trivulzio", "text": "Biografia.\nScaramuccia (o Scaramuzio) Trivulzio nacque a Milano nel 1465 da Gianfermo Trivulzio e da Margherita Valperga, della nobile famiglia dei Trivulzio, che avevano dato alla storia molti uomini politici, d'arme e tanti ecclesiastici. Egli fu anche feudatario delle citt\u00e0 di Melzo e Gorgonzola.\nIntrapresi gli studi giuridici, si laure\u00f2 a Pavia in \"utroque iure\" e divenne membro del Consiglio dei Giureconsulti di Milano nel 1489 e in seguito Lettore all'Universit\u00e0 degli Studi di Pavia nel 1491.\nAccolta la carriera ecclesiastica, divenne dapprima Abate Commendatario di Santo Stefano del Corno dal 1499 e successivamente divenne Referendario del Tribunale della Signatura col grado di Protonotaro Apostolico. Si garant\u00ec in seguito l'alto onore di essere annoverato tra i consiglieri intimi del Re Luigi XII di Francia.\nEletto vescovo di Como il 14 aprile 1508, si scontr\u00f2 ben presto con il Concilio di Pisa, che aveva una chiara matrice opposta a papa Giulio II. Partecip\u00f2 al Concilio Laterano V.\nPapa Leone X lo elev\u00f2 al rango di cardinale nel concistoro del 1\u00ba luglio 1517 con il titolo di San Ciriaco alle Terme Diocleziane. Il 6 luglio 1517 ottenne il titolo di Protettore di Francia. Nel 1519 si dimise dalla funzione di vescovo di Como, subentrandogli Antonio IV Trivulzio, che poi mor\u00ec entro l'anno, per cui riprese la diocesi fino al 1527. Amministratore apostolico della diocesi di Piacenza, lo divenne anche di quella di Vienne, in Francia.\nDal 12 gennaio 1526 all'11 gennaio del 1527 fu Camerlengo del Sacro Collegio.\nMor\u00ec il 3 agosto 1527 nel monastero, a Maguzzano, frazione di Lonato del Garda (Brescia), ove ne fu inumata la salma.\nConclave.\nDurante il periodo di cardinalato, Scaramuccia Trivulzio partecip\u00f2 ai conclave:"}
{"id": "2073371", "revid": "287204", "url": "https://it.wikipedia.org/wiki?curid=2073371", "title": "Longula", "text": "Longula (in lingua greca: \"\u039b\u03cc\u03b3\u03b3\u03bf\u03bb\u03b1\") fu una citt\u00e0 del \"Latium vetus\", nel territorio dei Volsci.\nStoria.\nInizialmente citt\u00e0 latina: Plinio il Vecchio, inserisce i suoi abitanti, i \"Longani\", fra le popolazioni albane che tuttavia alla sua epoca erano scomparse (I secolo d.C.).\nDopo essere stata occupata dai Volsci, fu riconquistata nuovamente dal console Postumio Cominio nell'anno 493 a.C. nel corso della campagna militare contro i Volsci di Anzio. Postumio Cominio infatti sbaragli\u00f2 i Volsci, li insegu\u00ec fino a Longula, che conquist\u00f2, come pure conquist\u00f2 Polusca, per giungere finalmente fino alle mura di Corioli che cinse d'assedio.\nNel 489 a.C. fu una delle citt\u00e0 attaccate dai Volsci condotti da Gneo Marcio Coriolano che, posto l'assedio a Lavinium, congedati cinque ambasciatori inviati da Roma perch\u00e9 desistesse dai propri propositi, prese facilmente Longula, facendone schiavi gli uomini.\nNel 484 a.C. i Romani, in rotta dopo la sconfitta patita ad Anzio contro i Volsci, riuscirono a sconfiggere questi ultimi nella battaglia di Longula, sovvertendo cos\u00ec le sorti della guerra.\nIl nome di Longula ricorre a proposito di una battaglia combattuta nel 309 a.C., durante la dittatura di Lucio Papirio Cursore; diretto alla volta del Sannio, per prendere il comando dell'esercito romano, dalle mani del console dell'anno precedente Gaio Marcio Rutilo Censorino, si incontr\u00f2 con quest'ultimo a Longula. Qui i Romani affrontarono i Sanniti che furono sbaragliati in uno scontro campale.\nUbicazione.\nL'ubicazione dell'antica citt\u00e0 di Longula \u00e8 stata ipotizzata dal Nibby nell'odierna localit\u00e0 di Buon Riposo, ma non esistono prove al riguardo."}
{"id": "2073373", "revid": "80339", "url": "https://it.wikipedia.org/wiki?curid=2073373", "title": "Geografia corografica", "text": ""}
{"id": "2073379", "revid": "228587", "url": "https://it.wikipedia.org/wiki?curid=2073379", "title": "Japan Golf Tour", "text": "Il Japan Golf Tour \u00e8 uno dei principali tour professionistici di golf maschile. \u00c8 stato fondato nel 1973 e offre ai partecipanti il terzo montepremi pi\u00f9 ingente (per i giocatori normali, non per quelli della categoria senior) dopo il PGA Tour e l'European Tour. Tuttavia, a partire dai primi anni novanta la crescita del suo monterpremi non ha tenuto il passo con quella dei due tour principali. I tornei ufficiali del Japan Golf Tour assegnano punti validi per l'Official World Golf Rankings e buoni risultati nel tour consentono ai giocatori di partecipare ai tornei Major.\nLa maggior parte dei migliori giocatori del tour \u00e8 giapponese, ma partecipano anche atleti provenienti da altri paesi. Il tour attualmente \u00e8 gestito dalla Japan Golf Tour Organisation (JGTO), che \u00e8 stata fondata nel 1999. La JGTO organizza anche un tour di sviluppo, chiamato Japan Challenge Tour.\nIl giocatore migliore della storia del tour \u00e8 stato Masashi \"Jumbo\" Ozaki, che guida la classifica dei giocatori che hanno ottenuto il maggior numero di vittorie con 94 successi, ha vinto premi per un ammontare complessivo di pi\u00f9 di due miliardi di \u00a5 e ha chiuso al primo posto della classifica dei premi vinti nella stagione per dodici volte tra il 1973 e il 1998.\nCalendario 2008.\nLa tabella sottostante mostra il calendario del 2009. Il numero tra parentesi dopo il nome dei vincitori indica il numero di tornei che ogni giocatore ha vinto nel Japan Tour fino a quel momento. Il dato \u00e8 disponibile solo per i giocatori che partecipano abitualmente al tour.\nClassifica dei vincitori di pi\u00f9 premi stagione per stagione.\nQuesta classifica, nel Japan Golf Tour, comprende anche i premi vinti dai giocatori nei tornei major e in quelli del World Golf Championships. Tutti i giocatori che hanno finora vinto questa classifica sono giapponesi, con la sola eccezione dello statunitense di origine giapponese David Ishii.\nPlurivincitori della classifica.\nQuesti i giocatori che si sono imposti pi\u00f9 di una volta fino al 2007:\nVincitori del maggior ammontare di premi in carriera.\nLa tabella sottostante mostra i primi dieci giocatori della storia del tour quanto a premi vinti complessivamente fino alla stagione 2007. I premi includono quelli conquistati nei quattro tornei major dal 1998 in avanti, e nei tre tornei WGC dal 1999 in avanti. Il primo giocatore non giapponese della classifica \u00e8 lo statunitense di origine giapponese David Ishii, che ha vinto pi\u00f9 di 800 milioni di yen. Il giocatore di etnia non giapponese ad aver vinto di pi\u00f9 \u00e8 il filippino Frankie Minoza, che ha guadagnato pi\u00f9 di 650 milioni di yen.\nLa classifica completa si trova sul sito ufficiale del Tour qui ."}
{"id": "2073388", "revid": "599013", "url": "https://it.wikipedia.org/wiki?curid=2073388", "title": "Austin Carr", "text": ""}
{"id": "2073389", "revid": "144796", "url": "https://it.wikipedia.org/wiki?curid=2073389", "title": "Scaramuzzo Trivulzio", "text": ""}
{"id": "2073393", "revid": "767487", "url": "https://it.wikipedia.org/wiki?curid=2073393", "title": "Essere o non essere (film)", "text": "Essere o non essere (\"To Be or Not to Be\") \u00e8 un film prodotto e interpretato da Mel Brooks, diretto da Alan Johnson.\n\u00c8 un remake del 1983 di \"To be or not to be\" (titolo italiano: \"Vogliamo vivere!\") di Ernst Lubitsch, 1942, interpretato nei ruoli principali da Mel Brooks e sua moglie Anne Bancroft, un tentativo di sorridere davanti a una tragedia. Un remake molto fedele, dato che alcuni dialoghi ripropongono \"verbatim\" la versione del 1942, ma che accentua il lato comico della commedia, ambientata in Polonia durante l'invasione nazista del 1939.\nLa differenza pi\u00f9 evidente dall'originale consiste nel tratteggiare chiaramente lo scaltro assistente di scena Sasha come un omosessuale, perseguitato in quanto tale dai nazisti, la prima rivelazione al grande pubblico che anche gli omosessuali erano stati discriminati dal Nazismo in tempo di guerra ed erano state vittime dell'Olocausto.\nTrama.\nFrederick Bronski \u00e8 il direttore di una compagnia teatrale che mette in scena a Varsavia non ancora occupata uno spettacolo comico sul F\u00fchrer ma viene fermato dalle autorit\u00e0 per evitare guai diplomatici con la Germania. Poco dopo la Polonia viene invasa dai tedeschi. Un gruppo di aviatori polacchi riesce a fuggire in Inghilterra dove costituiscono una unit\u00e0 da combattimento; tra questi anche un pilota, Andrei Sobinski, innamorato della moglie di Bronski, Anna: Sobinski era solito farle visita nel suo camerino mentre il marito recitava il suo cavallo di battaglia, il monologo di \"Amleto\" di William Shakespeare. Durante una serata col prof. Siletski, speaker in polacco della BBC, gli aviatori polacchi, capendo che questi si sarebbe recato in missione a Varsavia, gli affidano messaggi per i conoscenti e parenti rimasti in Polonia, molti dei quali sono membri della resistenza polacca. Ma Sobinski, diffidando di Siletski dopo che questi gli ha fatto capire di non conoscere Anna Bronski, la pi\u00f9 famosa attrice polacca, riporta le sue preoccupazioni al controspionaggio, che gli affida la missione di farsi paracadutare a Varsavia per uccidere Siletski.\nSobinski prende contatto con gli attori della compagnia e insieme, grazie a una serie di travestimenti, riescono a eludere la sorveglianza dei militari tedeschi, uccidere Siletski, distruggere la lista e fuggire in Inghilterra sull'aereo del F\u00fchrer assieme ad alcuni ebrei rifugiatisi nel teatro della compagnia.\nUna volta arrivati in Inghilterra, come premio Frederick Bronski chiede di poter, nella patria di Shakespeare, recitare in teatro alcuni brani dall'Amleto, ma quando inizia a declamare \"To be or not to be\"...\nRiconoscimenti.\nNel 1984 il film ricevette una candidatura all'Oscar al migliore attore non protagonista (Charles Durning)."}
{"id": "2073395", "revid": "287204", "url": "https://it.wikipedia.org/wiki?curid=2073395", "title": "Uttar Raypur", "text": " \nUttar Raypur \u00e8 una suddivisione dell'India, classificata come \"census town\", di 20.382 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 27' 37 N e 88\u00b0 12' 12 E.\nSociet\u00e0.\nEvoluzione demografica.\nAl censimento del 2001 la popolazione di Uttar Raypur assommava a 20.382 persone, delle quali 10.500 maschi e 9.882 femmine. I bambini di et\u00e0 inferiore o uguale ai sei anni assommavano a 2.366, dei quali 1.219 maschi e 1.147 femmine. Infine, coloro che erano in grado di saper almeno leggere e scrivere erano 14.340, dei quali 7.936 maschi e 6.404 femmine."}
{"id": "2073402", "revid": "729019", "url": "https://it.wikipedia.org/wiki?curid=2073402", "title": "Epi (Vanuatu)", "text": "Epi (o \u00c9pi; chiamata in passato Tasiko o Volcano Island) \u00e8 un'isola situata nell'Oceano Pacifico e appartenente alla Repubblica di Vanuatu.\nAppartiene alla provincia di Shefa.\nL'isola ha una lunghezza, da nord-ovest a sud-est, di circa 43\u00a0km ed \u00e8 larga 18\u00a0km, ha una superficie complessiva di 444\u00a0km\u00b2 con un'estensione costiera di 130\u00a0km. Nel 1986 la popolazione ammontava a abitanti."}
{"id": "2073408", "revid": "1543377", "url": "https://it.wikipedia.org/wiki?curid=2073408", "title": "Chiesa di Santa Maria del Carmine (Parma)", "text": "La chiesa di Santa Maria del Carmelo (popolarmente Carmine), o della Nativit\u00e0 o dei Carmelitani dell'antica osservanza, \u00e8 un luogo di culto cattolico sconsacrato dalle forme gotiche, situato in via Eleonora Duse, a ridosso del Lungoparma, a Parma, nell'omonima provincia. Costruita alla fine del XIII secolo per i frati Carmelitani, dopo la soppressione napoleonica dei conventi decisa nel 1810 fu utilizzata in svariati modi, ma incauti restauri successivi comportarono il crollo della facciata e delle prime tre campate; finalmente restaurata, dal 2008 \u00e8 sede dell'auditorium del Carmine, annesso all'adiacente Conservatorio di Parma.\nStoria.\nLa chiesa e il convento attiguo vengono fondati negli ultimi anni del Duecento: l'edificio presentava quindi elementi d'impianto in stile gotico, a tre navate da otto campate. I primi restauri vengono eseguiti nella seconda met\u00e0 del Quattrocento e, in quell'occasione, gli interni vengono largamente affrescati, mentre alla fine del Cinquecento la facciata viene ricostruita in stile barocco. Nel 1810, allo stesso modo di altri conventi in citt\u00e0, anche il convento dei carmelitani viene sequestrato e incamerato fra i beni demaniali. La chiesa passa immediatamente ad usi profani, che causano diversi incendi, nel 1855, 1857 e 1897. Successivamente viene utilizzata dall'Archivio di Stato come deposito, mentre il convento viene trasformato nel Conservatorio \"Arrigo Boito\".\nNel 1910 ebbero inizio incauti lavori di restauro per trasformare l'edificio in sala da concerto del Conservatorio. Questi lavori furono per\u00f2 interrotti dopo pochi mesi dichiaratamente per motivi economici e riavviati nel 1913 senza un adeguato accertamento statico, che comport\u00f2 il crollo di una parte cospicua delle prime tre campate; come conseguenza la facciata venne definitivamente demolita e, assieme ad essa, interamente le prime tre campate coinvolte nel crollo. La facciata venne ricostruita poi su un arbitrario disegno di Laudedeo Testi, di fatto accorciando la chiesa verso sud. Una volta terminati i lavori, la chiesa venne anche utilizzata impropriamente come posteggio per auto e parte della piazza prospiciente venne occupata da un edificio ad uso alberghiero ancora oggi esistente.\nIl 15 novembre 2008, dopo un moderno restauro su progetto degli architetti Pietro Paolo Moretti e Riccarda Cantarelli e dell'ingegner Maurizio Ghillani, la chiesa \u00e8 stata riaperta al pubblico come \"Auditorium del Carmine\", donando al Conservatorio un luogo di esibizione diretto ed immediato. L'auditorium non ospita unicamente concerti ma \u00e8 utilizzato anche per conferenze e per gli esami del biennio di specializzazione del Conservatorio.\nDescrizione.\nLa chiesa, come gi\u00e0 accennato, si sviluppa internamente a tre navate composte, in origine, da otto campate, ridotte a cinque dopo il crollo del 1913. Le navate sono ripartite da due colonnati con pilastri a fascio gotici, coronati da capitelli stilizzati in pietra rossa. La copertura \u00e8 costituita unicamente da volte a crociera, con costoloni opportunamente evidenziati. Gli affreschi quattrocenteschi che ricoprivano gli interni sono stati per la maggior parte staccati e trasportati alla Galleria nazionale di Parma: solo alcune piccole porzioni si trovano ancora al loro posto. All'interno, inoltre, si conservavano le spoglie dei pittori Michelangelo Anselmi e Bartolomeo Schedoni.\nNell'ambito dei restauri per adibire la chiesa ad auditorium, l'architettura interna \u00e8 stata riprogettata per garantire una maggiore funzionalit\u00e0, con una ragionata collocazione del palcoscenico e della platea. Il risultato \u00e8 una capienza di circa trecento posti, con un'acustica molto buona: il riverbero creato dalle volte \u00e8 inevitabile ma contenuto. Inoltre il nuovo auditorium \u00e8 stato fornito di un organo tedesco appositamente acquistato.\nSulla cantoria posta a ridosso della controfacciata, si trova l'organo a canne, costruito nel 1982 dalla ditta organaria tedesca Weigle Orgelbau e installato nel 2008. Lo strumento, a trasmissione meccanica, ha tre tastiere di 56 note ciascuna (delle quali la prima priva di registri propri e costantemente unita alle altre due) ed una pedaliera retta di 30; dispone di 30 registri."}
{"id": "2073410", "revid": "203313", "url": "https://it.wikipedia.org/wiki?curid=2073410", "title": "Schleinitz", "text": ""}
{"id": "2073413", "revid": "599013", "url": "https://it.wikipedia.org/wiki?curid=2073413", "title": "Cappella dei Santi Giacomo e Filippo", "text": "La cappella dei Santi Giacomo e Filippo \u00e8 un luogo di culto cattolico situato nella zona di Cassisi, in via Santi Giacomo e Filippo, nel comune di Celle Ligure in provincia di Savona.\nStoria e descrizione.\nLa cappella sorge a lato di un incrocio, isolata dalle altre abitazioni, in mezzo agli ulivi che caratterizzano il paesaggio delle colline alle spalle di Celle Ligure.\nL'edificio \u00e8 a navata unica, con presbiterio quadrato e piccolo campanile sul lato destro che ricorda nella cupola appuntita il ben pi\u00f9 imponente campanile della parrocchiale di San Michele Arcangelo dalla quale la cappella dipende.\nLa facciata \u00e8 scandita da lesene bianche su sfondo ocra e alleggerita da due finestre che affiancano l'ingresso e da un piccolo rosone a mezzaluna. L'interno \u00e8 riccamente dipinto e presenta numerose statue di santi di medie dimensioni. Una tela raffigurante la \"Vergine\" si staglia dietro l'altare di stile barocco."}
{"id": "2073414", "revid": "1543377", "url": "https://it.wikipedia.org/wiki?curid=2073414", "title": "Your Sugar Sits Untouched", "text": "Your Sugar Sits Untouched \u00e8 una riedizione del libro di poesie \"Across The Sky &amp; Other Poems\" scritto dalla musicista Emilie Autumn e pubblicato nel 2001, comprendente la maggior parte dei testi originali e sette nuove opere. Oltre al supporto cartaceo, il prodotto contiene appunto un audio CD nel quale \u00e8 stata incisa l'esposizione in parlato di tutti e 45 i poemi accompagnata da musica di sottofondo realizzata dalla stessa Autumn.\nVenne inizialmente lanciata in un'edizione limitata di 3000 copie vendute a livello mondiale e successivamente, nel 2008, riedita su iTunes in formato digitale."}
{"id": "2073417", "revid": "1305772", "url": "https://it.wikipedia.org/wiki?curid=2073417", "title": "Carlo Stefano Anastasio Ciceri", "text": "Biografia.\nNato a Milano il 26 dicembre 1618, Carlo Stefano Anastasio Ciceri era figlio di Vincenzo Ciceri, originario di Como.\nIntrapresi gli studi giuridici, si laure\u00f2 a Bologna in \"utroque iure\", divenendo in seguito vicelegato di diverse citt\u00e0 dello Stato Pontificio - tra cui Spoleto e Ferrara - per conto di papa Innocenzo X, sino a giungere al Tribunale della Segnatura Apostolica come Referendario della Sacra Consulta.\nNominato vescovo di Alessandria il 22 settembre 1659, venne trasferito alla sede episcopale di Como il 13 maggio 1680.\nPapa Innocenzo XI, con il quale era imparentato, lo elev\u00f2 al rango di cardinale nel concistoro del 2 settembre 1686 con il titolo di Sant'Agostino. Ottenne dal medesimo pontefice il permesso di ammezzare il proprio stemma con quello pontificio.\nPartecip\u00f2 al conclave del 1689, che elesse papa Alessandro VIII, ed a quello del 1691, che elesse papa Innocenzo XII.\nDopo la morte venne sepolto nella cattedrale di Como.\nGenealogia episcopale.\nLa genealogia episcopale \u00e8:"}
{"id": "2073422", "revid": "80339", "url": "https://it.wikipedia.org/wiki?curid=2073422", "title": "Piccolo Jugan", "text": ""}
{"id": "2073425", "revid": "92689", "url": "https://it.wikipedia.org/wiki?curid=2073425", "title": "Loop (musica)", "text": "In musica, un loop \u00e8 una sezione in cui un suono o un campionamento viene riprodotto ripetutamente tramite l'utilizzo di specifici nastri, effetti audio, un campionatore o dei software appositi.\nNel libro del produttore discografico e remixer Erik Hawkins, un loop viene definito come \"il campionamento di una performance che \u00e8 stato mixato in modo da ripetersi senza interruzione quando la traccia \u00e8 suonata dall'inizio alla fine\".\nUn esempio di loop \u00e8 quello ottenibile tramite speciali musicassette dette \"a riproduzione continua\".\nStoria.\nI pionieri nell'uso dei loop furono i musicisti Pierre Schaeffer e Pierre Henry, i quali scoprirono il loop per errore. Sul disco su cui stavano registrando si era formata della polvere, la puntina di lettura del disco salt\u00f2 e comp\u00ec un cerchio chiuso invece che continuare la sua corsa a spirale. \nIl \"looping\" oggi.\nRisalgono ai primi anni novanta degli strumenti digitali per il cosiddetto \"live looping\", cio\u00e8 la registrazione dal vivo di loop da poter eseguire al momento negli show. \nAl giorno d'oggi il \"looping\", tecnica largamente usata in generi come rap, hip hop, drum n bass e dub, \u00e8 portato avanti grazie a software appositi, di cui alcuni dei pi\u00f9 usati sono Ableton Live, Pro Tools, Cubase, Sound Forge, GarageBand, FL Studio, Logic Pro, Reason.\nDispotivi fisici per i loop oggi si trovano sotto forma di rack unit, o sono integrati nelle pedaliere degli effetti.\nEsistono dei festival musicali dedicati interamente al looping, come \"Loopstock\", che si tiene dal 2002 in California, mentre in Italia il primo festival internazionale dedicato al Live Looping si \u00e8 tenuto solo nel giugno 2009.\nLoop station.\nLoop Station o pi\u00f9 propriamente Looper \u00e8 il nome che genericamente viene dato a dei sistemi di effetti per strumenti musicali, solitamente in forma di pedaliera, il cui scopo principale \u00e8 dapprima la registrazione e poi la riproduzione continua di brevi frasi musicali. Dopo aver registrato una frase, alla pressione di un pulsante essa viene ripetuta continuamente fin quando il musicista preme il pulsante di stop. \u00c8 molto utilizzato negli spettacoli di musicisti singoli o piccoli ensemble per registrare basi ritmiche sulle quali suonare assoli con lo stesso strumento."}
{"id": "2073426", "revid": "767487", "url": "https://it.wikipedia.org/wiki?curid=2073426", "title": "Hochk\u00f6nig", "text": "L'Hochk\u00f6nig (2.941 ) \u00e8 una montagna delle Alpi Settentrionali Salisburghesi nelle Alpi di Berchtesgaden.\nSi trova in Austria (Salisburghese)."}
{"id": "2073428", "revid": "762947", "url": "https://it.wikipedia.org/wiki?curid=2073428", "title": "Washington National Opera", "text": ""}
{"id": "2073431", "revid": "767487", "url": "https://it.wikipedia.org/wiki?curid=2073431", "title": "Phil Chenier", "text": ""}
{"id": "2073432", "revid": "187240", "url": "https://it.wikipedia.org/wiki?curid=2073432", "title": "Malattia di Gertsmann-Straussler-Scheinker", "text": ""}
{"id": "2073436", "revid": "726373", "url": "https://it.wikipedia.org/wiki?curid=2073436", "title": "AssaultCube", "text": "AssaultCube (conosciuto in passato come ActionCube) \u00e8 un videogioco sparatutto in prima persona, consistente in una versione modificata di Cube, anch'essa per\u00f2 basata sul motore grafico Cube (motore grafico).\nEsso \u00e8 open source, freeware e multipiattaforma, disponibile gratuitamente per le piattaforme Microsoft Windows, Linux e macOS. Tuttavia, anche se Cube engine \u00e8 distribuito sotto la licenza di software libero, parti integranti del gioco, come i media, sono distribuite sotto licenze non libere.\nCaratteristiche.\n\"AssaultCube\" \u00e8 stato progettato per essere molto pi\u00f9 realistico di \"Cube\" mantenendo per\u00f2, sempre lo stesso stile. In confronto con altri giochi, \u00e8 pi\u00f9 lento di \"Quake\" ma pi\u00f9 veloce di \"Counter-Strike\". Anche se essenzialmente orientato al multiplayer, \u00e8 possibile anche giocare in singolo, contro dei bot. Il giocatore, prima di dar via ad una partita, potr\u00e0 scegliere con quale fazione giocare. Ci sono due squadre differenti, chiamate \"Cubers Liberations Army\" (CLA) e \"Rabid Viper Special Forces\" (RVSF).\nNonostante la sua grafica e il gameplay molto semplici, \"AssaultCube\" ha tutt'oggi una base di giocatori molto consistente, grazie anche alla presenza di numerosi server gestiti dagli utenti, disponibili in qualsiasi momento. \"AssaultCube\" inoltre, vanta molti clan che partecipano a svariati tornei. Il motivo del suo successo, sempre pi\u00f9 in ascesa, \u00e8 dovuto al fatto che non richiede un hardware potente, ha un gameplay e una grafica molto semplici, ed \u00e8 disponibile per tutte le piattaforme.\nIl gioco mantiene un bug gi\u00e0 presente in \"Cube\", ovvero la possibilit\u00e0 di effettuare lo straferunning per muoversi molto pi\u00f9 velocemente. Questa caratteristica non \u00e8 stata mai rimossa per renderlo pi\u00f9 interessante, e soprattutto simile al bunny hopping in \"Quake\". Un'altra caratteristica poco realistica, \u00e8 quella di poter usare il rinculo delle armi (che spinge verso l'indietro) per effettuare mosse che consentono di raggiungere punti che altrimenti sarebbero impossibile da raggiungere. Anche questo \u00e8 stato progettato appositamente per favorire i giocatori.\nL'arsenale di \"AssaultCube \"consta di armi fittizie, ma che rispecchiano alcune caratteristiche della tipologia cui esse appartengono, come in ogni sparatutto in prima persona: il fucile d'assalto, la mitraglietta, il fucile di precisione, la carabina, lo shotgun, la pistola e il coltello. Il gioco offre anche un editor di mappe interno, molto facile da usare. Molte mappe sono state ricreate da altri giochi - come per esempio, \"de_dust2\" da Counter-Strike.\nModalit\u00e0 di gioco.\nLe modalit\u00e0 di gioco sono 12, escludendo quelle in cui si fa uso di bot, e sono:\nSviluppo.\nLo sviluppo del gioco inizi\u00f2 nel luglio del 2004 da alcuni membri della comunit\u00e0 di \"Cube\". La prima versione ufficiale venne distribuita nel novembre 2006. Il progetto prevedeva di creare un gioco completamente nuovo, che fosse per\u00f2 semplice e realistico nello stesso tempo, nonch\u00e9 molto giocabile.\nIl 6 maggio 2007, \"ActionCube\" \u00e8 stato rinominato \"AssaultCube\" per richiesta dei sviluppatori di \"Action Quake\". L'ultima versione al momento disponibile \u00e8 la 1.2.0.2, pubblicata il 10 novembre 2013."}
{"id": "2073439", "revid": "1543377", "url": "https://it.wikipedia.org/wiki?curid=2073439", "title": "Giorgio Zampori", "text": "Carriera.\nNel 1912 ai Giochi della V Olimpiade a Stoccolma vinse l'oro nel concorso a squadre (squadra composta, oltre dallo stesso Zampori, da Pietro Bianchi, Guido Boni, Alberto Braglia, Giuseppe Domenichelli, Carlo Fregosi, Alfredo Gollini, Francesco Loi, Luigi Maiocco, Giovanni Mangiante, Lorenzo Mangiante, Serafino Mazzarocchi, Guido Romano, Paolo Salvi, Luciano Savorini, Adolfo Tunesi, Umberto Zanolini e Angelo Zorzi)\nNel 1920 ai Giochi della VII Olimpiade ad Anversa vinse l'oro nell'individuale e nel concorso a squadre (con Arnaldo Andreoli, Ettore Bellotto, Pietro Bianchi, Fernando Bonatti, Luigi Cambiaso, Carlo Costigliolo, Luigi Costigliolo, Giuseppe Domenichelli, Roberto Ferrari, Carlo Fregosi, Romualdo Ghiglione, Ambrogio Levati, Francesco Loi, Vittorio Lucchetti, Luigi Maiocco, Ferdinando Mandrini, Lorenzo Mangiante, Antonio Marovelli, Michele Mastromarino, Giuseppe Paris, Manlio Pastorini, Ezio Roselli, Paolo Salvi, Giovanni Tubino, Angelo Zorzi).\nNel 1924 Giochi della VIII Olimpiade a Parigi vinse l'oro nel concorso a squadre (con Luigi Cambiaso, Mario Lertora, Vittorio Lucchetti, Luigi Maiocco, Ferdinando Mandrini, Francesco Martino e Giuseppe Paris) e il bronzo alle parallele.\nOltre ai titoli olimpici, \u00e8 stato anche cinque volte campione mondiale di ginnastica."}
{"id": "2073444", "revid": "1543377", "url": "https://it.wikipedia.org/wiki?curid=2073444", "title": "BATON", "text": "Il BATON \u00e8 un cifrario a blocchi utilizzato dal governo degli Stati Uniti d'America per proteggere tutti i tipi di informazione classificata. \u00c8 utilizzato principalmente come algoritmo crittografico integrato in dispositivi per trasmissione dati.\nIl BATON lavora su blocchi di dati di 128 bit con chiavi lunghe 320 bit. In realt\u00e0 la lunghezza effettiva della chiave \u00e8 pari a 160 bit in quanto viene utilizzato una somma di controllo, tipicamente un hash. Questo ridimensionamento non inficia la sicurezza stessa dell'algoritmo ma, anzi, previene l'utilizzo di chiavi non autorizzate nel caso un dispositivo basato sul BATON finisca nelle mani di un malintenzionato. Il BATON \u00e8 molto veloce: in prove condotte su hardware di test la velocit\u00e0 dell'algoritmo \u00e8 risultata essere 5 volte superiore a quella del TripleDES.\nUtilizzo.\nIl BATON \u00e8 usato in diversi prodotti e standard:"}
{"id": "2073447", "revid": "599013", "url": "https://it.wikipedia.org/wiki?curid=2073447", "title": "Cappella di Sant'Isidoro e Nostra Signora della Guardia", "text": "La cappella di Sant'Isidoro e Nostra Signora della Guardia \u00e8 un luogo di culto cattolico situato nella zona di Pecorile nel comune di Celle Ligure, in via Pecorile, in provincia di Savona.\nStoria e descrizione.\nLa cappella sorge tra agli ulivi che caratterizzano il paesaggio delle colline che cingono Celle Ligure.\nL'edificio \u00e8 a navata unica e piccolo campanile sul lato destro. La facciata \u00e8 decorata con un dipinto di \"Nostra Signora della Guardia\" e tutto l'edificio \u00e8 colorato con un rosa vivace tipicamente ligure. Due finestre affiancano l'ingresso sopra il quale si apre un piccolo rosone a mezzaluna."}
{"id": "2073451", "revid": "599013", "url": "https://it.wikipedia.org/wiki?curid=2073451", "title": "John Brown (cestista 1951)", "text": ""}
{"id": "2073452", "revid": "126257", "url": "https://it.wikipedia.org/wiki?curid=2073452", "title": "Gradinata", "text": "La gradinata \u00e8 una serie di ampi gradini che formano una scala monumentale per l'accesso ad una costruzione. Sono comuni nei monumenti, nei teatri e nei campi sportivi.\nNello sport.\nun settore degli spalti di un campo sportivo; si distingue dalla tribuna per motivi di comodit\u00e0: infatti la tribuna solitamente \u00e8 provvista di copertura e posti a sedere pi\u00f9 comodi, la gradinata invece molto spesso \u00e8 sprovvista di copertura. Nella tribuna di solito si trovano le postazioni per i giornalisti e delle telecamere per le riprese televisive.\nLa gradinata \u00e8 talvolta conosciuta come settore \"distinti\"; il prezzo del biglietto per assistere ad una partita \u00e8 minore rispetto a quello della tribuna."}
{"id": "2073455", "revid": "125635078", "url": "https://it.wikipedia.org/wiki?curid=2073455", "title": "Valle del Tevere", "text": "La Valle del Tevere \u00e8 la maggiore entit\u00e0 geografica parte del bacino idrografico del fiume Tevere compreso nella Regione Emilia-Romagna, la Regione Toscana, la Regione Umbria e la Regione Lazio, \u00e8 caratterizzata da terrazzi fluviali e aree golenali che si protraggono dalla fascia appenninica sino al delta del fiume Tevere nel litorale del Mar Tirreno.\nAmbiente e territorio.\nItinerari.\nL'Itinerario delle forre etrusche e della valle del Tevere, all'interno del progetto del Sistema delle Aree Protette della Regione Lazio, Le Strade dei Parchi, percorre i paesaggi fluviali e i caratteristici borghi del Lazio a nord di Roma che si affacciano sulla valle del Tevere. \u00c8 composto da 4 tappe:\nLa Ciclovia del Tevere \u00e8 un percorso cicloturistico che collega Citt\u00e0 di Castello a Perugia lungo sulle sponde del fiume Tevere.\nIl percorso Ciclabile del Tevere \u00e8 un percorso ciclabile pedonale del Comune di Roma lungo il tratto urbano sugli argini e lungotevere da Castel Giublileo fino a Mezzocammino \nViabilit\u00e0.\nLa valle fluviale del Tevere ha costituito fino dall'epoca preistorica una importante via di comunicazione, utilizzata come tratturo per le transumanze e lo scambio di merci. La viabilit\u00e0 antica di epoca arcaica della valle del Tevere \u00e8 stata unificata dopo la conquista romana nella Via Tiberina.\nLa via Alzaia poi chiamata via del Tiroo anche strada per l'Alaggio, sono state le strade lungo le rive \"o ripe\" del Tevere utilizzate per tirare controcorrente le imbarcazioni dalla Foce del Tevere a Roma fino ad Orte, il sistema documentato dall'epoca romana era svolto prima dagli Helciarii poi dal VI secolo fino al XX secolo dai Pilorciatori che, spesso in condizioni disumane o di schiavitu' a forza di braccia tiravano le barche controcorrente con le corde, solo nell'ultimo periodo furono sostituiti dal tiro dei bufali e dai battelli a vapore.\nCollegamenti esterni.\n\"La Ciclabile del Tevere alle donne della resistenza al nazifascismo\" - Petizione"}
{"id": "2073457", "revid": "30580", "url": "https://it.wikipedia.org/wiki?curid=2073457", "title": "Gran Premio di Gran Bretagna 2002", "text": "Il Gran Premio di Gran Bretagna 2002 \u00e8 stato un Gran Premio di Formula 1 disputato il 7 luglio 2002 sul circuito di Silverstone. La gara fu vinta da Michael Schumacher su Ferrari, davanti al compagno di squadra Rubens Barrichello e a Juan Pablo Montoya su Williams - BMW.\nVigilia.\nAspetti sportivi.\nLa situazione della Arrows, gi\u00e0 da tempo in gravi difficolt\u00e0 economiche, si aggrav\u00f2 ulteriormente nella settimana precedente il Gran Premio. La scuderia di Tom Walkinshaw, infatti, si vide negare da Niki Lauda, direttore delle attivit\u00e0 del gruppo Ford in Formula 1 e quindi sia del team Jaguar che della Cosworth, un'ulteriore dilazione del pagamento di 4,8 milioni di Dollari per la fornitura di motori, scaduto dal Gran Premio di Monaco. La Arrows, esposta anche nei confronti di altri creditori, non era in grado di far fronte al debito: Walkinshaw, temendo un sequestro dei materiali della scuderia, fece portare via dal circuito le vetture, che furono ritrasportate a Silverstone gioved\u00ec.\nDopo una giornata di trattative, che cost\u00f2 alla squadra la possibilit\u00e0 di effettuare le sessioni di prove libere del venerd\u00ec, Walkinshaw copr\u00ec parte del debito attingendo al proprio patrimonio personale e da sabato mattina la Arrows pot\u00e9 scendere in pista. Il futuro della scuderia, per la quale era in corso una trattativa di vendita alla Red Bull, rimase comunque molto incerto.\nAspetti tecnici.\nDurante le prove libere di venerd\u00ec, svolte in gran parte con pista bagnata, alcune scuderie provarono a utilizzare una luce posteriore di colore azzurro, nel tentativo di rendere le monoposto pi\u00f9 visibili le monoposto anche in condizioni di visibilit\u00e0 precaria. La soluzione fu, per\u00f2, ritenuta ininfluente dai piloti.\nLa Jaguar introdusse una versione profondamente rivista della deludente R3, afflitta da una pesante mancanza di efficienza aerodinamica rispetto alle vetture concorrenti. La versione B della monoposto inglese era caratterizzata da un completo rifacimento di tutte le componenti aerodinamiche la cui modifica non avrebbe comportato modifiche al telaio. In particolare furono montati dei nuovi alettoni all'anteriore (molto simile a quello della Renault) e al posteriore, un nuovo profilo estrattore, una nuova sospensione posteriore e dei nuovi schermi dietro le ruote anteriori.\nAnche la Williams present\u00f2 importanti modifiche, portando in gara un nuovo cofano motore di sezione ridotta nella parte posteriore. La riduzione di ingombri nella parte posteriore della vettura fu possibile soprattutto grazie al motore BMW, che aveva minore necessit\u00e0 di smaltire calore rispetto ai motori della concorrenza. Anche la Renault port\u00f2 in pista una nuova carrozzeria, mentre alla McLaren fu fornita una versione potenziata del propulsore Mercedes.\nProve libere.\nResoconto.\nA causa delle vicissitudini sopra riportate la Arrows non prese parte alle sessioni di prove libere di venerd\u00ec, disputate con la pista bagnata. Anche Mika Salo, indisposto, non scese in pista il venerd\u00ec, tornando al volante della sua Toyota sabato mattina.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nLa qualifiche furono caratterizzate da un'intensa lotta per la pole position tra Montoya e i due piloti della Ferrari: il colombiano ebbe la meglio al proprio ultimo tentativo, battendo di pochi centesimi Barrichello e Michael Schumacher, terzo nonostante avesse fatto segnare, nel primo settore del tracciato, un intertempo di oltre tre decimi pi\u00f9 veloce di quelli ottenuti da tutti gli altri. Ralf Schumacher si piazz\u00f2 in quarta posizione, seguito da R\u00e4ikk\u00f6nen e Coulthard, staccati di oltre un secondo dal tempo della pole position. Trulli fece segnare il settimo tempo, precedendo Salo, Villeneuve e Heidfeld.\nNonostante le consistenti modifiche apportate alla vettura, le Jaguar continuarono a occupare le ultime file dello schieramento. Yoong, invece, non si qualific\u00f2 alla gara per la seconda volta nella stagione.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nBarrichello, rimasto fermo sullo schieramento al via del giro di ricognizione, fu retrocesso in ultima posizione sulla griglia di partenza. Panis, invece, prese il via dai box col muletto dopo che la sua BAR si era fermata durante il giro di formazione. Alla partenza Montoya mantenne la testa del gruppo, precedendo i fratelli Schumacher. Pi\u00f9 indietro McNish non riusc\u00ec a partire per un problema alla trasmissione e si dovette ritirare, mentre Massa fin\u00ec in testacoda nel tentativo di superare Villeneuve, scivolando in ultima posizione. Nelle prime tornate Montoya tenne dietro a fatica Michael Schumacher, che lo tallonava a pochi decimi di distacco. Alle loro spalle Ralf Schumacher e R\u00e4ikk\u00f6nen si contendevano la terza posizione, seguiti da Coulthard, Trulli e Button.\nAl terzo giro il pilota finlandese della McLaren ebbe la meglio sul rivale alla curva Copse, risalendo al terzo posto, mentre Barrichello rimont\u00f2 rapidamente da fondo gruppo, raggiungendo l'ottava posizione in appena sei tornate. Nel corso del sesto passaggio cominci\u00f2 a piovere: in pochi giri la pista si bagn\u00f2 completamente e al termine della tredicesima tornata la grande maggioranza dei piloti ad eccezione di Coulthard e de la Rosa, che non trassero vantaggio da questa scelta, si ferm\u00f2 ai box per cambiare pneumatici. I piloti della Ferrari scelsero le gomme intermedie, mentre alla Williams si prefer\u00ec montare gli pneumatici da pioggia. La mossa della scuderia italiana si rivel\u00f2 migliore e Michael Schumacher recuper\u00f2 rapidamente lo svantaggio accumulato da Montoya, sopravanzandolo nel corso del 16\u00ba passaggio. Tre tornate pi\u00f9 tardi Montoya fu passato anche da Barrichello, scendendo in terza posizione.\nAlle spalle dei primi tre R\u00e4ikk\u00f6nen, che aveva perso quasi un minuto ai box per un malinteso con la squadra, comp\u00ec diversi sorpassi, risalendo fino al quarto posto, mentre il suo compagno di squadra, rimasto in pista troppo a lungo con gli pneumatici da asciutto, rimase a centro gruppo. Frentzen si ritir\u00f2 per la rottura del motore mentre occupava il settimo posto, mentre Villeneuve e Massa recuperarono diverse posizioni, sfruttando anche la superiorit\u00e0 delle gomme Bridgestone da bagnato. La pioggia cal\u00f2 momentaneamente di intensit\u00e0 e al 23\u00ba giro Coulthard effettu\u00f2 una sosta per montare gomme da asciutto. Le comunicazioni radio tra il pilota scozzese ed i suoi tecnici erano per\u00f2 disturbate e quando Coulthard torn\u00f2 ai box, i meccanici non erano pronti ad accogliere la vettura dello scozzese, al quale questo inconveniente cost\u00f2 una ventina di secondi.\nCoulthard fu imitato da R\u00e4ikk\u00f6nen e dai due piloti della Renault, ma dopo poche tornate ricominci\u00f2 a piovere in modo deciso e i quattro furono costretti a montare nuovamente pneumatici da bagnato. Intorno al trentesimo passaggio si fermarono ai box i fratelli Schumacher e Barrichello, mentre Montoya prosegu\u00ec senza effettuare soste. Ralf Schumacher ebbe per\u00f2 un problema con l'impianto di rifornimento, che gli fece perdere circa trenta secondi e lo costrinse ad un'ulteriore sosta poche tornate pi\u00f9 tardi. La pioggia smise di cadere e al 36\u00ba passaggio Coulthard effettu\u00f2 il suo quarto pit stop, montando gomme da asciutto. Lo imit\u00f2 il suo compagno di squadra, che pochi giri dopo fu costretto al ritiro per la rottura del motore. A venti tornate dalla fine, con la pista ormai asciutta, i ferraristi e Montoya tornarono ai box per montare pneumatici da asciutto. Anche i piloti della BAR, risaliti in quarta e quinta posizione grazie ad una buona tattica, effettuarono il cambio gomme, mantenendo il loro piazzamento.\nSubito dopo l'ultimo rifornimento Montoya pass\u00f2 Barrichello, venendo per\u00f2 sopravanzato dal brasiliano al 46\u00ba giro. Non ci furono ulteriori cambi di posizione fino al traguardo e Michael Schumacher conquist\u00f2 la settima vittoria stagionale, risultato che gli diede la possibilit\u00e0 di aggiudicarsi il titolo mondiale gi\u00e0 dal Gran Premio successivo. Alle sue spalle chiusero Barrichello e Montoya, seguiti da Villeneuve e Panis, che portarono alla BAR i primi punti stagionali. Al sesto posto tagli\u00f2 il traguardo Heidfeld, ultimo pilota a punti.\nFonti.\n- Tutti i dati statistici provengono da Autosprint n.28/2002\n- 60 vittorie per Michael Schumacher a Silverstone - F1world.it/amarcord"}
{"id": "2073458", "revid": "767487", "url": "https://it.wikipedia.org/wiki?curid=2073458", "title": "Kevin Porter", "text": ""}
{"id": "2073459", "revid": "73843", "url": "https://it.wikipedia.org/wiki?curid=2073459", "title": "Tora Berger", "text": "\u00c8 sorella di Lars, a sua volta sciatore nordico di alto livello.\nBiografia.\nCarriera nel biathlon.\nOriginaria di Lesja, inizi\u00f2 a praticare biathlon a livello agonistico nel 1991 ed entr\u00f2 a far parte della nazionale norvegese nel 2002. In Coppa del Mondo esord\u00ec il 6 dicembre 2001 nella sprint di Hochfilzen, chiudendo al 93\u00ba posto, conquist\u00f2 il primo podio il 6 dicembre 2002 nella staffetta di \u00d6stersund e la prima vittoria il 2 dicembre 2007 nell'inseguimento di Kontiolahti. Nella stagione 2012-2013 vinse sia la Coppa del Mondo generale, sia tutte le Coppe di specialit\u00e0. Nella stagione successiva vinse nuovamente la Coppa del Mondo generale, ex-aequo con Kaisa M\u00e4k\u00e4r\u00e4inen.\nIn carriera prese parte a tre edizioni dei Giochi olimpici invernali, (13\u00aa in individuale, 23\u00aa in sprint, 18\u00aa in inseguimento, 25\u00aa in partenza in linea, 5\u00aa in staffetta) e (1\u00aa in individuale, 33\u00aa in sprint, 5\u00aa in inseguimento, 18\u00aa in partenza in linea, 4\u00aa in staffetta) e (10\u00aa nella sprint, 16\u00aa nell'individuale, 2\u00aa nell'inseguimento, 14\u00aa nella partenza in linea, 3\u00aa nella staffetta, 1\u00aa nella staffetta mista), e a nove dei Mondiali, Hochfilzen/Chanty-Mansijsk 2005 (21\u00aa in individuale, 11\u00aa in sprint, 19\u00aa in inseguimento, 13\u00aa in partenza in linea, 5\u00aa in staffetta, 10\u00aa in staffetta mista), Pokljuka 2006 (2\u00aa in staffetta mista), Anterselva 2007 (4\u00aa in individuale, 10\u00aa in sprint, 19\u00aa in inseguimento, 25\u00aa in partenza in linea, 3\u00aa in staffetta, 3\u00aa in staffetta mista), \u00d6stersund 2008 (4\u00aa in individuale, 4\u00aa in sprint, 4\u00aa in inseguimento, 2\u00aa in partenza in linea, 6\u00aa in staffetta), Pyeongchang 2009 (3\u00aa in individuale, 19\u00aa in sprint, 9\u00aa in inseguimento, 15\u00aa in partenza in linea, 11\u00aa in staffetta, 4\u00aa in staffetta mista), Chanty-Mansijsk 2010 (2\u00aa in staffetta mista), Chanty-Mansijsk 2011, Ruhpolding 2012 (1\u00aa in staffetta mista) e e Nov\u00e9 M\u011bsto na Morav\u011b 2013 (1\u00aa in individuale, in inseguimento, in staffetta e in staffetta mista, 2\u00aa in sprint e in partenza in linea).\nAnnunci\u00f2 il ritiro al termine della stagione 2014.\nCarriera nello sci di fondo.\nDopo aver preso saltuariamente parte ad alcune gare minori, la Berger debutt\u00f2 in Coppa del Mondo il 19 novembre 2011 nella 10\u00a0km a tecnica libera di Sjusj\u00f8en (4\u00aa) e ottenne l'unico podio il giorno successivo nella staffetta disputata nella medesima localit\u00e0.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta\nMX = staffetta mista"}
{"id": "2073461", "revid": "599013", "url": "https://it.wikipedia.org/wiki?curid=2073461", "title": "Chiesa di Nostra Signora della Consolazione", "text": "La chiesa di Nostra Signora della Consolazione - gi\u00e0 di Santa Maria della Grotta - \u00e8 un luogo di culto cattolico situato nel comune di Celle Ligure, tra via IV Novembre e il lungomare Cristoforo Colombo, in provincia di Savona. Viene detta anche \"Il Convento\", perch\u00e9 retta dai frati dell'Ordine di Sant'Agostino.\nStoria e descrizione.\nL'attuale struttura \u00e8 il frutto della trasformazione, avvenuta nel XVII secolo, dell'antico insediamento conventuale della chiesa di Santa Maria della Grotta. L'edificio fu privato delle due campate per la costruzione della strada carrabile nel 1816. Divisa in tre navate, \u00e8 caratterizzata esternamente da una tipica decorazione a strisce orizzontali bicolore bianche e grigio-turchine, con facciata del XIX secolo pseudo romanica.\nAl suo interno sono custoditi diverse opere pittoriche quali l\"'Annunciazione\", attribuita al pittore Domenico Fiasella e copia dell'antica opera di Perin del Vaga; la pala d'altare centinata del XVII secolo raffigurante \"San Sebastiano\"; la tela seicentesca della \"Madonna della Cintura con i santi Monica, Agostino e Nicola da Tolentino\" nel presbiterio; statua in legno policromo della \"Madonna della Cintura\" risalente alla met\u00e0 del XVIII secolo."}
{"id": "2073462", "revid": "124652673", "url": "https://it.wikipedia.org/wiki?curid=2073462", "title": "Kivu", "text": "&lt;br&gt;\nKivu era il nome con cui era chiamata una \"regione\" della Repubblica Democratica del Congo all'epoca del dominio di Mobutu Sese Seko (1965\u20131997).\nLa regione si affaccia sul lago Kivu e comprendeva tre sottoregioni (\"Sous-Regions\" in francese): Nord-Kivu, Sud-Kivu e Maniema, corrispondenti alle attuali province omonime costituite nel 1988.\nCapoluogo della regione del Kivu era la citt\u00e0 di Bukavu, i capoluoghi delle tre sottoregioni erano Goma, Uvira e Kindu.\nStoria.\nIl nome \"Kivu\" risale almeno al 1914, anno in cui il governo coloniale divise il Congo in 22 distretti. Nel 1935 i distretti furono raggruppati in 6 province alle quali furono dati i nomi dei rispettivi capoluoghi. La provincia di Costermansville, che aveva la stessa estensione della successiva regione del Kivu, fu rinominata provincia di Kivu nel 1947.\nA partire dal 2004 la regione \u00e8 stata teatro di pesanti scontri fra le truppe governative della Repubblica Democratica del Congo e le Forze Democratiche per la Liberazione del Ruanda (FDLR) appoggiate da gruppi di ribelli tra le quali le truppe di Laurent Nkunda.\nGeografia.\n\u00c8 chiamata Kivu tutta la regione che si trova intorno al lago Kivu, compresa una parte del Ruanda dove risiede la maggior parte della popolazione dell'area lacustre (Gisenyi in Ruanda, con una popolazione di circa un milione di abitanti \u00e8 il centro abitato principale della regione del lago Kivu). L'area \u00e8 caratterizzata da una vegetazione lussureggiante ed un clima favorevole alle coltivazioni, le rive del lago si trovano ad un'altitudine di circa 1500\u00a0m s.l.m. e il suolo della regione \u00e8 di origine vulcanica. La regione di Kivu \u00e8 il punto pi\u00f9 elevato della East African Rift Valley."}
{"id": "2073463", "revid": "196390", "url": "https://it.wikipedia.org/wiki?curid=2073463", "title": "Cassano dello Ionio", "text": ""}
{"id": "2073465", "revid": "1565034", "url": "https://it.wikipedia.org/wiki?curid=2073465", "title": "Agostina Pietrantoni", "text": "Biografia.\nNacque il 27 marzo 1864 a Pozzaglia Sabina, presso Rieti, secondogenita di undici figli, e venne battezzata con il nome di Livia.\nLa sua era una famiglia semplice di agricoltori, dove il lavoro e la preghiera erano i punti di riferimento, sotto la guida del padre Francesco e della madre Caterina Costantini, e con la patriarcale presenza del nonno Domenico.\nLa piccola Livia mostr\u00f2 una precoce inclinazione religiosa, e a volte cercava la solitudine per raccogliersi in preghiera.\nDimostr\u00f2 il suo temperamento generoso salvando un fratellino che stava per annegare nel torrente Lasso.\nIl lavoro prese il posto dei giochi per la bambina, che non pot\u00e9 frequentare con regolarit\u00e0 la scuola: nonostante questo, ottenne un buon profitto, tanto che le compagne la soprannominarono \"professora\".\nA ventidue anni coron\u00f2 il suo sogno segreto, entrando come postulante nella Casa Generalizia delle Suore della Carit\u00e0 di Santa Giovanna Antida Thouret: era il 23 marzo 1886.\nL'anno successivo divenne Suor Agostina: era il 13 agosto; il giorno dopo inizi\u00f2 la sua opera presso l'Ospedale Santo Spirito di Roma, dove prima di lei avevano prestato la loro opera San Carlo Borromeo, San Giovanni Bosco e San Camillo de Lellis.\nLa Questione romana rendeva difficile la vita in ospedale ai religiosi: i Padri Cappuccini erano stati allontanati, i Crocifissi banditi, restavano solo le suore, senza poter parlare di religione.\nSuor Agostina assistette inizialmente i bambini, ma contrasse la tubercolosi: guarita inaspettatamente, decise di assistere gli adulti nel reparto tubercolotici.\nQui non mancavano soggetti violenti e blasfemi, il peggiore dei quali si chiamava Giuseppe Romanelli: venne cacciato addirittura dall'ospedale, ma volle vendicarsi e scelse la sua vittima, Suor Agostina, che non rinunci\u00f2 alla sua missione nonostante le minacce.\nIl 13 novembre 1894 il Romanelli la sorprese e la uccise a pugnalate, le ultime parole della vittima furono di perdono per l'assassino.\nIl 12 novembre 1972 venne beatificata da Paolo VI, che us\u00f2 parole toccanti per lei, definendola \u00ab...semplice, limpida, pura, amorosa\u2026e alla fine\u2026dolorosa e tragica\u2026anzi\u2026 simbolica\u00bb.\nGiovanni Paolo II la proclam\u00f2 santa il 18 aprile 1999; \u00e8 ricordata dalla Chiesa cattolica il 13 novembre."}
{"id": "2073479", "revid": "889336", "url": "https://it.wikipedia.org/wiki?curid=2073479", "title": "Werner Kohlmeyer", "text": "Carriera.\nTra il 1941 e il 1960 gioc\u00f2 per la squadra della sua citt\u00e0 natale, il Kaiserslautern, con cui vinse due campionati tedeschi occidentali.\nEsord\u00ec in nazionale nel 1951 contro la Svizzera e fece parte della selezione che vinse i Mondiali nel 1954, dove disput\u00f2 5 delle 6 partite giocate dalla Germania Ovest, compresa la vittoriosa finale contro l'Ungheria.\nDopo essersi ritirato nel 1960 ebbe problemi di alcolismo e mor\u00ec nel 1974, a soli 49 anni, a causa di un'insufficienza cardiaca."}
{"id": "2073481", "revid": "287204", "url": "https://it.wikipedia.org/wiki?curid=2073481", "title": "Simone Girolami", "text": "Carriera.\nEx-crossista ed endurista, ha corso nel supermotard dal 2003 al 2008 con ottimi piazzamenti seppur, a causa di molte vicende sfortunate, non abbia mai potuto conquistarsi un titolo nazionale ne internazionale.\nNel 2009 diventa manager del team ufficiale TM 747 Motorsport Factory nel Campionato del Mondo Supermoto, e con il pilota Thierry Van Den Bosch riesce a vincere il titolo mondiale S1 alla stagione di debutto da proprietario e manager di un team. Lo stesso anno conquista anche il titolo italiano S2 con Davide Gozzini.\nNel 2010 bissa il titolo con il francese Thomas Chareyre, dominando la stagione (al secondo posto un altro suo pilota, Davide Gozzini).\nPer il 2011 chiude la collaborazione con TM e passa a KTM."}
{"id": "2073482", "revid": "599013", "url": "https://it.wikipedia.org/wiki?curid=2073482", "title": "Chiesa di San Giorgio (Celle Ligure)", "text": "La chiesa di San Giorgio \u00e8 un luogo di culto cattolico situato nella zona di Sanda, in piazza papa Giovanni XXIII, nel comune di Celle Ligure in provincia di Savona. La chiesa \u00e8 sede della parrocchia omonima del vicariato di Albisola-Varazze della diocesi di Savona-Noli.\nA circa 40 metri da essa sorge il piccolo oratorio di San Tommaso Apostolo e la cappella di San Pietro in localit\u00e0 Brasi.\nStoria e descrizione.\nOriginariamente sottoposta alla giurisdizione della parrocchia di San Michele Arcangelo di Celle Ligure, la comunit\u00e0 di Sanda e la sua parrocchia furono rese autonome con decreto papale del 15 ottobre 1640 del pontefice Urbano VII. Proprio a questo periodo storico potrebbero essere risalenti le fasi iniziali della prima edificazione dell'edificio religioso.\nNella facciata, tripartita, \u00e8 presente sopra il portale una formella in marmo del 1781 ritraente \"San Giorgio a cavallo\". All'interno, diviso in tre navate, \u00e8 custodito il battistero con crocifisso quest'ultimo databile al XVIII secolo e precedentemente posizionato sull'altare maggiore. Nella prima campata, nella navata sinistra, \u00e8 posizionata la tela anonima di \"Maria Regina e santi\"; nelle due campate successive sono conservate la statua in legno di \"Maria Ausiliatrice\" del XIX secolo e, nella terza, la nicchia di \"San Giorgio\".\nNella navata destra sono posizionati il dipinto ritraente \"San Girolamo\" e il quadro di \"Sant'Antonio da Padova\" del XVII secolo; nell'abside \u00e8 conservato il dipinto di \"Nostra Signora di Misericordia\" attribuita, secondo alcuni storici, al pittore Paolo Gerolamo Brusco. Al XVIII secolo \u00e8 databile il coro ligneo, mentre al 1863 \u00e8 la datazione di realizzazione del pulpito. L'organo a canne risale al 1776 e fu realizzato da Francesco Nicola Bellosio.\nAltri edifici religiosi.\nNel territorio della parrocchia sorgono i seguenti edifici religiosi:"}
{"id": "2073483", "revid": "71433", "url": "https://it.wikipedia.org/wiki?curid=2073483", "title": "Live! (film)", "text": ""}
{"id": "2073487", "revid": "287204", "url": "https://it.wikipedia.org/wiki?curid=2073487", "title": "Il pericolo \u00e8 il mio mestiere (serie animata)", "text": "Il pericolo \u00e8 il mio mestiere (\"Stunt Dawgs\") \u00e8 una serie televisiva a cartoni animati, prodotta da DiC Entertainment e Rainforest Entertainment."}
{"id": "2073488", "revid": "300067", "url": "https://it.wikipedia.org/wiki?curid=2073488", "title": "Scott Wedman", "text": ""}
{"id": "2073493", "revid": "1714743", "url": "https://it.wikipedia.org/wiki?curid=2073493", "title": "Cristina Luisa di Oettingen-Oettingen", "text": "Biografia.\nInfanzia.\nCristina Luisa era la terza figlia di Alberto Ernesto I di Oettingen-Oettingen (1642\u20131683), elevato al rango di principe nel 1674, e della duchessa Cristina Federica di W\u00fcrttemberg (1644\u20131674).\nMatrimonio.\nLa principessa spos\u00f2 il 22 aprile 1690, ad Aurich, il duca Luigi Rodolfo di Brunswick-L\u00fcneburg. Cristina Luisa e il marito andarono ad abitare a Blankenburg, appannaggio donato al duca da suo padre.\nDiscendenza reale.\nDal matrimonio di Cristina Luisa e di Luigi Rodolfo nacquero quattro figlie femmine, delle quali solo tre raggiunsero l'et\u00e0 adulta. Luigi Rodolfo seppe ben maritare le figlie con degli ottimi partiti e lui e sua moglie divennero nonni di importantissimi sovrani come Maria Teresa d'Austria, Pietro II di Russia e Giuliana, regina consorte di Danimarca. Tra gli altri discendenti di Luigi Rodolfo vi furono tutti i sovrani dei paesi coinvolti nella prima guerra mondiale (Giorgio V del Regno Unito, Nicola II di Russia, Vittorio Emanuele III di Savoia, Alberto I del Belgio, Ferdinando I di Romania, Guglielmo II di Germania, Francesco Giuseppe I d'Austria, Ferdinando I di Bulgaria e Maria Adelaide di Lussemburgo), nonch\u00e9 anche gli attuali monarchi di Spagna, Danimarca, Svezia, Norvegia, Paesi Bassi e Liechtenstein.\nPrincipessa di Brunswick-L\u00fcneburg.\nLa contea di Blankenburg venne elevata a principato nel 1707 dall'imperatore Giuseppe I, dopo che una delle figlie di Cristina Luisa venne scelta per divenire la sposa del futuro imperatore Carlo VI.\nA Blankenburg Cristina Luisa e Luigi Rodolfo condussero una sfarzosa vita di corte, nella quale la moglie influenz\u00f2 le scelte personali e politiche del marito. In onore della principessa, nel 1728 venne costruita sulla Calvinusberg una residenza di campagna.\nNel 1735, dopo la morte del consorte, abbandonata Wolfenb\u00fcttel, Cristina Luisa fece ritorno a Blankenburg, dove promosse le arti ed il mantenimento e l'ampliamento del castello. Nel castello di Blankenburg s'install\u00f2, dopo l'affaire-Katte, Charles Egide Duhan de Jandun, l'ex precettore del principe ereditario Federico di Prussia, ormai caduto in disgrazia presso il re Federico Guglielmo. Solo dopo la morte del sovrano, De Jandun pot\u00e9 far ritorno alla corte prussiana, richiamato da Federico.\nMorte.\nLa duchessa Cristina Luisa \u00e8 sepolta accanto al marito nel duomo di Braunschweig.\nDiscendenza.\nDal matrimonio tra Cristina Luisa e il duca Luigi Rodolfo di Brunswick-L\u00fcneburg nacquero:"}
{"id": "2073496", "revid": "124892377", "url": "https://it.wikipedia.org/wiki?curid=2073496", "title": "Le magiche Ballerine Volanti", "text": "Le magiche Ballerine Volanti (\"Sky Dancers\") \u00e8 una serie televisiva a cartoni animati, prodotta da Abrams Gentile Entertainment e Gaumont e basata sull'omonima linea di giocattoli.\nDoppiaggio.\nIl doppiaggio italiano della serie \u00e8 stato eseguito presso lo studio Deneb Film di Milano sotto la direzione di Maurizio Torresan."}
{"id": "2073499", "revid": "287204", "url": "https://it.wikipedia.org/wiki?curid=2073499", "title": "Amarpur (Bihar)", "text": "Amarpur \u00e8 una citt\u00e0 dell'India di 20.930 abitanti, situata nel distretto di Banka, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 1' 60 N e 86\u00b0 54' 0 E e ha un'altitudine di 57 .\nSociet\u00e0.\nEvoluzione demografica.\nAl censimento del 2001 la popolazione di Amarpur assommava a 20.930 persone, delle quali 10.957 maschi e 9.973 femmine. I bambini di et\u00e0 inferiore o uguale ai sei anni assommavano a 3.854, dei quali 1.935 maschi e 1.919 femmine. Infine, coloro che erano in grado di saper almeno leggere e scrivere erano 8.873, dei quali 5.446 maschi e 3.427 femmine."}
{"id": "2073504", "revid": "300067", "url": "https://it.wikipedia.org/wiki?curid=2073504", "title": "Brian Winters", "text": ""}
{"id": "2073513", "revid": "287204", "url": "https://it.wikipedia.org/wiki?curid=2073513", "title": "Rivetti", "text": ""}
{"id": "2073515", "revid": "287204", "url": "https://it.wikipedia.org/wiki?curid=2073515", "title": "Areraj", "text": "Areraj \u00e8 una citt\u00e0 dell'India di 20.245 abitanti, situata nel distretto del Champaran Orientale, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 33' 01 N e 84\u00b0 40' 49 E.\nSociet\u00e0.\nEvoluzione demografica.\nAl censimento del 2001 la popolazione di Areraj assommava a 20.245 persone, delle quali 10.618 maschi e 9.627 femmine. I bambini di et\u00e0 inferiore o uguale ai sei anni assommavano a 3.980, dei quali 2.008 maschi e 1.972 femmine. Infine, coloro che erano in grado di saper almeno leggere e scrivere erano 9.073, dei quali 5.848 maschi e 3.225 femmine."}
{"id": "2073525", "revid": "16758", "url": "https://it.wikipedia.org/wiki?curid=2073525", "title": "BOclassic", "text": "La BOclassic, denominata fino al 1995 Corsa internazionale di San Silvestro, \u00e8 una competizione podistica internazionale, che si svolge annualmente, il 31 dicembre a Bolzano.\nLa prima edizione \u00e8 del 1974, mentre nel 1977 si \u00e8 aggiunta anche la competizione femminile. Dal 1984 la distanza \u00e8 di 10\u00a0km per gli uomini e di 5\u00a0km per le donne.\nStoria.\nLa gara fu ideata nel 1974 dalla societ\u00e0 di atletica leggera e triathlon bolzanina L\u00e4uferclub Bolzano, sul modello della Corrida Internacional de S\u00e3o Silvestre di San Paolo del Brasile. Il percorso era di 15\u00a0km, poi dal secondo anno portato a 13 (inizialmente sia per gli uomini che per le donne, dal 1979 per le donne \u00e8 stata dimezzata la distanza) e - dal 1984 - a 10\u00a0km per gli uomini (e 5 per le donne).\nDall'edizione 2019 \u00e8 riconosciuta dalla World Athletics come \"Road Race Bronze Label\".\nA causa della pandemia di COVID-19, l'edizione 2020 venne spostata dal centro storico di Bolzano al centro di guida sicura di Vadena e corsa senza pubblico, per evitare assembramenti per le vie cittadine. Furono altres\u00ec cambiate le distanze: 5 km per gli uomini e 10 per le donne. Lo spostamento valse solo per la gara maggiore, mentre sono state cancellate le gare juniores, la gara amatoriale e quella di handbike.\nPercorso.\nDal 1987 \u00e8 stato introdotto un percorso fisso, un anello da 1\u00a0250 metri da percorrere 8 volte per gli uomini e 4 per le donne. Dalla centrale Piazza Walther, i corridori svoltano in via della Mostra, percorrono poi via Goethe, piazza delle Erbe, via Portici, via dei Grappoli, via Laurin, Piazza Stazione ed infine Viale della Stazione, che li riporta in piazza Walther. Partenza e arrivo sono stati fissati fin dalla prima edizione in Piazza Walther (ad eccezione di alcune edizioni che, a causa di cantieri, sono terminate in Piazza del Grano, Piazza della Mostra e via Argentieri). Nel 2015, tuttavia, l'amministrazione comunale decise di prolungare nella sua interezza (e non solo per met\u00e0 come avvenuto fino al 2014) il locale mercatino di Natale, che si svolge in Piazza Walther, fino al 6 gennaio, e questo mise in dubbio lo svolgimento della gara, che fu garantita solo grazie allo spostamento della linea del traguardo alla fine di Viale della Stazione.\nL'edizione 2020 venne disputata a Vadena, a causa delle restrizioni dovute alla pandemia di COVID-19, sul tracciato del centro di guida sicura \"Safety Park\", e con le distanze invertite: 5\u00a0km per gli uomini e 10 per le donne.\nPartecipanti.\n\u00c8 una gara ad inviti, e gli atleti per avere diritto di partecipare, devono aver conseguito nel corso dell'anno alcuni limiti: per le donne 4'40\" sui 1500 m, 10'00\" sui 3000 m e 17'00\" sui 5000 m; per gli uomini 3'50\" sui 1500\u00a0m, 14'45\" sui 5000\u00a0m e 31'00\" sui 10000 m. Viene garantita in questo modo una partecipazione di alto livello.\nNelle prime edizioni partecipavano solo atleti europei, per poi aprirsi ad atleti di tutto il mondo.\nAlbo d'oro.\nTra i vincitori della gara si contano diversi campioni, tra cui gli italiani Alberto Cova, Maria Curatolo e Salvatore Antibo, i keniani Jonah Koech, Tegla Loroupe, Daniel Komen e Paul Kosgei, l'ucraino Serhij Lebid', gli etiopi Abebe Dinkesa, Berhane Adere e Merima Denboba.\nGare di contorno.\nTrofeo giovanile Raiffeisen.\nIl Trofeo giovanile Raiffeisen (dal nome dello sponsor principale, la cassa Raiffeisen) \u00e8 una gara di contorno alla BOclassic che si svolge dal 1982 subito prima delle gare \u00e9lite. \u00c8 riservata ad atleti minorenni tesserati FIDAL.\nSono quattro le categorie, sia maschili che femminili, in gara:\nGara podistica amatoriale.\nLa Gara podistica amatoriale si svolge parallelamente a quella agonistica dal 2004 sulla distanza dei 5\u00a0km. La corsa \u00e8 aperta a uomini e donne maggiorenni, ed \u00e8 limitata a 450 partecipanti.\nBOclassic Handbike.\nDal 2009 si sono affiancate a quella principale anche le competizioni maschile e femminile di handbike per atleti diversamente abili, sulla distanza dei 5\u00a0km."}
{"id": "2073526", "revid": "16758", "url": "https://it.wikipedia.org/wiki?curid=2073526", "title": "Boclassic", "text": ""}
{"id": "2073529", "revid": "287204", "url": "https://it.wikipedia.org/wiki?curid=2073529", "title": "Asarganj", "text": "Asarganj \u00e8 una suddivisione dell'India, classificata come \"census town\", di 5.706 abitanti, situata nel distretto di Munger, nello stato federato del Bihar. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 8' 60 N e 86\u00b0 40' 60 E e ha un'altitudine di 43 .\nSociet\u00e0.\nEvoluzione demografica.\nAl censimento del 2001 la popolazione di Asarganj assommava a 5.706 persone, delle quali 3.011 maschi e 2.695 femmine. I bambini di et\u00e0 inferiore o uguale ai sei anni assommavano a 813, dei quali 417 maschi e 396 femmine. Infine, coloro che erano in grado di saper almeno leggere e scrivere erano 3.985, dei quali 2.299 maschi e 1.686 femmine."}
{"id": "2073530", "revid": "729019", "url": "https://it.wikipedia.org/wiki?curid=2073530", "title": "Piede cadente", "text": "Per piede cadente in medicina si intende un disordine neuromuscolare.\nSintomatologia.\nSi caratterizza dalla impossibilit\u00e0 di flettere dorsalmente il piede durante il cammino, pu\u00f2 manifestare parestesia o dolore.\nDiagnosi.\nPer una corretta diagnosi della patologia \u00e8 sufficiente l'esame obiettivo, il paziente mostra segni evidenti di difficolt\u00e0 nella deambulazione relativi al tallone.\nEziologia.\nLe cause principali sono lesioni del nervo peroneo comune o del Sistema Nervoso Centrale, come: Ictus cerebrale, trauma cranico, sclerosi multipla, Paraplegia incompleta, sindrome di Charcot-Marie-Tooth.\nTerapia.\nIl piede cadente viene tradizionalmente trattato con i tutori o ortesi, immobilizzando la caviglia. In alcuni casi si ricorre agli stimolatori per il piede cadente come una valida alternativa per la risoluzione del problema."}
{"id": "2073538", "revid": "287204", "url": "https://it.wikipedia.org/wiki?curid=2073538", "title": "Bagaha", "text": "Bagaha \u00e8 una suddivisione dell'India, classificata come \"municipality\", di 91.383 abitanti, situata nel distretto del Champaran Occidentale, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 27\u00b0 6' 0 N e 84\u00b0 4' 60 E e ha un'altitudine di 79 .\nSociet\u00e0.\nEvoluzione demografica.\nAl censimento del 2001 la popolazione di Bagaha assommava a 91.383 persone, delle quali 48.455 maschi e 42.928 femmine. I bambini di et\u00e0 inferiore o uguale ai sei anni assommavano a 17.280, dei quali 8.962 maschi e 8.318 femmine. Infine, coloro che erano in grado di saper almeno leggere e scrivere erano 35.058, dei quali 22.966 maschi e 12.092 femmine."}
{"id": "2073544", "revid": "2075278", "url": "https://it.wikipedia.org/wiki?curid=2073544", "title": "Mattel", "text": "Mattel, Inc. \u00e8 un'azienda di giocattoli statunitense con sede a El Segundo. \u00c8 la seconda del mondo per fatturato dietro a Lego. I suoi prodotti pi\u00f9 celebri sono Barbie, Monster High, Big Jim, gli automodelli Hot Wheels e Matchbox, la serie di action figure Masters of the Universe e le carte da gioco UNO. Produce anche giochi da tavolo e negli anni Ottanta \u00e8 stata attiva anche nel settore videoludico, realizzando console e videogiochi.\nStoria.\nLa Mattel venne fondata nel 1945 da Elliot Handler e Harold \"Matt\" Matson, la cui fusione dei nomi (il soprannome di Matson, \"MATT\", pi\u00f9 le prime due lettere del nome di Handler, \"EL\") diede origine al marchio. Ruth Handler, moglie di Elliot, ne assunse in seguito la presidenza.\nInizialmente la Mattel produceva cornici per fotografie e, solo marginalmente, accessori per case di bambole. Quest'ultima attivit\u00e0 divenne via via pi\u00f9 redditizia della prima, finch\u00e9 la produzione di giocattoli venne riconosciuta come \"core business\" della societ\u00e0.\nNel 1959, in seguito a una visita in Europa dove viene a conoscenza della bambola Bild Lilli, Ruth Handler progett\u00f2 la bambola \"adulta\" Barbie. Nel 1970 venne ideata l'action figure Big Jim, ispirata a G.I. Joe della Hasbro, con cui si pose in diretta concorrenza; fu commercializzata a partire dal 1972 soprattutto negli Stati Uniti, in Europa e in Messico.\nLa societ\u00e0 ebbe periodi di fortuna alterni. Nel novembre del 1975 la Mattel fu criticata con l'accusa di aver diffuso informazioni false per dare l'impressione di una crescita del suo volume d'affari non corrispondente alla realt\u00e0. Tuttavia, l'ascesa economica di Mattel divenne ben presto reale, e fu soprattutto dovuta alla realizzazione di una serie di linee di prodotti di enorme successo.\nFra la fine degli anni ottanta e l'inizio dei novanta Mattel fu anche il distributore ufficiale dei prodotti NES (Nintendo) in Europa e in Canada. Nel 1993 si fuse con un'altra grande casa produttrice di giocattoli, la Fisher-Price, e nel 1996 acquis\u00ec Tyco Toys, all'epoca la terza casa produttrice di giocattoli del mondo e detentrice del marchio View-Master, popolare visore stereoscopico in produzione fin dal 1939.\nNel 2010 uscirono le Monster High, una linea di bambole \"gothic Barbie\", che nel 2013 fecero guadagnare a Mattel pi\u00f9 di 1,5 miliardi di dollari, cos\u00ec da diventare uno dei prodotti pi\u00f9 importanti dell'azienda.\nControversie.\nNel 2007 la societ\u00e0 ha dovuto ritirare pi\u00f9 di venti milioni di giocattoli prodotti in Cina per la loro pericolosit\u00e0. I giocattoli utilizzavano vernici al piombo che potevano rilasciare sostanze tossiche tramite contatto o ingestione."}
{"id": "2073549", "revid": "767487", "url": "https://it.wikipedia.org/wiki?curid=2073549", "title": "Tommy Burleson", "text": "Biografia.\nInizi\u00f2 la carriera nella Newland High School e nella Avery County High School, e in seguito alla North Carolina State University. Nel college ha giocato con David Thompson, la guardia Monte Towe e il playmaker Tim Stoddard \u2013 che in seguito avrebbe avuto successo come lanciatore nella Major League Baseball \u2013 per detronizzare l'UCLA e vincere il campionato NCAA del 1974. Burleson era stato nominato MVP dei tornei ACC del 1973 e 1974, approdando in questo ultimo anno alla Final Four. La tattica difensiva di Burleson contro la stella dell'UCLA Bill Walton fu la chiave della vittoria nella semifinale del North Carolina State Wolfpack.\nQuando Burleson venne ingaggiato, la sua altezza ufficiale venne misurata a 2,18 metri, ma lo staff tecnico della North Carolina State Wolfpack decise di dichiarare un'altezza superiore \u2013 di 2,24 metri \u2013 dichiarando che con questa misura sarebbe risultato ufficialmente il giocatore pi\u00f9 alto nella storia della pallacanestro statunitense e avrebbe portato vantaggi a lui e al college, nonostante Burleson inizialmente volesse dichiarare la sua misura reale. Lo stratagemma per\u00f2 ha funzionato e Burleson \u00e8 apparso sulla copertina di \"Sports Illustrated\" nel 1974.\nMentre giocava nei Wolfpack, venne selezionato nella nazionale statunitense di basket per prendere parte alle Olimpiadi di Monaco di Baviera del 1972. Durante quelle Olimpiadi, inconsapevolmente entr\u00f2 in un parcheggio dove furono portati gli ostaggi israeliani prima che fossero prelevati in elicottero dal villaggio olimpico e successivamente uccisi in quello che pass\u00f2 alla storia come il Massacro di Monaco. Burleson \u00e8 stato tenuto sotto la minaccia di una pistola contro un muro da uno dei terroristi, che gli intim\u00f2 di non muoversi o guardare gli ostaggi mentre attraversavano il parcheggio. \u00c8 stato l'ultimo atleta che ha avuto contatti con gli olimpionici israeliani 45 minuti prima della loro morte.\nNel torneo di pallacanestro, dopo aver vinto agevolmente otto gare fino alla semifinale, gli Stati Uniti persero la medaglia d'oro in una famosa finale contro l'Unione Sovietica, dove per\u00f2 Burleson fu l'unico giocatore a non disputarla, rimanendo in panchina per l'intera durata dell'incontro. Dopo le controversie sorte in merito al convulso finale, l'intera squadra non si present\u00f2 alla cerimonia di premiazione, non accettando le medaglie d'argento, tuttora conservate nel caveau di una banca a Losanna, in Svizzera. Burleson tuttavia si rifece l'anno seguente, quando vinse la medaglia d'oro all'Universiade disputata a Mosca.\nDiventato professionista nel 1974, nel draft della NBA del 1974 fu oggetto di contesa tra i Phoenix Suns e i Seattle SuperSonics. Originariamente Burleson era la terza scelta, ma poich\u00e9 Seattle scambi\u00f2 all'ultimo istante Dick Snyder con i Cleveland Cavaliers i Sonics acquisirono il diritto di scegliere prima dei Suns, quindi le due squadre si disputarono la migliore cifra del suo contratto. Dopo aver valutato entrambe le offerte, Burleson scelse Seattle. In quella squadra \u2013 dove insieme ad Artis Gilmore e Kareem Abdul-Jabbar era il giocatore della NBA pi\u00f9 alto \u2013 sotto la guida di Bill Russell, Burleson disput\u00f2 ottime performance nei playoff sia nel 1975 che nel 1976. Per la sua carriera ai playoff del 1975, Burleson ha segnato in media 20,7 punti, 10,2 rimbalzi e 1,7 blocchi a partita in 15 partite ai playoff della carriera. La sua seconda stagione da professionista, il 1976, si \u00e8 rivelata la migliore, con una media di 15,6 punti, 9,0 rimbalzi e 1,8 blocchi a partita. Proprio quando ha iniziato a farsi conoscere come buon bloccatore di tiri nella NBA, durante una gara venne ferito mentre tentava di far da paciere interrompendo uno scontro tra un suo compagno di squadra e un componente della squadra avversaria. Quell'infortunio fu determinante per il suo declino, che dal 1977 in avanti fu costante. Nella NBA Burleson gioc\u00f2 sette stagioni; oltre che con i Sonics, gioc\u00f2 anche per i Kansas City Kings e gli Atlanta Hawks, disputando complessivamente 446 partite di regular season, segnando 4.190 punti, catturando 2.794 rimbalzi e con 591 blocchi.\nDopo il ritiro, avvenuto nel 1981, Burleson rimase nel mondo del basket come insegnante, fondando nella sua citt\u00e0 natale \u2013 dove vive tuttora \u2013 una sua scuola, il Tommy Burleson Basketball Camp. Nel 2002, per il 50\u00ba anniversario della Atlantic Coast Conference, Burleson venne nominato nella squadra ideale in onore dei cinquanta pi\u00f9 grandi giocatori della storia della ACC. Nel 2012 compare nel documentario della ESPN \"Silver Reunion\", nel quale vennero riuniti tutti i componenti della squadra nazionale statunitense partecipante alle Olimpiadi del 1972, e dove ribadirono la loro volont\u00e0 \u2013 alcuni anche con scelte clamorose \u2013 di non ritirare la medaglia d'argento. Sposato con Denise Burleson, ha tre figli, Robert, David e Quentin."}
{"id": "2073555", "revid": "287204", "url": "https://it.wikipedia.org/wiki?curid=2073555", "title": "Bahadurganj (Bihar)", "text": "Bahadurganj \u00e8 una citt\u00e0 dell'India di 28.224 abitanti, situata nel distretto di Kishanganj, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 16' 0 N e 87\u00b0 49' 0 E e ha un'altitudine di 50 .\nSociet\u00e0.\nEvoluzione demografica.\nAl censimento del 2001 la popolazione di Bahadurganj assommava a 28.224 persone, delle quali 14.911 maschi e 13.313 femmine. I bambini di et\u00e0 inferiore o uguale ai sei anni assommavano a 5.863, dei quali 3.018 maschi e 2.845 femmine. Infine, coloro che erano in grado di saper almeno leggere e scrivere erano 9.482, dei quali 6.527 maschi e 2.955 femmine."}
{"id": "2073556", "revid": "767487", "url": "https://it.wikipedia.org/wiki?curid=2073556", "title": "Flash Gordon (film 1936)", "text": "Flash Gordon (\"Spaceship to the Unknown\") \u00e8 un film del 1936 di 97 minuti, condensato dei 13 episodi di 245 minuti del serial cinematografico Flash Gordon (serial), dello stesso anno, per la regia di Frederick Stephani e con Buster Crabbe. \u00c8 ispirato all'omonimo personaggio dei fumetti fantascientifici ideato nel 1934 da Alex Raymond.\nTrama.\nUn misterioso mondo proveniente dall\u2019universo \u00e8 in rotta di collisione con la Terra, minacciando di distruggerla e provocando caos e rivolte in tutto il globo. Il campione di polo Flash Gordon e Dale Arden dopo essersi paracadutati dall\u2019aereo in cui erano a bordo, distrutto da dei meteoriti, salgono a bordo del razzo progettato dal Dr. Zarkov, in un folle tentativo di raggiungere il pianeta e dirottarlo dalla sua traiettoria. Scagliati nello spazio infinito, atterrano sul pianeta e cadono nelle grinfie dell'Imperatore di Mongo Ming il Terribile, che prontamente imprigiona Zarkov nel suo laboratorio e poi, vinto dalla bellezza di Dale, decide di sposarla e condanna Flash a combattere con i feroci uomini scimmia nell'arena. Nonostante abbia vinto e gli spetti la vita,Ming fa cadere con una botola Flash con Aura( venuta a salvarlo da suo padre poich\u00e9 ne \u00e8 innamorato) nel tunnel del terrore,popolato da draghi.\nFlash, aiutato da Aura,esce dal tunnel e si nasconde nell\u2019aereo-razzo di Zarkov quando i giroscopi degli uomini leone attaccano il palazzo di Ming, dove Dale e Zarkov sono tenuti prigionieri. Temendo per i suoi amici, Flash attacca i giroscopi e abbatte quello pilotato dal loro capo, il principe Thun. Saputo che Flash \u00e8 un nemico di Ming, Thun promette di aiutarlo, e attraverso un passaggio segreto entrano nel palazzo e apprendono che Dale, in stato di ipnosi, sta per sposarsi con Ming. Flash, cercando di raggiungere il luogo del matrimonio, corre a capofitto nel tunnel del terrore. Viene per\u00f2 fermato da un drago di Mongo che lo stritola con le sue chele, quando Thun lo uccide con un fucile a raggi e lo salva.\nFlash interrompe la cerimonia del matrimonio scagliando il grande idolo in mezzo allo stupore generale dei partecipanti, salvando poi Dale e , con l\u2019aiuto di Thun che copre la loro fuga, scappano dal tempio. Mentre fuggono, Ming li fa precipitare con una botola nella citt\u00e0 sottomarina degli uomini squalo e fa poi chiamare Kala, re degli uomini squalo, chiedendo di restituirgli i prigionieri. Flash, cercando di impedirlo, combatte e sconfigge Kala che si vendica intrappolando Flash in una camera stagna piena d\u2019acqua.\nAura libera Flash dalla camera stagno (in cui era stato rinchiuso e costretto a lottare con una piovra gigante) e poi tenta di ingannare Flash facendogli credere che Thun e Dale sono fuggiti e li hanno preceduti e arrivati nel palazzo di Ming. Ma la vendicativa Aura distrugge il pannello di controllo che, per attrazione magnetica, tiene il palazzo di Kala al sicuro sotto l'acqua (controllando la fornitura d'aria e la pressione dell'acqua) e Flash, sospettoso, si precipita nella sala del trono dove trova Dale e Thun capendo di essere stato ingannato. Quando tutto sembra perduto, Ming viene informato dell\u2019accaduto, e prima che il palazzo venga inondato d\u2019acqua la citt\u00e0 viene salvata da morte certa.\nCon un potente campo elettrico, Ming fa riemergere dall\u2019acqua l\u2019ormai condannata citt\u00e0 degli uomini squalo , salvando Flash, Dale, Thun e la Principessa Aura che tentano di raggiungere il regno degli uomini leone, ma vengono attaccati dagli uomini falco che portano prigionieri Dale e Thun sulla loro citt\u00e0 nel cielo al cospetto di Vultan. Nel frattempo, Zarkov e il principe Barin, vero successore al trono di Mongo, stringono un'alleanza e, dopo aver salvato Flash e Aura volano a bordo della nave spaziale di Barin verso la citt\u00e0 degli uomini falco, dove Thun \u00e8 costretto a spalare il radio nelle potenti fornaci atomiche del palazzo, mentre Dale viene terrorizzato da re Vultan.\nAppena il loro razzo atterra nella citt\u00e0 celeste, Flash, Barin, Zarkov e Aura vengono fatti prigionieri dal re Vultan, che prontamente manda a lavorare Zarkov nel suo laboratorio, mentre Flash e Barin sono costretti insieme a Thun ad alimentare i forni atomici con il radio, la cui energia tiene sospeso il regno degli uomini falco. La Principessa Aura, determinata a sposare Flash, inganna Dale facendole credere che la vita di Gordon dipenda da lei e che l\u2019unico modo per salvarlo \u00e8 fingere di amare Re Vultan. Col cuore spezzato, Dale acconsente. Vultan, per vedere se veramente la terrestre non prova pi\u00f9 niente per Flash, la conduce nella stanza delle torture dove il terrestre viene torturato con l\u2019elettricit\u00e0.\nQuando Dale vede Flash torturato con raggi elettrici tradisce il suo amore per lui, quindi Vultan lo manda prontamente alle fornaci atomiche e ordina a Zarkov di collegare un filo ad alta tensione al polso di Gordon. Ma lo scienziato collega il cavo invece alla sua pala, sperando di aiutarlo a fuggire. Nel frattempo l'imperatore Ming giunge con la sua flotta aerea nel regno di Vultan, e chiede il ritorno di sua figlia, la principessa Aura e la sua promessa sposa, Dale Arden, quando Flash, agendo secondo le istruzioni di Zarkov, lancia la pala caricata d\u2019elettricit\u00e0 nelle fornaci facendole esplodere.\nFlash e Thun vengono condannati a morte di fronte a un plotone di esecuzione dopo aver distrutto le fornaci atomiche che sostenevano il regno di Vultan, quando Zarkov li salva rivelando di aver scoperto dei raggi di emergenza che riuscir\u00e0 a evitare la pericolosa caduta della citt\u00e0 del cielo, e che accetter\u00e0 di divulgare il segreto e salvare la citt\u00e0 di Vultan se il re liberer\u00e0 i suoi amici. Vultan accetta e Zarkov, come promesso , salva il suo regno prima che venga distrutto. Ma Ming disputa il diritto del re del cielo di liberare i prigionieri, e insiste affinch\u00e9 Flash si guadagni la sua libert\u00e0 in combattimento con un gladiatore incappucciato. Quando Flash smaschera il suo avversario e scopre che stava combattendo contro il suo amico, il principe Barin , l'infuriato Ming ordina a Flash di combattere nell\u2019arena con un gorilla di Mongo. Aura, saputo dal sacerdote il modo con cui \u00e8 possibile uccidere il mostro, lo rivela a Flash e con una lancia lo uccide.\nFurioso per l\u2019uccisione del gorilla di Mongo da parte di Flash ma vedendo la possibilit\u00e0 di ottenere lui, Vultan e gli altri in suo potere, Ming promette di dichiarare un giorno di festa nel suo palazzo, in cui a Flash e Barin sar\u00e0 data la libert\u00e0 e una sposa di loro scelta. Nonostante questa promessa, Ming ordina al Sommo Sacerdote, sotto pena di morte, di liberarlo dall'uomo della Terra. Il furbo Gran Sacerdote cospira con la Principessa Aura, e dopo aver dato a Flash le gocce dell'oblio ordina alle guardie di portare Flash, attraverso il Tunnel del Terrore, alla dimora del Drago dal Sacro Fuoco. Ma il Sacerdote la tradisce e con un gong sveglia il drago.\nRealizzando lo schema diabolico di Ming per liberarsi di Flash, il sommo sacerdote, nascondendo ad Aura la sua vera ragione, cospira con lei per dare a Flash le gocce dell'oblio. Ma una volta giunti nel Tunnel del Terrore il drago si sveglia, quando arriva Zarkov che con una bomba lo uccide. Aura quindi riferisce a Ming che ora, mentre Flash non \u00e8 in grado di ricordare, \u00e8 il momento per lei di sposarlo. Ming ordina a Flash di scegliere la sua sposa, e nella sua condizione di amnesia , incapace di ricordare Dale, viene portato via da Aura. Vultan accusa Ming di tradimento e viene imprigionato, ma Zarkov, Dale e Barin salvano Flash dalla perfida Aura, e Zarkov riesce a ripristinare la sua memoria. Proprio in quel momento, le guardie irrompono nel laboratorio con l\u2019ordine di fucilare Flash. Ma mentre sta per essere ucciso, scompare sotto i loro occhi.\nGrazie alla macchina che rende invisibili creata da Zarkov, Flash riesce a salvarsi da morte certa. Approfittando della sua invisibilit\u00e0, libera Vultan dalla sua prigione sotterranea e si precipita con lui nel laboratorio. Zarkov, nel frattempo, \u00e8 riuscito a contattare la Terra, e la gente della terra, desiderosa di fuggire da Mongo, decide di intraprendere l'impresa di ritorno. Mentre Barin e Dale stanno di guardia alla macchina dell\u2019invisibilit\u00e0, Flash e Zarkov, aiutati da Vultan, caricano l\u2019aereo-razzo. Ma Aura, che li aveva spiati, rivela tutto a Ming che manda dei soldati per impedire la loro partenza. Barin , temendo per la sicurezza di Dale , la nasconde nei sotterranei del palazzo. Quando gli altri tornano in laboratorio pensano che siano stati catturati dall\u2019Imperatore, ma poi arriva il principe che dice il nascondiglio di Dale. Nello stesso momento irrompono i soldati imperiali venuti a rapire Gordon, ma quest\u2019ultimo li sconfigge tutti, ma l\u2019effetto della macchina che rende invisibili svanisce e Flash ritorna normale. Nel frattempo, sotto il palazzo, Dale viene aggredita dal Trigon, una tigre di Mongo che Aura aveva liberato per rintracciarla. Ma Flash arriva in tempo e la uccide.\nQuando Ming ordina di catturare i terrestri viene ostacolato da Barin e Aura, allora l'astuto Ming cambia tattica e dichiara la gente della Terra libera di tornare a casa. Flash e Dale si affrettano da Zarkov con la buona notizia, ma lo trovano abbattuto accanto alla macchina dell\u2019invisibilit\u00e0 distrutta dalle guardie dell\u2019imperatore. Non fidandosi di Ming, Vultan invita i terrestri alla sua citt\u00e0 celeste, e Barin si offre di prenderli nella sua navicella spaziale. Le sue spie riferiscono il piano dei terrestri a Ming. E quando Flash e i suoi amici, inclusa Aura, si affrettano ad incontrarsi nel palazzo scelto per l\u2019incontro, un razzo simile a quello di Barin li colpisce provocando una frana ma i terrestri riescono a salvarsi dentro la torre.\nLe guardie di Ming catturano Barin e, usando il suo razzo, colpiscono i terrestri insieme a Vultan e Aura che per\u00f2 fuggono da una botola. L\u2019imperatore, credendoli morti, pensa di aver eliminato Flash una volta per tutte.\nNel frattempo, mentre Gordon e gli altri attraversano i sotterranei della torre, incontrano Barin in catene condotto dai soldati dell\u2019Imperatore. Ma Flash sorprende le guardie e riesce a stenderle, liberando Barin e fuggendo insieme a lui nel laboratorio del palazzo imperiale. \nMing viene per\u00f2 avvisato della loro fuga e ordina di catturarli, ma le guardie vengono ostacolate da Zarkov che li fulmina con un campo elettrico. Nonostante questa difesa, i soldati riescono a staccare i generatori di energia ed entrare quando i giroscopi di Thun attaccono il palazzo. Intanto, i terrestri e gli altri vengono catturati e portati al cospetto di Ming. Anche se all\u2019inizio la flotta aerea dell\u2019Imperatore sembra sopraffare quella degli uomini leone, il loro esercito riesce a invadere la reggia. Nel trambusto provocato dalla lotta Ming ne approfitta per fuggire, inseguito da Flash, Barin e Thun.\nL\u2019imperatore, ormai perduto, raggiunge il Sommo Sacerdote, chiedendo di aprirgli le porte del tempio sacro al dio Thao e sperando di trovare salvezza dalla rovina al suo interno, vi entra ma invece trova la morte tra le fiamme. \nZarkov riesce a contattare il padre di Flash e comunicargli della loro prossima partenza, ma durante la trasmissione vengono spiati dal Gran Sacerdote che ascolta tutto. Vengono poi convocati da Aura, ora divenuta imperatrice, che chiede a loro di rimandare la partenza, ma rifiutano poich\u00e9 quello che hanno imparato su Mongo servir\u00e0 per il progresso della Terra. Subito dopo la loro partenza, il Sommo Sacerdote rivela a Barin e Aura di aver messo di nascosto a bordo dell\u2019aereo-razzo una bomba che esploder\u00e0 tra poco. Barin riesce ad avvisare per via radio Flash della presenza della bomba, e per miracolo riesce a trovarla e buttarla fuori prima che sia troppo tardi. E finalmente, dopo tante avventure, Flash, Dale e Zarkov tornano sulla loro amata Terra e proclamati eroi dello spazio.\nDistribuzione.\nQuesta versione del film usc\u00ec negli Stati Uniti e in Italia nelle sale cinematografiche. Successivamente, nel 1966, questa versione \"condensata\" del serial cinematografico ha avuto anche una sua distribuzione televisiva statunitense. Il 16 aprile 2002 il film \u00e8 uscito in DVD, in versione \"R1\" negli Stati Uniti, ma a tutt'oggi non ha ancora avuto una distribuzione europea, diversamente dal serial cinematografico da cui il film \u00e8 tratto, che ha avuto una sua distribuzione in cofanetto DVD anche in Italia per la Eagle."}
{"id": "2073557", "revid": "287204", "url": "https://it.wikipedia.org/wiki?curid=2073557", "title": "Era olocenica", "text": "Il calendario olocenico (HE, dal latino: \"Holoc\u00e6num\"), o dellera umana (E.U.), \u00e8 una modifica del calendario giuliano/gregoriano proposta nel 1993 dal geologo e paleontologo italiano naturalizzato statunitense Cesare Emiliani. Essa consiste nell'utilizzare come epoca non la presunta data di nascita di Ges\u00f9, ma una data anticipata di diecimila anni.\nIn pratica secondo la proposta di Emiliani il conto degli anni deve prendere l'avvio nell'anno 10001 a.C. (anno zero nel calendario olocenico) o nell'anno 10000 a.C. (anno uno dello stesso), in quel periodo terminava all'incirca l'ultima glaciazione denominata W\u00fcrm e dopo un periodo tardiglaciale si arrivava al clima attuale. Inoltre il pi\u00f9 antico sito architettonico umano corrisponde a questo periodo, dando inizio al progresso costante della civilt\u00e0 umana moderna. In questo modo l'anno 2020 del Calendario Gregoriano (considerando che in quest'ultimo l'anno zero non esiste), diventerebbe l'anno 12.020.\nIn questo contesto non ci sarebbero conteggi di anni alla rovescia o date con valore negativo in quanto nessun avvenimento con datazione certa \u00e8 avvenuto prima dell'inizio dell'Olocene.\nAvvenimenti importanti.\nSe il calendario olocenico fosse adottato:\nL'anno 9248 sarebbe la data della fondazione di Roma\nL'anno 10476 sarebbe la data della caduta dell'Impero romano d'Occidente\nL'anno 11492 sarebbe la data della scoperta dell'America\nL'anno 11815 sarebbe la data del congresso di Vienna\nL'anno 11945 sarebbe la data della fine della seconda guerra mondiale"}
{"id": "2073559", "revid": "123905355", "url": "https://it.wikipedia.org/wiki?curid=2073559", "title": "Cinema futurista", "text": "Il cinema futurista fu il pi\u00f9 antico movimento del cinema d'avanguardia europeo. Nacque in Italia ufficialmente nel 1916 (ma con qualche esperimento anteriore) e non lasci\u00f2 opere di grandissima importanza, prese singolarmente, ma la sua portata culturale fu molto ampia e influenz\u00f2 tutte le successive avanguardie, nonch\u00e9 alcuni autori stessi del cinema narrativo: la sua eco si espande fino alle visioni oniriche di alcuni film di Alfred Hitchcock.\nStoria.\nIn Italia Filippo Marinetti diede alle stampe nel 1909 il \"Manifesto del futurismo\", dove si sosteneva, tra l'altro, come una \"rombante automobile\" fosse pi\u00f9 bella della \"Nike di Samotracia\", una delle icone pi\u00f9 famose della bellezza in senso classico. In successione vennero poi pubblicati il \"Manifesto tecnico della letteratura futurista\" (1912), il \"Manifesto del teatro di variet\u00e0\" (che lodava l'eterogeneit\u00e0 e il disordine del teatro popolare, 1913), il \"Manifesto del teatro futurista sintetico\" (dove si annunciava un nuovo genere composto da scenette di brevit\u00e0 assoluta, 1915) e infine il \"Manifesto della Cinematografia futurista\", del 1916. In quell'anno Marinetti realizz\u00f2 il primo film \"Vita futurista\" (diretto da Arnaldo Ginna), oggi perduto.\nCaratteristiche.\nNel \"Manifesto della Cinematografia futurista\", firmato da Marinetti, Corra, Ginna, Balla, Chiti e Settimelli, sosteneva come il cinema fosse \"per natura\" arte futurista, grazie alla mancanza di un passato e di tradizioni, ma non apprezzava il cinema narrativo \"passatissimo\", cercando invece un cinema fatto di \"viaggi, cacce e guerre\", all'insegna di uno spettacolo \"antigrazioso, deformatore, impressionista, sintetico, dinamico, parolibero\". Nelle loro parole c'\u00e8 tutto un entusiasmo verso la ricerca di un linguaggio nuovo slegato dalla bellezza tradizionale, che era percepita come un retaggio vecchio e soffocante. Il Futurismo fu la prima corrente artistica a interessarsi del cinema come linguaggio in s\u00e9 e come \"movimento del linguaggio\". Una visione tipicamente futurista poteva essere il panorama che cambia repentinamente dal finestrino di un'automobile, di un treno o di un aeroplano, dove il tema della modernit\u00e0 e della velocit\u00e0 erano un tutt'uno che non aveva bisogno di ulteriori aggiunte.\nI futuristi furono tra i primi a intuire come i trucchi cinematografici, ormai ampiamente sperimentati nel decennio precedente, fossero utilizzabili non solo come fenomeno da baraccone, ma anche come mezzo creativo, poetico e simbolico. Una sovrimpressione ad esempio non era pi\u00f9 solo un mezzo per far apparire un fantasma o un gigante accanto a un nano, ma poteva diventare uno strumento per un nuovo linguaggio artistico e sovversivo. Lo stesso montaggio permetteva la scomposizione della realt\u00e0 secondo \"i capricci\" degli artisti, permettendo visioni mai sperimentate prima. In questo senso il cinema era anche un \"mezzo di trasporto\"\nFilm.\nLa produzione di film d'avanguardia fu piuttosto limitata, come per le sperimentazioni successive, e in particolare per il futurismo molte opere sono andate perdute.\nI primi film sperimentali furono quelli dei fratelli Corradini, soprannominati in arte Ginna e Corra, che nel 1911 realizzarono quattro pellicole colorate a mano (\"cinepitture\"), con macchie di colore sparse e confuse, oggi perdute. Tali esperimenti vennero poi ripresi pi\u00f9 tardi nel cinema astratto in Germania, da pittori come Eggeling e Richter, e influenzarono anche la cosiddetta aeropittura o secondo futurismo del 1929.\nMarinetti realizz\u00f2 nel 1916 il film \"Vita futurista\", perduto, dove coi suoi colleghi futuristi disturbava la quiete pubblica importunando i clienti dei caff\u00e8 borghesi di Firenze.\nL'unico film significativo che ci sia pervenuto \u00e8 quindi \"Tha\u00efs\" del 1917, del regista Anton Giulio Bragaglia; fortunatamente, sebbene sia una copia, e inoltre forse sia incompleta, \u00e8 conservata presso la Cin\u00e9mateque de France. La storia si rif\u00e0 a storie amorose, ad un sentimentalismo completamente rivisitato da sentimenti inquietanti e vagamente onirici quanto non torbidi ispirati a storie amorose frammentarie, sofferte e filtrate nel linguaggio scenico tipico dell'epoca che ricopriva un genere cinematografico teatrale: il \"diva-film\", con tracce della poetica decadente completamente rivisitata; infatti, le scenografie del pittore Enrico Prampolini si discostano nettamente dalla tradizione, creando uno stile inedito per certi versi, pieno di linee psicodrammatiche, contrasto netto chiaroscurale, aspetti plastici dinamici che potrebbe ricordarci un approccio ipnotico, bench\u00e9 il mondo di spirali, losanghe, scacchiere che mette in luce sia quasi dominato dall'intenzione opposta di fare da sfondo statico e rassicurante, alle dinamiche della 'diva'. Per questi aspetti, pu\u00f2 ben essere definito un cinema sperimentale, che adotta un linguaggio a vocazione simbolica senza lasciarsi troppo condizionare da formule facili. Lo stesso regista realizz\u00f2 anche \"Perfido incanto\" e \"Il mio cadavere\", entrambi del 1916, nella stessa ricerca di genere e nello stile schematizzante del primo Bragaglia.\nUn altro film perduto \u00e8 \"Il re, le torri, gli alfieri\" di Ivo Illuminati, dove i personaggi erano vestiti come le figure degli scacchi e si muovevano su un pavimento a scacchiera.\nMolto amato dai futuristi era il cinema comico popolare, dove spesso faceva da padrone nella scena il movimento puro (corse, inseguimenti, capitomboli), infervorato dal montaggio. Lo stesso Marinetti aveva infatti scritto un'opera carnevalesca, il \"Re Baldoria\".\nInfluenza.\nIl futurismo italiano non produsse nel cinema opere immediatamente all'altezza dei loro propositi rivoluzionari, ma l'importanza del movimento come fonte di ispirazione per tutte le avanguardie successive fu enorme. In Germania film come \"Il gabinetto del dottor Caligari\" (1919) o \"Metropolis\" (1926) hanno come fonte d'ispirazione profonda il movimento futurista italiano, e altrettanto si pu\u00f2 dire delle avanguardie francesi, soprattutto Ren\u00e9 Clair.\nAnche nel cinema commerciale sono frequenti e durature le tracce del futurismo. Ancora negli anni Trenta il film \"Gli uomini, che mascalzoni...\" di Mario Camerini (1932) contiene una girandola di illusioni ottiche a ritmo frenetico, con l'uso dell'accelerato, dello \"split-screen\", di sovrimpressioni, ecc.\nMa anche nelle visioni oniriche di alcuni film di Alfred Hitchcock (ad esempio \"La donna che visse due volte\") si rincontrano le stesse tecniche sovversive sperimentate in primo luogo dai futuristi."}
{"id": "2073560", "revid": "287204", "url": "https://it.wikipedia.org/wiki?curid=2073560", "title": "Bairgania", "text": "Bairgania \u00e8 una citt\u00e0 dell'India di 34.821 abitanti, situata nel distretto di Sitamarhi, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 45' 0 N e 85\u00b0 16' 60 E e ha un'altitudine di 61 .\nSociet\u00e0.\nEvoluzione demografica.\nAl censimento del 2001 la popolazione di Bairgania assommava a 34.821 persone, delle quali 18.496 maschi e 16.325 femmine. I bambini di et\u00e0 inferiore o uguale ai sei anni assommavano a 6.829, dei quali 3.466 maschi e 3.363 femmine. Infine, coloro che erano in grado di saper almeno leggere e scrivere erano 14.965, dei quali 9.805 maschi e 5.160 femmine."}
{"id": "2073563", "revid": "300067", "url": "https://it.wikipedia.org/wiki?curid=2073563", "title": "Phil Smith", "text": "Carriera.\nMor\u00ec durante l'estate del 2002, a causa di un tumore, a 50 anni di et\u00e0."}
{"id": "2073564", "revid": "287204", "url": "https://it.wikipedia.org/wiki?curid=2073564", "title": "Bakhtiarpur", "text": "Bakhtiarpur \u00e8 una citt\u00e0 dell'India di 32.288 abitanti, situata nel distretto di Patna, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 28' 0 N e 85\u00b0 31' 0 E e ha un'altitudine di 44 .\nSociet\u00e0.\nEvoluzione demografica.\nAl censimento del 2001 la popolazione di Bakhtiarpur assommava a 32.288 persone, delle quali 17.233 maschi e 15.055 femmine. I bambini di et\u00e0 inferiore o uguale ai sei anni assommavano a 5.847, dei quali 3.019 maschi e 2.828 femmine. Infine, coloro che erano in grado di saper almeno leggere e scrivere erano 17.005, dei quali 10.704 maschi e 6.301 femmine."}
{"id": "2073566", "revid": "36426", "url": "https://it.wikipedia.org/wiki?curid=2073566", "title": "Futurismo (teatro)", "text": ""}
{"id": "2073567", "revid": "2730", "url": "https://it.wikipedia.org/wiki?curid=2073567", "title": "Ozpetek", "text": ""}
{"id": "2073568", "revid": "599013", "url": "https://it.wikipedia.org/wiki?curid=2073568", "title": "Gus Williams", "text": ""}
{"id": "2073569", "revid": "287204", "url": "https://it.wikipedia.org/wiki?curid=2073569", "title": "Barauni IOC Township", "text": "Barauni IOC Township \u00e8 una suddivisione dell'India, classificata come \"census town\", di 13.825 abitanti, situata nel distretto di Begusarai, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone). L'acronimo IOC sta per Indian Oil Corporation, la societ\u00e0 proprietaria della raffineria attorno alla quale \u00e8 sorta la citt\u00e0.\nGeografia fisica.\nLa citt\u00e0 \u00e8 situata a 25\u00b0 25' 09 N e 86\u00b0 05' 36 E.\nSociet\u00e0.\nEvoluzione demografica.\nAl censimento del 2001 la popolazione di Barauni IOC Township assommava a 13.825 persone, delle quali 7.537 maschi e 6.288 femmine. I bambini di et\u00e0 inferiore o uguale ai sei anni assommavano a 1.835, dei quali 1.022 maschi e 813 femmine. Infine, coloro che erano in grado di saper almeno leggere e scrivere erano 10.622, dei quali 6.159 maschi e 4.463 femmine."}
{"id": "2073570", "revid": "827882", "url": "https://it.wikipedia.org/wiki?curid=2073570", "title": "BEAR e LION", "text": "Il BEAR ed il LION sono due cifrari a blocchi sviluppati da Ross Anderson e Eli Biham combinando insieme un cifrario a flusso ed una funzione crittografica di hash. Gli algoritmi utilizzano un blocco dati di dimensione molto variabile, dell'ordine di 213-223 bit (1 kB - 1 MB) e pi\u00f9. Strutturalmente sono reti di Feistel non bilanciate con 3 passaggi, ognuno eseguito con una chiave indipendente ed utilizzando una combinazione alternata tra la funzione di hash ed il cifrario a flusso: nel BEAR, il primo ed il terzo passaggio sono effettuati con la funzione di hash ed il restante con il cifrario, nel LION l'hash \u00e8 utilizzato solo nel secondo ciclo.\nIn realt\u00e0 si dovrebbe indicare il BEAR ed il LION come modelli di cifrario e non come cifrari reali: essi si basano infatti sulla combinazione di altri algoritmi crittografici che possono essere arbitrariamente scelti. Gli autori, ad esempio, hanno utilizzato l'SHA-1 come funzione di hash (alternativamente suggeriscono anche l'MD5) ed il SEAL come cifrario a flusso.\nSicurezza e varianti.\nGli autori dichiarano che gli algoritmi risultano sensibili ad attacchi adattivi con testo cifrato scelto e testo in chiaro scelto. Per ovviare a ci\u00f2, hanno anche proposto una variante denominata LIONESS che utilizza 4 passaggi ognuno con una chiave differente: la funzione di hash \u00e8 utilizzata nel primo e nel terzo passaggio, il cifrario a flusso nel secondo e nel quarto."}
{"id": "2073571", "revid": "36426", "url": "https://it.wikipedia.org/wiki?curid=2073571", "title": "Futurismo (letteratura)", "text": ""}
{"id": "2073572", "revid": "287204", "url": "https://it.wikipedia.org/wiki?curid=2073572", "title": "Hitchcock (disambigua)", "text": ""}
{"id": "2073573", "revid": "228587", "url": "https://it.wikipedia.org/wiki?curid=2073573", "title": "Borsalino (disambigua)", "text": ""}
{"id": "2073576", "revid": "2136757", "url": "https://it.wikipedia.org/wiki?curid=2073576", "title": "Episodi de La vita secondo Jim (ottava stagione)", "text": "Lottava e ultima stagione della serie televisiva La vita secondo Jim \u00e8 stata trasmessa in prima visione negli Stati Uniti d'America da ABC dal 2 dicembre 2008 al 2 giugno 2009.\nIn Italia \u00e8 stata trasmessa in prima visione assoluta da Fox dal 17 giugno al 14 ottobre 2009, in chiaro in prima tv da Italia 1 dall'11 gennaio al 3 febbraio 2010.\nIl piacere dell'ego.\nTrama.\nJim e Andy si trovano in un nuovo locale dove per puro caso incontrano l'ex di Jim ovvero Victoria, essa \u00e8 la proprietaria del nuovo locale (grazie alla ricetta rubata a l'ex marito che a sua volta l'aveva tradita), lei sembra ancora invaghita di Jim e questo lo fa sentire ancora un uomo attraente.Tornato a casa ne parla con Cheryl ma lei non sembra affatto gelosa anzi gli spiega che \u00e8 del tutto normale, il giorno dopo Jim viene invitato a cena da Victoria ma con lui ci sar\u00e0 Andy per tranquillizzarlo da una possibile notte di passione con Victoria visto che Cheryl non era in casa dato che si trovava in California a trovare Dana. Durante la cena Andy pensa che Victoria si sia innamorata di lui ma Jim non \u00e8 d'accordo ma con gran stupore Victoria accetta di cenare con Andy lasciando Jim confuso. Il giorno dopo Andy e Victoria cenano insieme e tutto sembra andare per il meglio finch\u00e9 non arriva Jim che cerca in tutti i modi di attirare l'attenzione di Victoria senza riuscirci, questo lo fa cadere in depressione e Cheryl tornando dalla California lo trova sul tavolino ubriaco, Cheryl gli spiega di aver sbagliato ma Jim da la colpa alla moglie chiedendo pi\u00f9 attenzioni, alla fine della puntata Andy lascia Victoria perch\u00e9 mentre i due copulavano la donna continuava a gridare il nome di Jim e questo fa di nuovo contento Jim.\nLa cotta di Kyle.\nTrama.\nKyle confessa a Jim di avere una cotta per Mandy l'insegnante di piano di Ruby, Jim ne \u00e8 entusiasta infatti cerca di dare consigli al figlio per conquistare le ragazze, cos\u00ec Kyle con l'aiuto del padre rimedia un appuntamento con Mandy, ma lui non sa che lei ha un rapporto con Andy, purtroppo tutto questo \u00e8 proibito da Jim (infatti Andy deve sempre chiedere il permesso a Jim anche per le piccole cose), Mandy credendo di non contare nulla per Andy accetta la proposta di Kyle, Andy allora confessa a Jim di avere un rapporto con Mandy e cerca di convincere Kyle a rinunciare all'appuntamento rimediato ma non ci riesce. Cos\u00ec durante l'appuntamento Kyle riesce a prendere confidenza con Mandy e chiede qualche consiglio al padre, Jim comunque spiega al figlio che le donne adulte sono molto difficili da conquistare e cos\u00ec Kyle decide di uscire con ragazze della sua et\u00e0, alla fine Kyle pianta Mandy ed Andy dichiara il suo amore a Mandy.\nUn Jim Felice.\nTrama.\nJim si fa male utilizzando la lucidatrice e per alleviare il dolore utilizza degli antidolorifici, questo lo fa diventare una persona pi\u00f9 buona, tranquilla e gentile con tutti, ad esempio Kyle confessa al padre di aver lasciato il Baseball e Ruby ammette che ruba i soldi a sua madre (anche Jim ammette che ruba i soldi a Cheryl) anche Andy ammette di aver utilizzato del denaro per divertirsi con delle ragazze ma Jim perdona tutti.\nIl giorno dopo Jim smette di usare gli antidolorifici e torna a essere il Jim di un tempo, ma Andy riesce a fargli bere della birra contenente antidolorifici e Jim torna a essere una persona gentile e affettuosa, Cheryl scopre che Andy \u00e8 il colpevole del comportamento del marito ma Andy convince la sorella a continuare a somministrare antidolorifici per impedirgli di rovinare il party che Cheryl aveva organizzato,cos\u00ec organizzano un piano per infortunare Jim ma il piano fallisce e Jim scopre il piano incastrando Andy, cos\u00ec durante la festa Jim fa finta di utilizzare ancora degli antidolorifici ma Andy rivela a Cheryl che Jim sta soltanto fingendo, alla fine Jim spiega alla moglie che lui sa essere piacevole anche senza antidolorifici e i due fanno la pace.\nIl re dei nerds.\nTrama.\nKyle ha preso una B (per la frequenza) nell'ultima pagella e riceve in regalo dal padre un palo e una palla per il Tetherball (rubati dalla scuola elementare). In realt\u00e0 Jim non si interessa al voto (infatti Ruby ha tutte A e non riceve attenzione), vorrebbe solo che Kyle diventasse sportivo come lui. Ma Kyle non mostra il minimo interesse per il tetherball, al contrario \u00e8 entusiasta per il supereroe giocattolo che Andy gli ha regalato e passa la giornata a giocare con lo zio. Jim, geloso, accusa Andy di star trasformando Kyle in un nerd e gli nega il permesso di portarlo con s\u00e9 a una convention di fantascienza. Cheryl lo persuade a portarcelo cos\u00ec che passino del tempo insieme. Ma, ancora una volta, Kyle preferisce stare con lo zio piuttosto che col padre, il cui disprezzo per la fantascienza lo stava mettendo in imbarazzo. Affranto e rassegnato, Jim si convince di non piacere per niente a Kyle e fa per andarsene quando Andy decide di aiutarlo: Jim e Andy si affrontano in un confronto tra cosplay, nel quale Andy interpreta Magnesia-Man (il supereroe amato da Kyle) e Jim il supercriminale. Alla fine, quest'ultimo avr\u00e0 la meglio proprio grazie al figlio che gli suggerir\u00e0 quali poteri usare. Tornati a casa, Jim suona l'armonica e Kyle esprime il desiderio di imparare a suonarla come lui, Jim ne \u00e8 felice e insegna al figlio come si suona.\nProcesso celestiale.\nTrama.\nDana e Ryan tornano dalla California dando la notizia che lei \u00e8 incinta e contemporaneamente Andy e Mandy annunciano di volersi sposare. Jim, disinteressato come sempre, improvvisamente si strozza mangiando e soffoca.\nJim si ritrova in Paradiso (insieme all'amico Danny, morto in un incidente stradale) e deve affrontare un processo nel quale Dio (il giudice) rivaluter\u00e0 i suoi meriti in vita. In caso si riveli indegno, il Diavolo (l'accusa) si prender\u00e0 la sua anima. L'avvocato di Jim \u00e8 Andy (la persona che pi\u00f9 lo ama al mondo a quanto pare) mentre l'avvocato dell'accusa \u00e8 Dana (la persona che pi\u00f9 lo disprezza al mondo). Vengono chiamati a deporre Kyle, Ruby, Gracie e Ryan (Andy aveva chiamato anche Ges\u00f9 Cristo ma Jim si oppone spaventato perch\u00e9 ha pronunciato il suo nome invano alla finale del Superbowl). Dal processo, riemergono molte delle malefatte di Jim nel corso della serie. Inoltre, Andy si rivela del tutto incapace come avvocato. Come ultimo tentativo, Jim chiama a difenderlo Cheryl che riesce a trovare buone azioni nella vita di Jim. Il Diavolo si fa avanti rivendicando l'anima di Jim e Dio sta per acconsentire quando Cheryl si oppone dicendo che accetta e ama il marito per quello che \u00e8. Anche gli altri prendono le difese di Jim e sono disposti ad andare all'Inferno con lui. Cos\u00ec, Dio gli concede un'altra possibilit\u00e0 e lo rimanda sulla Terra. L'episodio riparte da quando Jim si stava strozzando e stavolta si salva grazie all'intervento di Andy. A differenza degli altri, egli ricorda l'esperienza trascendentale ma non intende cambiare comportamento (dicendo che Dio non lo vuole e il Diavolo non pu\u00f2 accettarlo). Nel finale, si vede Jim nell'atto di mangiare la patatina con cui si era strozzato e subito dopo il sipario cala, lasciando libera interpretazione al destino finale del protagonista della serie."}
{"id": "2073577", "revid": "1762651", "url": "https://it.wikipedia.org/wiki?curid=2073577", "title": "Cartoon Italia", "text": "Cartoon Italia - \"Associazione delle Aziende Italiane di Animazione\" \u00e8 una associazione senza fini di lucro, che ha lo scopo di promuovere l'animazione in Italia e all'estero, con sede a Milano.\nStoria.\nNel maggio del 1997 le aziende operanti nel comparto della realizzazione e produzione di audiovisivi in animazione hanno deciso di riunirsi in un'associazione di categoria, Cartoon Italia. L'associazione nasceva con lo scopo prioritario di contribuire allo sviluppo in Italia di un settore che cominciava ad avere un peso sul mercato internazionale. Il bisogno di inserirsi in modo significativo in un mercato sempre pi\u00f9 connotato da elementi di transnazionalit\u00e0 e la convinzione che fosse necessario creare un organo di rappresentanza hanno spinto i produttori italiani verso indispensabili trasformazioni, tra cui quella di unirsi in un'associazione di categoria.\nConsapevole delle potenzialit\u00e0 di sviluppo dell'animazione Italiana, Cartoon Italia opera sin dalla sua costituzione per sostenere, promuovere e tutelare gli interessi delle imprese associate. Cartoon Italia ha instaurato importanti rapporti con enti pubblici e privati, altre associazioni di categoria, universit\u00e0, reti televisive, ed \u00e8 oggi il referente unico per l'animazione anche per iniziative di settore quali festival, mercati, incontri e convegni.\nIl lavoro di Cartoon Italia in questi anni ha dato risultati positivi e oggi \u00e8 sempre pi\u00f9 forte nei produttori la consapevolezza di dover cooperare per poter tutelare e promuovere efficacemente l'intero settore, oltre che per accrescere la qualit\u00e0 della creativit\u00e0 e della produzione italiane, ottenendo il riconoscimento che meritano.\nScopi.\nFra gli scopi dell'associazione:\nIniziative recenti.\nStati generali dell'animazione italiana. Per una nuova \u201cTV dei ragazzi\u201d (aprile 2011):\nVenerd\u00ec 8 aprile 2011, nell'ambito del festival internazionale Cartoons on the Bay, Cartoon Italia ha organizzato una conferenza per parlare dello stato dell'animazione italiana e dei rapporti del mondo dell'animazione con la Rai.\n\u00c8 stata l'occasione per discutere di tutto ci\u00f2 tra produttori, autori e dirigenti della televisione pubblica, alla presenza del presidente della RAI Paolo Garimberti e del Ministro della Giovent\u00f9 Giorgia Meloni.\nIncontro sull'animazione italiana (dicembre 2010):\nIl primo di una serie di incontri aventi lo scopo di approfondire lo studio del settore \u201cAnimazione\u201d e di riflettere sul suo ruolo culturale ed economico. Il 3 dicembre 2010 presso la sede di Cartoon Italia sono intervenuti alcuni \u201camici\u201d provenienti da diversi ambiti quali la pubblicit\u00e0, il licensing, la distribuzione, docenti universitari e semiologi, per aiutarci a ragionare sui temi pi\u00f9 diversi connessi con il nostro lavoro.\nAccordo con la Provincia di Milano \u201cCreaMi\u201d (dicembre 2010):\n\u00c8 stato firmato un protocollo di intesa tra la Provincia di Milano e le imprese per la creazione di un hub creativo finalizzato a realizzare processi sinergici di conoscenza, innovazione ed imprenditorialit\u00e0 tra le imprese, i centri di ricerca e le universit\u00e0.\nContratto di servizio Ministero della Comunicazione/Rai:\nCartoon Italia ha contribuito ad ottenere anche per il prossimo triennio, una quota del 5% (sul totale degli investimenti per le produzioni audiovisive di RAI) a favore esclusivo del cartone animato.\nVetrina Cartoni italiani (marzo 2009 e 2010):\nVenerd\u00ec 13 marzo 2009 i soci di Cartoon Italia hanno avuto la possibilit\u00e0 di presentare e promuovere i propri progetti per l'anno 2009 a Roma, di fronte ai responsabili delle maggiori emittenti televisive italiane.\nLo scopo della vetrina \u00e8 stato di consentire ai responsabili delle televisioni di conoscere per tempo i progetti e conseguentemente poter decidere se dare al progetto il proprio appoggio e di permettere\nalle societ\u00e0 di produzione un dialogo con strutture che di solito dedicano poca attenzione al mondo dell'animazione.\nQuesta iniziativa \u00e8 diventata un punto fermo delle attivit\u00e0 dell'associazione ed \u00e8 stata ripetuta anche nel 2010.\nProgetto Workshop sull'Animazione (2007):\nNell'anno 2007 Cartoon Italia ha realizzato una serie di workshop, ognuno in una diversa location, con lo scopo di riunire ragazzi che gi\u00e0 avessero avuto qualche competenza a livello di animazione a questo settore professionale, per un'esperienza di workshop creativo.\nPresidenti.\nDal 1998 al 2001 \u00e8 stato vicepresidente Pierluigi de Mas."}
{"id": "2073581", "revid": "22356", "url": "https://it.wikipedia.org/wiki?curid=2073581", "title": "Elpistostegalia", "text": ""}
{"id": "2073582", "revid": "22356", "url": "https://it.wikipedia.org/wiki?curid=2073582", "title": "Elpistostege", "text": ""}
{"id": "2073583", "revid": "110157", "url": "https://it.wikipedia.org/wiki?curid=2073583", "title": "Live Arena di Verona (album)", "text": "Live Arena di Verona \u00e8 un album doppio che contiene la registrazione dal vivo del concerto di Paolo Conte all'Arena di Verona il 26 luglio 2005.\nTesti, musiche e orchestrazione sono di Paolo Conte.\nIl CD contiene l'inedito \"Cuanta pasi\u00f2n\"."}
{"id": "2073584", "revid": "22356", "url": "https://it.wikipedia.org/wiki?curid=2073584", "title": "Acantode", "text": ""}
{"id": "2073585", "revid": "767487", "url": "https://it.wikipedia.org/wiki?curid=2073585", "title": "Deadly Ray from Mars", "text": "Deadly Ray from Mars \u00e8 un film del 1936 di 97 minuti, condensato dei 15 episodi di 299 minuti del serial cinematografico \"Flash Gordon alla conquista di Marte\", dello stesso anno con Buster Crabbe nel ruolo di Flash Gordon. Il personaggio \u00e8 ispirato all'omonimo personaggio dei fumetti fantascientifici ideato nel 1934 da Alex Raymond.\nDistribuzione.\nQuesta versione del film usc\u00ec negli Stati Uniti e in Italia nelle sale cinematografiche. Successivamente, nel 1966, questa versione \"condensata\" del serial cinematografico ha avuto anche una sua distribuzione televisiva statunitense. Il 19 marzo 2002 il film \u00e8 uscito in DVD, in versione \"R1\" negli Stati Uniti, ma a tutt'oggi non ha ancora avuto una distribuzione europea, diversamente dal serial cinematografico \"Flash Gordon's Trip to Mars\" da cui il film \u00e8 tratto, che ha avuto una sua distribuzione in cofanetto dvd in Europa, tranne che in Italia, dove il film \u00e8 inedito in assoluto, non essendo mai uscito in precedenza neanche al cinema a differenza del serial cinematografico da cui \u00e8 tratto, inedito al cinema, ma distribuito in dvvd dalla Eagle Pictures col titolo Flash Gordon alla conquista di Marte."}
{"id": "2073586", "revid": "466539", "url": "https://it.wikipedia.org/wiki?curid=2073586", "title": "Jim Brewer", "text": "Carriera.\nZio di Doc Rivers, ha vinto un campionato NBA con i Los Angeles Lakers (1982) e una Coppa dei Campioni d'Europa con Cant\u00f9 (1983). Celeberrima la stoppata all'ultimo secondo su Vittorio Gallinari con cui decret\u00f2 la vittoria canturina nella finale di Grenoble contro l'Olimpia Milano."}
{"id": "2073591", "revid": "339392", "url": "https://it.wikipedia.org/wiki?curid=2073591", "title": "Triello", "text": ""}
{"id": "2073592", "revid": "22356", "url": "https://it.wikipedia.org/wiki?curid=2073592", "title": "Metaxygnathus", "text": ""}
{"id": "2073594", "revid": "161374", "url": "https://it.wikipedia.org/wiki?curid=2073594", "title": "Busou renkin", "text": ""}
{"id": "2073595", "revid": "22356", "url": "https://it.wikipedia.org/wiki?curid=2073595", "title": "Livoniana", "text": ""}
{"id": "2073596", "revid": "22356", "url": "https://it.wikipedia.org/wiki?curid=2073596", "title": "Myllokunmingia", "text": ""}
{"id": "2073597", "revid": "22356", "url": "https://it.wikipedia.org/wiki?curid=2073597", "title": "Panderichthys", "text": ""}
{"id": "2073599", "revid": "7", "url": "https://it.wikipedia.org/wiki?curid=2073599", "title": "Film peplum", "text": ""}
{"id": "2073604", "revid": "767487", "url": "https://it.wikipedia.org/wiki?curid=2073604", "title": "Flash Gordon alla conquista di Marte", "text": "Flash Gordon alla conquista di Marte (\"Flash Gordon's Trip to Mars\") \u00e8 un serial cinematografico in 15 episodi del 1938 diretto da Ford Beebe e Ray Taylor. Prodotto dalla Universal, \u00e8 basato sulla striscia a fumetti \"Flash Gordon\" ideata da Alex Raymond.\nDistribuzione.\nIl serial era costituito da 15 episodi di circa 20 minuti l'uno, ognuno dei quali veniva proiettato a una settimana l'uno dall'altro."}
{"id": "2073612", "revid": "216538", "url": "https://it.wikipedia.org/wiki?curid=2073612", "title": "Flash Gordon's Trip to Mars", "text": ""}
{"id": "2073615", "revid": "801854", "url": "https://it.wikipedia.org/wiki?curid=2073615", "title": "Decreto Reale", "text": ""}
{"id": "2073616", "revid": "278670", "url": "https://it.wikipedia.org/wiki?curid=2073616", "title": "Neolitico in Italia", "text": "Il Neolitico si diffuse in Italia con un progressivo espandersi degli influssi neolitizzatori, durato alcuni millenni, anche se non sempre abbiamo dati cronologici sufficientemente attendibili per stabilire una periodizzazione esauriente. \nCulture neolitiche in Italia.\nNell'Europa mediterranea la prima ondata di neolitizzazione giunse dal mare, con la diffusione della ceramica impressa, decorata con impressioni a crudo ottenute prevalentemente con la conchiglia del genere \"Cardium\" (da cui anche l'appellativo di ceramica cardiale), su tutte le coste del Mediterraneo occidentale, dalla Liguria, alla Francia meridionale ed alla Spagna. L'Europa centrale fu invece investita da un'altra ondata che risal\u00ec il corso del Danubio, portando con s\u00e9 la ceramica lineare (\"Linienbandkeramik\"), decorate a linee incise, collane ottenute con conchiglie di genere \"Spondylus\" o altri bivalvi, figurine femminili in argilla.\nL'incontro tra i primi agricoltori e le comunit\u00e0 mesolitiche europee produsse numerose varianti regionali dei due filoni principali della ceramica impressa e della ceramica lineare. \nIn Italia meridionale la cultura neolitica della ceramica impressa si diffuse, tra la seconda met\u00e0 del VI millennio a.C. e gli inizi del V, soprattutto nella regione del Tavoliere delle Puglie, in Irpinia e in Basilicata, da dove si diffuse verso nord e verso l'interno e la costa tirrenica. In Sicilia \u00e8 presente una maggiore continuit\u00e0 rispetto alle locali comunit\u00e0 mesolitiche, in analogia a quanto si riscontra nell'area di diffusione della ceramica cardiale e vi si svilupparono una serie di culture locali nell'ambito della ceramica impressa. L'isola di Lipari venne colonizzata all'inizio del V millennio a.C. da genti provenienti dalla Sicilia per lo sfruttamento dei suoi giacimenti di ossidiana.\nIn Italia centrale la presenza dell'Appennino determin\u00f2 la formazione di aree culturali differenziate sul versante tirrenico e su quello adriatico, con diverse \"facies\" culturali che si susseguirono l'una all'altra, con parziali sovrapposizioni. In Sardegna lo sfruttamento dei giacimenti di ossidiana del Monte Arci port\u00f2 al precoce sviluppo delle culture neolitiche, introdotte con la cultura della ceramica impressa agli inizi del VI millennio a.C. Vi erano largamente diffusi diversi tipi di monumenti megalitici e si manifestarono diverse culture locali.\nNell'ultima fase si introdusse nella parte nord-occidentale dell'isola la cultura del vaso campaniforme.\nIn Italia settentrionale la variante della cultura della ceramica impressa ligure, si afferm\u00f2 sulla costa della Liguria nella prima met\u00e0 del VI millennio a.C. Alla fine del millennio l'area della pianura padana era interessata da un mosaico di culture accomunate dalla decorazione ceramica. All'inizio del V millennio a.C. il precedente mosaico culturale venne sostituito dall'unitaria cultura dei vasi a bocca quadrata, diffusa dalla Liguria al Veneto. \nA nord delle Alpi, si afferm\u00f2 la cultura delle ceramiche decorate \"a punzone\" (\"Stichbandkeramik\"), generalmente nota come cultura di R\u00f6ssen, il cui centro di irradiazione era posto nel bacino meridionale del Reno. Ad ovest delle Alpi la cultura di Chassey, a contatto con il Mesolitico attardato della Svizzera (cultura di Egolzwill) diede origine al \"Cortaillod\", che attraverso i facili passaggi verso la Lombardia, alle soglie dell'et\u00e0 dei metalli influenz\u00f2 la cultura lombarda della Lagozza. La cultura di Chassey ha lasciato tracce importanti in Val di Susa. In Valcamonica (Breno), una comunit\u00e0 neolitica scelse una conoide preferendola al terreno di fondovalle, ricoperto da dense foreste composte da querce, olmi, noccioli selvatici e tigli; successive comunit\u00e0 di agricoltori /cacciatori continuarono ad abitare lo stesso luogo fino all'et\u00e0 del bronzo.\nIl Neolitico nel Sud Italia.\nUno dei siti pi\u00f9 rilevanti dell'Italia meridionale \u00e8 quello de La Starza (Ariano Irpino), popolato pressoch\u00e9 ininterrottamente durante l'intero Neolitico con una successione stratigrafica imponente, un'industria ceramica in continua evoluzione e un villaggio di capanne dapprima semplice e poi fortificato. Il sito, ubicato su di una rupe gessosa presso una fonte sorgiva perenne, risulta occupato consecutivamente per quattro o cinque millenni (dal VI millennio a.C. fino agli inizi del I millennio a.C.).\nUn'altra popolazione che si distinse per la sua cultura materiale, assai progredita per quegli anni, era stanziata tra la Calabria centrale (istmo di Catanzaro), meridionale e la Sicilia, comprese Lampedusa e Malta. \nI caratteri distintivi della produzione ceramica di questa popolazione erano abilmente rappresentati con incisioni sulle argille ancora crude, da segni molto elaborati. Il segno pi\u00f9 noto era il rombo, e, da questo, losanghe, spighe di grano ed altri molto elaborati.\nLa cultura di questa popolazione \u00e8 stata detta cultura di Stentinello e rappresenta la fase pi\u00f9 evoluta del neolitico europeo, studiata soprattutto da Luigi Bernab\u00f2 Brea che ha dimostrato il contatto con le culture anatoliche da cui si era importato la conoscenza della metallurgia e dell'agricoltura dei cereali.\nNel parco archeologico della Murgia materana i villaggi neolitici in sequenza tra loro sono cinti da fossati scavati nella roccia. La fase finale del neolitico si caratterizza per una ceramica sottile a figure geometriche con anse a nastro e protomi animali che prende il nome di ceramica di Serra d'Alto e per una ceramica dipinta che si dice ceramica di Diana.\nIl Neolitico nell'Italia centrale.\nVersante tirrenico.\nNell'area compresa fra il Tevere e l'Arno la ceramica cardiale fa la sua comparsa nella prima meta del VI millennio a.C. In Toscana gli insediamenti si concentrano sulla fascia costiera e sulle isole ma soprattutto nella parte centro-meridionale della regione mentre nel Lazio siti appartenenti a questa cultura sono stati rinvenuti nella zona di Vulci e Tolfa fino ai Colli Albani e all'interno presso Guidonia. Vi \u00e8 una notevole affinit\u00e0 di reperti fra questa zona d'Italia (in particolare della \"facies\" di Pienza) e la Sardegna e la Corsica, fatto che induce a ipotizzare una colonizzazione dall'area toscana verso le due isole tirreniche maggiori. Ossidiana proveniente dal monte Arci \u00e8 stata rinvenuta in tutto il litorale fra Pisa e Livorno.\nLa neolitizzazione della Pianura padana e del versante Sud delle Alpi.\nDurante la prima fase della neolitizzazione, la pianura padana fu prevalentemente influenzata dalla cultura della ceramica impressa. Essa giunse nella zona occidentale dalla Liguria, attraverso le basse giogaie delle marittime e poi lungo il corso dei fiumi, come ad Alba; nella parte orientale l'influsso giunse dall'Adriatico, mentre nel centro si svilupparono, sempre dallo stesso ceppo, la cultura di Fiorano in Emilia-Romagna e nel Veneto, quella di Vh\u00f2 di Piadena nel mantovano e nel cremonese e dell'isolino Virginia nel varesotto.\nIl neolitico in Liguria.\nLa cultura della ceramica impressa ligure \u00e8 presente in varie grotte della regione (grotta di Pollera, Arma di Nasino, caverna delle Arene Candide ed altre) ed \u00e8 separata dal sottostante livello mesolitico da uno strato sterile che denota un intervallo cronologico ben definito tra le due culture: i primi agricoltori occuparono la regione quando ormai le comunit\u00e0 mesolitiche si erano da tempo estinte.\nI manufatti in ceramica sono di impasto grossolano di colore grigio o rossiccio, hanno forme che comprendono vasi a fiasco, tazze emisferiche con prese e ciotole sferoidali con il bordo decorato a tacche. Le decorazioni sono prevalentemente composte da fasce distinte, quella superiore con motivi ad angoli multipli e quella ventrale eseguita a punzone, ad unghiate, ad impressioni trascinate (\"stab and drag\"), arise\nOltre alle industrie litiche di tradizione mesolitica compaiono le asce in pietra verde, reperibile con facilit\u00e0 nelle Alpi marittime. L'economia si basa sulla raccolta\u00a0\u2013 in particolare di molluschi - caccia e uccellagione, mentre l'agricoltura non sembra ancora del tutto sviluppata.\nIl neolitico in Emilia-Romagna e Veneto.\nLa cultura di Fiorano presenta insediamenti in pianura e nella fascia pedemontana dell'Appennino emiliano e del Veneto. In queste ultime zone i villaggi, ben individuati da numerosi fondi di capanna, sono prevalentemente posti alla base di conoidi fluviali. La cultura di Fiorano \u00e8 contraddistinta da una grande variet\u00e0 di forme su ceramica fine comprendente tazze carenate con o senza anse, grandi scodelle a quattro anse, orci globosi e grandi giare decorate con cordoni semplici ed impressi, motivi a solcature lineari, foglioline e puntini. L'industria litica comprende bulini ad incavi e stacchi laterali, grattatoi frontali erti, perforatori, romboidi e microbulini.\nL'industria litica in selce di buona qualit\u00e0 proveniente dalle aree prealpine venete (lago di Garda e monti Lessini) presenta forme di bulini, geometrici, troncature, raschiatoi ed elementi di falcetto. Da ricordare il frammento superiore di una statuetta fittile riconducibile per fattura a quelle del gruppo di Vh\u00f2, con cui presenta strette analogie anche per la presenza di un pozzo per il prelievo dell'acqua di falda.\nIn Valle Camonica inizia lo sviluppo della civilt\u00e0 dei Camuni.\nGli sono posti prevalentemente su aree elevate rispetto alla valle del Po e sono molto frequenti pozzi, pozzetti ed altri tipi di cavit\u00e0 sparse in modo irregolare attorno alle capanne. La ceramica fine comprende forme che vanno dai vasi a fruttiera con piccolo piede a tazze carenate con ansa a nastro e bugne sulla carena, a vasi a fiasco e a forma di tronco di cono con due anse; le decorazioni vanno dai cordoni plastici orizzontali e verticali alle bugne, alle impronte digitali, alle solcature appaiate ed ai motivi incisi a zig zag ed a chicco di grano; sono frequenti gli idoletti in argilla rappresentanti figure femminili.\nLa \u00e8 caratteristica di una zona lacustre delle prealpi varesine dove le stazioni pi\u00f9 conosciute sono l'Isola Virginia e Pizzo di Bodio sulle sponde del lago di Varese. La ceramica si presenta con forme caratteristiche tipo vasi a fruttiera, forme ovoidi con bordi estroflessi, vasi con profilo ad S e bordo estroflesso e le anse a nastro variamente decorate; la sintassi decorativa varia da incisioni finissime di motivi geometrici generalmente triangolari e decorazioni plastiche tipo bugne, linguette, cordoni impressi e rigonfiamenti sugli orli. Il sito di Pizzo di Bodio \u00e8 stato datato durante scavi molto recenti dal 6320 +- 80 BP al 6050 +- 50 BP.\nIl neolitico in Friuli.\nIn Friuli la prima neolitizzazione \u00e8 presente a Sammardenchia (Pozzuolo del Friuli) e Fagnigola (Azzano Decimo), oltre ad una decina di siti molto pi\u00f9 limitati territorialmente e studiati in modo meno approfondito. \nSammardenchia \u00e8 un insediamento di media pianura, collocato sui terrazzamenti in un'area piuttosto vasta a poca distanza dal fiume Cormor. Essendo l'ubicazione in area molto fertile \u00e8 possibile che le potenzialit\u00e0 produttive dell'agricoltura fossero piuttosto alte e questa ipotesi \u00e8 confermata dall'estensione dell'antropizzazione, dalla lunghezza del periodo insediativo e dalla consistente densit\u00e0 abitativa. La ceramica ha notevoli componenti riferibili alla \"facies\" di Fiorano mentre la litica ha una forte caratterizzazione mesolitica con la presenza diffusa di elementi di falcetto e di utensili levigati, macine e macinelli oltre alla presenza di ossidiana. \nFagnigola invece \u00e8 un insediamento di bassa pianura piuttosto umida per cui poco indicata per produzioni agricole, anche se ci\u00f2 viene smentito dai resti di cultura materiale che ricalcano praticamente le componenti di Sammardenchia; alcune datazioni radiometriche datano il sito dal 6050 +- 90 al 5760 +- 160 B. P..\nL'areale alpino subisce le influenze del gruppo del Gaban per il Trentino ed un influsso dell'Isolino per la Lombardia con particolarit\u00e0 specifiche nel sito di Breno in Valcamonica. \nIl gruppo del Gaban \u00e8 presente in Trentino-Alto Adige in ripari sottoroccia ed all'aperto; la ceramica \u00e8 decorata ad impressioni digitali, fasce di zig zag ed incisioni verticali e festoni di unghiate, mentre quella pi\u00f9 lucida e fine \u00e8 decorata con motivi graffiti a \"note musicali\". Nella fase pi\u00f9 recente della stratigrafia compaiono forme globose monoansate, tazze monoansate carenate e decorate con grandi triangoli incisi e bugnette doppie sulla carena e grandi orci ansati col bordo decorato da impressioni ad unghiate. L'industria litica denota la presenza di bulini, grattatoi microbulini e lame ritoccate. Decisamente caratteristici di questo gruppo sono le manifestazioni artistiche su osso, corno e supporto litico raffiguranti antropomorfi normalmente di sesso femminile legati ai culti sulla fertilit\u00e0 della Grande Madre.\nIl neolitico in Piemonte.\nIn Piemonte nella parte meridionale della regione, troviamo il sito di Alba che ha forti influssi della ceramica impressa ligure e del gruppo del Vh\u00f2. \u00c8 stato accertato che questa stazione appartiene al neolitico antico gi\u00e0 con i materiali recuperati negli scavi di fine Ottocento e degli anni cinquanta.\nLa ceramica comprende un gruppo con sintassi decorative collegabili alla \"facies\" ligure ed un gruppo con influenze chiaramente padane. Nel primo gruppo troviamo forme troncoconiche e a fiasco con cordoni impressi a doppia fila di puntini e a forma di otto con prese a lingua raramente forate, di colore rossiccio e di buona finitura, mentre al secondo appartengono i vasi a fruttiera, forme aperte con tacche sul bordo e vasi troncoconici con orlo a lobi. Molto ricorrenti le decorazioni incise sia a crudo che sulla superficie essiccata con tratti sottili a formare reticoli geometrici (chevron) sia sulle pareti che sulla parte superiore delle anse a nastro. \nBrignano-Frascata in provincia di Alessandria, ma al confine appenninico con l'Oltrep\u00f2 pavese, presenta affinit\u00e0 con le \"facies\" ceramiche e litiche di Alba anche nella presenza di antropomorfi ceramici legati ai culti della fecondit\u00e0 della madre terra; la presenza di elementi di falcetto con superficie lucida, pollini di graminacee e leguminose e impronte di cariossidi nei pavimenti delle capanne, indica in ambedue le stazioni un ambiente dove la domesticazione vegetale ed animale (presenza di resti di ovini, caprini, suini, bovini gracili ed adulti) era largamente praticata.\nIl sito del Cristo di Alessandria ha affinit\u00e0 in special modo nella litica con il neolitico antico mediopadano, mentre la Boira Fusca di Salto ha restituito una piccola parte di industria confrontabile con gli orizzonti della ceramica impressa ligure. Da menzionare anche i siti di Treiso, Villa del Foro e Tortona.\nIn Val di Susa i numerosi siti esaminati presentano evidenze legate al periodo di piena neolitizzazione, ma niente che possa ricondurre ad orizzonti culturali del neolitico antico, come potrebbe invece indurre a pensare il riparo sotto roccia di Balm' Chanto (Roure) nell'adiacente Val Chisone dove era presente un bivacco epigravettiano di cacciatori-raccoglitori. Anche qui per\u00f2 \u00e8 notevole la frattura temporale tra l'industria mesolitica e la ceramica calcolitica (2972 frammenti).\nIl neolitico in Valle d'Aosta.\nLa Valle d'Aosta per ora non ha restituito tracce di una precoce neolitizzazione infatti i siti di questa fase preistorica importante per le grandi trasformazioni culturali ed economiche si riduce alle necropoli di Vollein e Villeneuve del neolitico finale.\nIl Neolitico pieno in Italia Settentrionale e la \"facies\" dei vasi a bocca quadrata.\nLa seconda fase della neolitizzazione europea vide nella pianura padana l'affermarsi di una cultura che, pi\u00f9 di ogni altra, costitu\u00ec un fattore unificante con una forte carica propulsiva: la cultura dei vasi a bocca quadrata. \nEssa deve il suo nome alla forma dell'imboccatura di alcuni vasi, sempre presenti negli insediamenti e nelle sepolture, tanto da costituire un fossile guida, vasi che secondo i periodi hanno assunto forme diverse, mantenendo per\u00f2 sempre l'imboccatura quadrata o quadrilobata. Questa cultura dur\u00f2 circa 1500 anni, cio\u00e8 dal 4500 al 3000 a.C., in datazione calibrata, e nei luoghi ove essa si sovrappose al Neolitico antico padano (come ad Alba) la frattura nella stratigrafia appare sempre molto netta, tanto da far pensare all'arrivo di una popolazione alloctona."}
{"id": "2073620", "revid": "110157", "url": "https://it.wikipedia.org/wiki?curid=2073620", "title": "C2 (cifrario)", "text": "Il C2, nome con cui \u00e8 comunemente noto l'algoritmo Cryptomeria, \u00e8 un cifrario a blocchi proprietario sviluppato e distribuito sotto licenza da 4C Entity, un gruppo fondato da IBM, Intel, Panasonic e Toshiba che ha realizzato il nuovo schema di gestione dei diritti digitali denominato CPRM/CPPM, successore del pi\u00f9 noto algoritmo CSS (utilizzato per la protezione dei DVD). Il cifrario \u00e8 ancora inviolato.\nStruttura.\nIl C2 \u00e8 un algoritmo a chiave simmetrica derivato dal DES: come quest'ultimo, utilizza una chiave di 56 bit di dimensione ed un blocco dati di 64 bit. Internamente presenta una struttura a rete di Feistel con 10 passaggi.\nGli algoritmi di cifratura e decifratura sono disponibili per revisione paritaria ma le implementazioni necessitano di una cosiddetta \"costante segreta\", vale a dire i valori delle S-box, che sono disponibili solo dietro pagamento di una licenza alla 4C Entity.\nProgetto per la violazione del C2.\nA seguito dell'annuncio fatto da alcune emittenti televisive giapponesi in HDTV che avrebbero iniziato a trasmettere dal 5 aprile 2004 utilizzando lo schema CPRM/CPPM, un gruppo di utenti aveva lanciato il 21 dicembre 2003 un progetto distribuito per violare con la forza bruta il cifrario C2 offrendo in download un software client da installare sul computer dei partecipanti in modo da sfruttare la potenza elaborativa dei periodi di inattivit\u00e0 della macchina creando una grande rete di elaboratori. Il 6 marzo 2004 il gruppo ha annunciato il termine del progetto dichiarando il fallimento dello stesso perch\u00e9, dopo aver sperimentato tutte le possibili combinazioni offerte dallo spazio della chiave (56 bit), nessuna chiave valida era stata trovata."}
{"id": "2073625", "revid": "2220117", "url": "https://it.wikipedia.org/wiki?curid=2073625", "title": "Robert Armin", "text": "Oltre che attore specializzato nei ruoli di fool, Armin fu anche drammaturgo.\nFu attore della compagnia dei Lord Chamberlain's Men dal 1599 circa, subentrando al famoso William Kempe, che prima di lui fu celebre clown. Lavor\u00f2 in numerose rappresentazioni di opere di William Shakespeare, interpretando il buffone Feste in \"La dodicesima notte\", Dogberry in \"Molto rumore per nulla\", Touchstone in \"Come vi piace\", il pazzo in \"Re Lear\"."}
{"id": "2073628", "revid": "254059", "url": "https://it.wikipedia.org/wiki?curid=2073628", "title": "Domangart mac Domnaill", "text": "Biografia.\nNon \u00e8 chiaro se regn\u00f2 sull'intera D\u00e1l Riata o se fu re solo sui Cen\u00e9l nGabr\u00e1in. Domangart non \u00e8 inserito nei \"Duan Albanach\", ma viene menzionato da altre genealogie in cui viene indicato come padre di Eochaid mac Domangairt. Secondo gli \"Annali dell'Ulster\" nel 673 fu ucciso Domangart, figlio di Domnall Brecc, re della D\u00e1l Riata. Secondo alcune fonti in questo periodo i Cen\u00e9l Comgaill si staccarono dai Cen\u00e9l nGabr\u00e1in. Non si sa con certezza chi successe a Domangart sul trono di D\u00e1l Riata o dei Cen\u00e9l nGabr\u00e1in. Tra i sovrani successivi di cui si ha notizia ci sono M\u00e1el D\u00fain mac Conaill e Domnall Donn dei Cen\u00e9l nGabr\u00e1in e Ferchar Fota dei Cen\u00e9l Loairn, al quale i \"Duan Albanach\" e altre liste di re assegnano un regno di 21 anni, iniziato poco dopo la morte di Domangart."}
{"id": "2073629", "revid": "92723", "url": "https://it.wikipedia.org/wiki?curid=2073629", "title": "San Giovanni I", "text": ""}
{"id": "2073630", "revid": "122190023", "url": "https://it.wikipedia.org/wiki?curid=2073630", "title": "Patsy Parisi", "text": "Pasquale \"Patsy\" Parisi, interpretato da Dan Grimaldi, \u00e8 uno dei personaggi della serie televisiva \"I Soprano\" dell'emittente statunitense HBO: \u00e8 un mafioso che fa parte della Famiglia DiMeo nella banda di Christopher Moltisanti.\nLa particolarit\u00e0 del personaggio, che entra in scena alla fine della stagione 2, sta nel fatto di aver avuto un fratello gemello (interpretato sempre da Dan Grimaldi), ucciso nell'ep. 14.\nDan Grimaldi ha quindi recitato ne \"I Soprano\" in tutte le stagioni, tranne la prima, ma in due ruoli diversi.\nBiografia.\nPatsy Parisi fa parte di una \"seconda generazione\" di italoamericani, e la sua famiglia \u00e8 di origine pugliese.\nSposato con Donna Parisi, nello show \u00e8 stato visto spesso in compagnia di altre donne e amanti.\nSul finire della serie si viene a sapere che ha due figli maschi, Jason e Patrick (e nell'episodio 27, Tony menziona una figlia femmina, ma a essa non si fa pi\u00f9 riferimento in seguito).\nAl termine della serie, il fidanzamento fra Meadow e Patrick fa preludere all'imminente matrimonio fra i due, il che farebbe di fatto imparentare Patsy e Tony."}
{"id": "2073633", "revid": "767487", "url": "https://it.wikipedia.org/wiki?curid=2073633", "title": "Tom Nissalke", "text": ""}
{"id": "2073638", "revid": "339392", "url": "https://it.wikipedia.org/wiki?curid=2073638", "title": "Pirkaf", "text": ""}
{"id": "2073639", "revid": "712828", "url": "https://it.wikipedia.org/wiki?curid=2073639", "title": "Lucine", "text": ""}
{"id": "2073644", "revid": "553803", "url": "https://it.wikipedia.org/wiki?curid=2073644", "title": "Tennis Masters Cup 2008", "text": "La Tennis Masters Cup 2008 \u00e8 stato un torneo di tennis indoor che si \u00e8 disputato a Shanghai, Cina, dal 9 al 16 novembre 2008 sui campi sintetici indoor della Qizhong Forest Sports City Arena.\nSi \u00e8 trattata della 39\u00aa edizione per quanto riguarda il torneo di singolare e della 34\u00aa per quanto riguarda quello di doppio.\nSingolare.\nQualificati.\nPrima dell'inizio del torneo Rafael Nadal aveva annunciato la sua assenza a causa di problemi fisici che lo porteranno a saltare anche la finale di Coppa Davis contro l'Argentina. Al suo posto \u00e8 subentrato quindi Gilles Simon, n.9 della race, che ha portato a due il numero di tennisti francesi presenti come non succedeva dal 1988 quando a qualificarsi per il torneo di fine anno furono Yannick Noah e Henri Leconte.\nBen ventiquattro giocatori hanno rifiutato di far parte delle due riserve (James Blake, David Nalbandian, David Ferrer, Stanislas Wawrinka, Fernando Gonz\u00e1lez, Fernando Verdasco, Ga\u00ebl Monfils, Robin S\u00f6derling, Igor' Andreev, Nicol\u00e1s Almagro, Tom\u00e1\u0161 Berdych, Tommy Robredo, Marin \u010cili\u0107, Mardy Fish, Richard Gasquet, Ivo Karlovi\u0107, Philipp Kohlschreiber, Dmitrij Tursunov, Marat Safin, Feliciano L\u00f3pez, Paul-Henri Mathieu, Michail Ju\u017enyj, Rainer Sch\u00fcttler e Mario An\u010di\u0107) che sono stati quindi il ceco Radek \u0160t\u011bp\u00e1nek (n.26) e il tedesco Nicolas Kiefer (n.35), gi\u00e0 presente nel 1999.\nDei due Stepanek \u00e8 sceso in campo in sostituzione di Andy Roddick, costretto al ritiro dopo un infortunio alla caviglia subito in allenamento il giorno dopo l'esordio con sconfitta contro Andy Murray.\nDoppio.\nQualificati.\nNel torneo di doppio si \u00e8 registrata la defezione della coppia israeliana Erlich/Ram, n.5 della Race e vincitori nel 2008 dell'Australian Open e del Masters Series di Indian Wells il cui posto \u00e8 stato preso dalla coppia n. 13 della Race e vincitrice del Roland Garros composta dall'uruguaiano Pablo Cuevas e dal peruviano Luis Horna.\nCampioni.\nSingolare.\n Novak \u0110okovi\u0107 ha battuto in finale Nikolaj Davydenko 6\u20131, 7\u20135\nDoppio.\n Daniel Nestor / Nenad Zimonji\u0107 hanno battuto in finale Bob Bryan / Mike Bryan 7\u20136(3), 6\u20132"}
{"id": "2073647", "revid": "1048993", "url": "https://it.wikipedia.org/wiki?curid=2073647", "title": "12\u00aa Mostra internazionale d'arte cinematografica di Venezia", "text": "La 12\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 20 agosto al 10 settembre del 1951.\nIl premio al Miglior Film continua a chiamarsi \"Leone di San Marco\".\nMolti i film celebri in concorso: \"Rashomon\" di Akira Kurosawa (premiato come Miglior Film), \"L'asso nella manica\" di Billy Wilder, \"Nata ieri\" di George Cukor, \"Un tram che si chiama Desiderio\" di Elia Kazan, \"Teresa\" di Fred Zinnemann, \"Il diario di un curato di campagna\" di Robert Bresson, \"Il fiume\" di Jean Renoir, \"La 14\u00aa ora\" di Henry Hathaway.\nGiuria e premi.\nLa giuria era cos\u00ec composta:\nI principali premi distribuiti furono:"}
{"id": "2073648", "revid": "1318658", "url": "https://it.wikipedia.org/wiki?curid=2073648", "title": "Ivo Lapenna", "text": "Vita.\nLapenna nacque in una famiglia di Dalmati Italiani nella citt\u00e0 di Spalato in Dalmazia, allora Austria-Ungheria. Nel 1933 si laure\u00f2 a Zagabria in diritto. Durante la Seconda guerra mondiale, fuggito da Zagabria sotto falso nome, partecip\u00f2 alla resistenza contro il regime degli Ustascia svolgendo numerosi compiti fra cui quello di direttore di \"Slobodna Dalmacija\" (\"Dalmazia libera\"). Divenne professore universitario nel 1947 a Zagabria e poi a Londra. Partecip\u00f2 anche al Trattato di Parigi come esperto di diritto internazionale nella delegazione jugoslava. Abbandonata la Jugoslavia nel 1949, si trasfer\u00ec prima a Parigi e nel 1951 in Gran Bretagna. Nel 1962 divenne cittadino britannico. Mor\u00ec nel 1987 a Copenaghen, dov'\u00e8 sepolto.\nLa prima moglie fu Emilija Lapenna, la seconda Ljuba Lapenna, la terza (dal 1986) Birthe Lapenna. Ivo Lapenna non ha avuto figli.\nAttivit\u00e0 esperantista.\nFino al 1974.\nLapenna divent\u00f2 esperantista nel 1928. Dal 1937 fu membro del comitato dell'Associazione Universale Esperanto (UEA) per la Jugoslavia e, durante il Congresso Universale di Esperanto del 1938, divent\u00f2 dirigente dell'Internacia Esperanto-Ligo come successore dell'austriaco Hugo Steiner. Partecip\u00f2 alla fusione dell'Internacia Esperanto-Ligo nell'UEA entrandone subito nel consiglio direttivo e restandovi sino al 1974, dopo esserne stato segretario generale (nuova carica dirigenziale da lui stesso proposta) dal 1955 al 1964 e quindi presidente.\nDel lavoro di Lapenna per l'UEA restano soprattutto la risoluzione UNESCO del 1954, il nuovo statuto del 1955 e i risultati del CED, il centro di ricerche da lui fondato nel 1952. Meno ricordata \u00e8 la sua azione per proporre l'esperanto presso l'ONU: Lapenna inizi\u00f2 una gigantesca raccolta di firme ed infine, il 6 ottobre 1966, riusc\u00ec a presentarne all'ufficio dell'ONU a New York circa un milione individuali e centinaia di consensi da parte di associazioni. L'azione fall\u00ec poich\u00e9 i funzionari ONU fecero presente che le proposte potevano pervenire solo dagli stati membri e non da un'organizzazione privata. \"La sola sorpresa qui \u00e8 che un giurista di eminenza internazionale come Lapenna si sia sorpreso\", comment\u00f2 Humphrey R. Tonkin.\nDal 1974 in poi.\nDopo tutta una serie di critiche, soprattutto riguardo alla sua condotta nei confronti di membri del comitato e di attivisti, quanti non erano pi\u00f9 disposti ad accettarlo come presidente dell'UEA fecero blocco comune. Lapenna comprese che non avrebbe avuto la maggioranza nel successivo comitato e gi\u00e0 nel famoso \"aprila artikolo\" su \"Esperanto\" afferm\u00f2 l'esistenza di un complotto per rimuoverlo. Durante il congresso di Amburgo del 1974 dichiar\u00f2 che non si sarebbe ricandidato come presidente e il comitato elesse come nuovo presidente Humphrey R. Tonkin. Lapenna si dimise da ogni incarico e carica onoraria dell'UEA e della TEJO. Present\u00f2 poi la sua interpretazione degli eventi (\"putsch comunista\") nel libro \"Amburgo in retrospettiva\" e sino alla fine sostenne sempre che era stata la \"politica antineutrale\" dell'UEA ad escluderlo.\nNel 1976 fond\u00f2 il NEM (Ne\u016dtrala Esperanto-Movado), una forma non istituzionale di collaborazione con altri esperantisti, e nel 1980 diede vita a Strasburgo al Centro Internazionale del Movimento Esperantista Neutrale (ICNEM). Fin dalla sua nascita il movimento tenne annualmente delle conferenze internazionali ma nel 1987, durante l'ultima conferenza organizzata a Graz per celebrare il centenario dell'esperanto, Lapenna comunic\u00f2 lo scioglimento del NEM; probabilmente sentiva ormai prossima la propria morte essendo malato di cancro. Nel suo ultimo contributo a \"Orizzonte\" defin\u00ec fallimentare tutta l'organizzazione UEA dell'anno giubilare ed espresse la speranza che la Lingua esperanto fosse abbastanza forte da sopportare l'assenza di un movimento organizzato.\nNel 1983 fu tra i fondatori dell'Accademia Internazionale delle Scienze San Marino e fu anche cofondatore dell'associazione esperantista di categoria dei giuristi. Oggi \u00e8 OSIEK a portare avanti la tradizione delle conferenze internazionali. Inoltre esiste la Fondazione Ivo Lapenna.\nOpere.\nIn esperanto:\nIn altre lingue (estratto):"}
{"id": "2073649", "revid": "599013", "url": "https://it.wikipedia.org/wiki?curid=2073649", "title": "Baron\u00ece", "text": ""}
{"id": "2073651", "revid": "179078", "url": "https://it.wikipedia.org/wiki?curid=2073651", "title": "Alfonso Mostacci", "text": ""}
{"id": "2073653", "revid": "228587", "url": "https://it.wikipedia.org/wiki?curid=2073653", "title": "Passeri (disambigua)", "text": ""}
{"id": "2073654", "revid": "2519", "url": "https://it.wikipedia.org/wiki?curid=2073654", "title": "L\u00e4nder (Germania)", "text": ""}
{"id": "2073660", "revid": "306856", "url": "https://it.wikipedia.org/wiki?curid=2073660", "title": "S\u00fcdtirollied", "text": "Das S\u00fcdtirollied (letteralmente \"Il Canto del Sudtirolo\"), meglio noto come Bozner Bergsteigerlied (\"Canto degli alpinisti bolzanini\") \u00e8 un celebre canto sudtirolese , dai sudtirolesi, ancor pi\u00f9 del Canto di Andreas Hofer, l'inno ufficioso della provincia autonoma di Bolzano. Il testo fu scritto nel 1926 da Karl Felderer, mentre la musica \u00e8 quella di un antico canto tirolese. \nIl testo \u00e8 formato da sette strofe associate allo stesso ritornello e fu scritto da Karl Felderer nel 1926, su melodia di un vecchio artigiano tirolese. Nella pensione Weber a Moso di Renon, dove Felderer scrisse la canzone, \u00e8 stata applicata una targa commemorativa dell'evento.\nTradizionalmente, quando il brano \u00e8 preceduto da un'introduzione strumentale, prende il nome di \"Bozner Bergsteigermarsch\", ovvero \"Marcia degli alpinisti bolzanini\".\nAd oggi una versione elettronica delle prime note del \"S\u00fcdtirollied\" costituisce la sigla del Tagesschau (telegiornale) del Rai Sender Bozen (canale RAI in lingua tedesca della provincia autonoma di Bolzano). Lo stesso motivetto, arrangiato in varie forme, apre e chiude le trasmissioni televisive della struttura e funge da jingle per i programmi d'informazione della stazione radio ad essa afferente.\nLa melodia del S\u00fcdtirollied fu usata, in epoca fascista, come base per la canzone Il Brennero \u00e8 italiano, che inneggia all'italianit\u00e0 dell'Alto Adige.\nAltri progetti.\n (Testo de Il Brennero \u00e8 italiano)"}
{"id": "2073662", "revid": "279556", "url": "https://it.wikipedia.org/wiki?curid=2073662", "title": "Illecito penale", "text": ""}
{"id": "2073663", "revid": "709565", "url": "https://it.wikipedia.org/wiki?curid=2073663", "title": "La Nouvelle Rauracienne", "text": "La Nouvelle Rauracienne, ossia La Nuova Rauracica \u00e8 l'inno ufficiale della Repubblica e Canton Giura, in Svizzera. Il testo \u00e8 opera di Xavier Stockmar e Roland B\u00e9guelin, mentre il brano fu composto dal maestro M. Beuchat. L'inno fa riferimento all'antica Repubblica Rauracica. \nTesto.\nDu lac de Bienne aux portes de la France\nl'espoir m\u00fbrit dans l'ombre des cit\u00e9s;\nde nos c\u0153urs monte un chant de d\u00e9livrance,\nnotre drapeau sur les monts a flott\u00e9!\nVous qui veillez au sort de la Patrie,\nbrisez les fers d'un injuste destin!\nUnissez-vous, fils de la Rauracie et donnez-vous la main, et donnez-vous la main! \nUnissez-vous, fils de la Rauracie et donnez-vous la main, et donnez-vous la main!\nSi l'ennemi de notre ind\u00e9pendance\ndans nos vallons veut imposer sa loi,\nque pour lutter chacun de nous s'\u00e9lance\net dans ses rangs jette le d\u00e9sarroi!\nD'un peuple libre au sein de l'Helv\u00e9tie\nnotre pass\u00e9 nous montre le chemin.\nUnissez-vous, fils de la Rauracie et donnez-vous la main, et donnez-vous la main! \nUnissez-vous, fils de la Rauracie et donnez-vous la main, et donnez-vous la main!\nLe ciel fera germer notre semence,\nmarchons joyeux, c'est l'heure du Jura!\nDemain nos cris, nos chansons et nos danses\nc\u00e9l\u00e9breront la fin de nos combats,\net dans la gloire au matin refleurie\nnous chanterons un hymne souverain. \nUnissez-vous, fils de la Rauracie et donnez-vous la main, et donnez-vous la main! \nUnissez-vous, fils de la Rauracie et donnez-vous la main, et donnez-vous la main!"}
{"id": "2073664", "revid": "135224", "url": "https://it.wikipedia.org/wiki?curid=2073664", "title": "Das S\u00fcdtirollied", "text": ""}
{"id": "2073665", "revid": "1543377", "url": "https://it.wikipedia.org/wiki?curid=2073665", "title": "Catalogo RCW", "text": "In astronomia, il Catalogo RCW (dal nome dei loro compilatori, Rodgers, Campbell e Whiteoak) \u00e8 un catalogo astronomico di 182 regioni H II ad emissioni H\u03b1 appartenenti alla Via Lattea nell'emisfero australe celeste. Fu compilato nel 1960.\nSi pu\u00f2 intendere come un'espansione del Catalogo di Gum, risalente a pochi anni prima, dato che comprende gli stessi oggetti, a cui se ne aggiungono molti altri; comprende inoltre alcuni oggetti riportati pure nel Catalogo Sharpless, che elenca lo stesso tipo di oggetti, ma dell'emisfero boreale celeste. Molte delle nebulose catalogate dal Catalogo RCW non sono osservabili direttamente, ma si rendono visibili solo nelle lastre fotografiche prese con dei telescopi molto potenti.\nIl catalogo completa la numerazione delle nebulose fatta da Stewart Sharpless e si estende alle regioni galattiche comprese fra 190\u00b0 e 12\u00b0 di longitudine galattica, su un'escursione di 15\u00b0 a nord e a sud dal piano galattico.\nOggetti.\nSotto sono riportati alcuni oggetti rappresentativi."}
{"id": "2073667", "revid": "1522738", "url": "https://it.wikipedia.org/wiki?curid=2073667", "title": "Ci chiami o Patria", "text": "Ci chiami o Patria (in tedesco Rufst du mein Vaterland, in francese \u00d4 monts ind\u00e9pendants, in romancio E clomas tger Paeis), altrimenti noto come \"Il Canto della Patria\" (in tedesco \"Vaterlandslied\", in francese \"Le Chant de la Patrie\") \u00e8 stato l'inno nazionale della Svizzera.\nStoria.\nL'originale testo tedesco fu scritto nel 1811 dal professore di filosofia bernese Johann Rudolf Wyss, che adott\u00f2 la melodia dell'inno nazionale del Regno Unito \"God Save the King/Queen\". \nAdottato successivamente come inno nazionale, ricopr\u00ec tale funzione fino al 1961, anno in cui le autorit\u00e0 elvetiche, giudicando eccessiva la somiglianza tra tale canto e l'inno britannico, lo rimpiazzarono con il \"Salmo Svizzero\".\nTesto.\nItaliano.\n1.\nCi chiami, o Patria,\nuniti impavidi\nsnudiam l'acciar!\nSalute Elvezia!\nTuoi prodi figli,\nMorat, San Giacomo,\nnon obliar!\n2.\nLaddove \u00e8 debole\ndell'Alpi l'egida\nche il ciel ci di\u00e8,\nti farem argine\ndei petti indomiti:\n\u00c8 dolce, Elvezia\nmorir per te!\n3.\nMa quando l'Angelo\ndi pace assidesi\nsui nostri allor,\nSoletta Elvezia,\nl'arti e l'industrie,\nOh! Quanto apprestano\nnuovo splendor!\nTedesco.\n1.\nRufst du mein Vaterland\nSieh uns mit Herz und Hand,\nAll dir geweiht\nHeil dir, Helvetia!\nHast noch der S\u00f6hne ja,\nWie sie Sankt Jakob sah,\nFreudvoll zum Streit!\n2.\nDa, wo der Alpenkreis\nNicht dich zu sch\u00fctzen weiss\nWall dir von Gott,\nStehn wir den Felsen gleich,\nNie vor Gefahren bleich,\nFroh noch im Todesstreich,\nSchmerz uns ein Spott.\n3.\nN\u00e4hrst uns so mild und treu,\nHegst uns so stark und frei,\nDu Hochlandbrust!\nSei denn im Feld der Not,\nWenn Dir Verderben droht,\nBlut uns ein Morgenrot,\nTagwerk der Lust.\n4.\nSanft wie der Alpensee,\nSturmlos am Gletscherschnee\nWebt unser Mut.\nGraus tobt der See, geschreckt,\nWenn ihn Gewitter deckt,\nSo wir zum Kampf erweckt,\nWut wider Wut.\n5.\nUnd wie Lawinenlast\nVorst\u00fcrzt mit Blitzeshast \u2013\nGrab allumher \u2013\nWerf in den Alpenpfad,\nWenn der Zerst\u00f6rer naht,\nRings sich Kart\u00e4tschensaat\nTodtragend schwer.\n6.\nVaterland, ewig frei,\nSei unser Feldgeschrei,\nSieg oder Tod!\nFrei lebt, wer sterben kann,\nFrei, wer die Heldenbahn\nSteigt als ein Tell hinan.\nMit uns der Gott!\n7.\nDoch, wo der Friede lacht\nNach der emp\u00f6rten Schlacht\nDrangvollem Spiel,\nO da viel sch\u00f6ner, traun,\nFern von der Waffen Grau'n,\nHeimat, dein Gl\u00fcck zu bau'n\nWinkt uns das Ziel!\nFrancese.\n1.\n\u00d4 monts ind\u00e9pendants,\nr\u00e9p\u00e9tez nos accents,\nnos libres chants.\nA toi Patrie,\nSuisse ch\u00e9rie,\nle sang, la vie\nde tes enfants.\n2.\nNous voulons nous unir,\nnous voulons tous mourir\npour te servir.\nO notre m\u00e8re!\nDe nous sois fi\u00e8re,\nsous ta banni\u00e8re\ntous vont partir.\n3.\nGardons avec fiert\u00e9\nl'arbre au Grutli plant\u00e9\nla libert\u00e9!\nQue d'\u00e2ge en \u00e2ge,\nmalgr\u00e9 l'orage,\ncet h\u00e9ritage\nsoit respect\u00e9.\nRomancio.\n1.\nE clomas, tger paeis,\niglis ties unfants baleis\nan grevs cumbats.\nNous suandagn gugent\nigl ties appel gugent\ncugl Spiert e cor valent\ndigls antenats.\n2.\nMa noua tg'igl rampar\nn'at p\u00f2 betg ple tgirar,\n\u00e8 igl Signour.\nSot sia protecziun,\ndavaint'igl pour liun,\nstat aint cun persvasiun\nper noss'onour.\n3.\nO tger paeis an flour,\na t\u00e8 nous dagn santour\nan pietad.\nT\u00e8 lainsa onorar\nigl ties cunfegn salvar,\ndefender segl rampar\nla libertad."}
{"id": "2073669", "revid": "729019", "url": "https://it.wikipedia.org/wiki?curid=2073669", "title": "Aeroporto Internazionale di Kosrae", "text": "L'Aeroporto internazionale di Kosrae (Kosrae International Airport) (IATA: KSA, ICAO: PTSA, FAA LID: TTK) \u00e8 un aeroporto degli Stati Federati di Micronesia situato nello Stato di Kosrae, su un'isoletta, collegata con un istmo all'isola principale, nella municipalit\u00e0 di Tafunsak."}
{"id": "2073670", "revid": "729019", "url": "https://it.wikipedia.org/wiki?curid=2073670", "title": "Aeroporto Internazionale di Chuuk", "text": "L'Aeroporto internazionale di Chuuk (Chuuk International Airport) (IATA: TKK, ICAO: PTKK) \u00e8 un aeroporto della Micronesia situato nello Stato di Chuuk."}
{"id": "2073671", "revid": "98077", "url": "https://it.wikipedia.org/wiki?curid=2073671", "title": "Odi profanum volgus, et arceo", "text": ""}
{"id": "2073673", "revid": "287204", "url": "https://it.wikipedia.org/wiki?curid=2073673", "title": "Gum 25", "text": "Gum 25, nota anche come RCW 40, \u00e8 una nebulosa diffusa visibile nella costellazione delle Vele.\nSi individua circa a met\u00e0 strada fra le stelle e , in un'area di cielo ricca di nebulose in cui \u00e8 attiva la formazione stellare, pi\u00f9 la celebre Nebulosa delle Vele; si pu\u00f2 osservare nelle lastre fotografiche prese con dei telescopi potenti.\nSi tratta di una regione HII facente parte del Vela Molecular Ridge, in cui \u00e8 attivo il fenomeno della formazione stellare; al suo interno si trova un ricco ammasso aperto composto da stelle giovanissime, la cui radiazione ultravioletta illumina e ionizza il gas circostante. Gran parte delle stelle di quest'area sono oscurate, parzialmente o totalmente, da intense nubi di polvere interstellare. La sua distanza (catalogata anche come BBW224) sarebbe pari a circa 1800\u00a0parsec (circa 5870 anni luce), dunque alla stessa distanza della nube molecolare gigante nota come VMR\u00a0B. La principale fonte della ionizzazione dei suoi gas \u00e8 una stella blu di sequenza principale di classe O9V catalogata come CD\u00a0-48\u00a04352, facente parte dell'associazione Vela\u00a0OB1; attorno alla nube \u00e8 presente una grande struttura di polveri ad anello, in cui sono inclusi alcuni agglomerati pi\u00f9 densi e luminosi in cui \u00e8 in atto un processo di collasso gravitazionale, che porter\u00e0 alla generazione di nuove stelle. La nube ospita anche un giovane ammasso profondamente immerso nei gas, catalogato col numero 251 in un catalogo edito nel 2003."}
{"id": "2073684", "revid": "36426", "url": "https://it.wikipedia.org/wiki?curid=2073684", "title": "La religione entro i limiti della semplice ragione", "text": "La religione entro i limiti della semplice ragione \u00e8 un'opera scritta da Immanuel Kant in cui si affronta il problema religioso nei suoi rapporti con quello morale. Il primo capitolo viene pubblicato nell'aprile 1792, nella \"Berlinische Monatsschrift\". La prima edizione del testo completo \u00e8 dell'anno successivo. L'opera pu\u00f2 essere considerata, insieme al saggio \"Saggio di una critica di ogni Rivelazione\" di Johann Gottlieb Fichte pubblicato nello stesso anno (1792), una delle prime opere di filosofia della religione.\nStoria.\nLa pubblicazione di quest'opera fu occasione di turbamento per la vita regolare e tranquilla del filosofo prussiano tutto dedito al suo lavoro di docente universitario e di studioso.\nCon la morte di Federico II, in Prussia era venuto meno il rispetto per la libert\u00e0 di pensiero che aveva fatto di Berlino l'asilo dei filosofi illuministi, mentre riprendeva vigore il fanatismo religioso e la reazione politica.\nNel 1790 veniva imposto a tutti i pastori luterani un catechismo ufficiale di stato, nel 1791 veniva istituita una commissione governativa per la censura sui libri pubblicati in Prussia.\n\u00c8 in questo clima repressivo che nel 1794 il re Federico Guglielmo II invia a Kant una minacciosa lettera in cui deplora le sue teorie religiose imponendogli di non trattarne pi\u00f9.\nKant respinse le accuse del sovrano ma si disse disposto da buon suddito fedele a sottomettersi all'ordine del sovrano impegnandosi a non scrivere pi\u00f9 di argomenti di natura religiosa. Il filosofo mantenne fede alla promessa anche se, dopo la morte di Federico Guglielmo II (1797) riprese a sviluppare temi politicamente delicati, ma non esplicitamente religiosi.\nFurono i suoi discepoli a occuparsene, raccogliendo le sue lezioni nell'opera \"Dottrina filosofica della religione\", pubblicata postuma nel 1817.\nLa speranza del premio.\nLa \"Critica della ragion pratica\" si concludeva stabilendo la necessit\u00e0 di porre come guida dell'azione morale tre postulati, tra cui quello dell'esistenza di Dio. Questa affermazione comportava la risoluzione dell'etica in una religione, sia pure fondata sulla ragione, lasciando tuttavia irrisolto il problema della salvezza:\nLa terza domanda apre la via al problema religioso mentre la risposta viene data dalla ragion pratica che mi dice che: \u00abse io faccio quello che debbo fare\u00bb posso a buon diritto sperare che Dio ricompensi la mia vita virtuosa con il premio della felicit\u00e0.\nA queste tre domande si aggiunger\u00e0, come scrive nella \"Logica\", la quarta: \"che cosa \u00e8 l'uomo\", cui risponde l'antropologia. Essa non ha una vera e propria risposta, ma possiamo affermare che la risposta all'ultimo quesito sia la risposta ai primi tre.\nFra religione e morale vi \u00e8 quindi un'intima compenetrazione tale che il comportamento morale assume un aspetto religioso, non perch\u00e9 l'uomo morale faccia riferimento a un sistema di regole, di comandamenti che provengano dall'esterno a lui e neppure perch\u00e9 spinto da motivi che determinino ulteriormente il suo agire morale per il timore di un castigo divino o la speranza di un premio, ma perch\u00e9 vi \u00e8 coscienza che esiste un perfetto accordo tra imperativo categorico e volont\u00e0 di Dio che, come giudice giusto, premier\u00e0 l'uomo per il suo comportamento virtuoso.\nLa religione quindi secondo Kant non \u00e8 altro che \u00abla conoscenza di tutti i doveri come i comandamenti divini...con la speranza di partecipare un giorno alla felicit\u00e0 nella misura in cui avremo procurato di non esserne indegni.\u00bb \nUna religione razionale.\nLa religione quindi, resa possibile solo dall'etica, si presenta come razionale: non vi sar\u00e0 bisogno n\u00e9 di dogmi, n\u00e9 di sacerdoti che li custodiscano, n\u00e9 di culti, n\u00e9 di chiese dove praticarli: tutti coloro che riconoscono la morale kantiana dell'imperativo categorico saranno i membri di una societ\u00e0 spirituale, dando vita alla \"chiesa invisibile\" degli uomini di buona volont\u00e0.\nQuesta religione razionale si presenta simile alla religione naturale degli illuministi francesi, che la contrapponevano a quella rivelata, positiva. Questa, sostiene Kant, vuole far apparire la legge morale come avente vigore perch\u00e9 data dal comandamento divino:\nIl cristianesimo come religione naturale.\nIl cristianesimo dunque pu\u00f2 essere considerato una vera e propria religione naturale come, ad esempio, dimostra il dogma del peccato originale che in realt\u00e0 si rif\u00e0 alla tendenza naturale, inspiegabile razionalmente, dell'uomo a mettere in atto comportamenti contrari alla legge morale. Vi \u00e8 infatti, una inclinazione naturale umana, che Kant chiama \"male radicale\", che spinge l'uomo, pur consapevole razionalmente del bene, a fare il male.\nCos\u00ec \u00ab\"La ricostruzione a priori della figura ideale di Cristo, sia come \"Maestro dell'Evangelo\" che come \"modello morale\", sembra cos\u00ec conchiudere a tutto vantaggio dell'\"idea di Cristo\", da sempre insita nella ragione, con la completa marginalizzazione del \"Cristo storico\", la cui importanza viene relegata in una funzione del tutto contingente e secondaria.\"\u00bb \nQuindi il personaggio Cristo, che nella religione rivelata \u00e8 considerato come ente trascendente non \u00e8 altro che la personificazione ideale dell'uomo morale. La fede che si ha in quest'essere superiore \u00e8 in realt\u00e0 la fede che ha l'uomo di poter realizzare la legge morale. I dogmi cristiani sembrano quindi essere prevalentemente la trasfigurazione simbolica di verit\u00e0 morali.\nNonostante la priorit\u00e0 conferita alla religione razionale (il deismo), Kant assegna ugualmente un ruolo storico e pedagogico alla religione rivelata:\nSe la religione razionale \u00e8 fondata sulla fede razionale pratica (come fede morale), la religione rivelata tuttavia pu\u00f2 in qualche modo essere accolta se aiuta nel compimento del bene, se cio\u00e8, in un certo senso, pu\u00f2 essere intesa come fede \"riflettente\" :\nQuesto riconoscimento di una \"fede riflettente\", sarebbe sufficiente per alcuni interpreti di Kant, a considerare la sua filosofia della religione una forma di \"teismo\": in particolare un \"teismo morale\". Importante in proposito, nel mondo cattolico, \u00e8 stata l'interpretazione del filosofo della religione, Italo Mancini, che considera Kant una preziosa fonte per la teologia cattolica "}
{"id": "2073686", "revid": "1573940", "url": "https://it.wikipedia.org/wiki?curid=2073686", "title": "Halimococcidae", "text": "Halimococcidae , \u00e8 una piccola famiglia di insetti, appartenente all'ordine dei Rincoti (Homoptera: Coccoidea).\nDescrizione.\nGli Halimococcidae hanno affinit\u00e0 morfologica con i Diaspini per la presenza di una struttura morfologica assimilabile al pigidio e per la formazione di uno scudetto protettivo affine al follicolo dei Diaspididae. La femmina ha un corpo dal profilo ovoidale, affusolato posteriormente per la fusione degli ultimi uriti in un pigidio. Il profilo laterale \u00e8 appiattito e convesso sulla faccia dorsale. A differenza dei Diaspini, il pigidio \u00e8 privoa di appendici. Dopo la seconda muta, la femmina resta all'interno dell'exuvia della neanide di 2\u00aa et\u00e0, dopo di che produce un robusto scudetto. Lo scudetto della femmina adulta include anche i resti dell'exuvia di 2\u00aa et\u00e0. In generale, queste cocciniglie non producono cera, ma in alcune specie ne vengono emessi occasionalmente filamenti laterali.\nLe zampe sono assenti e le antenne sono poco sviluppate e ridotte ad un solo articolo tubercoliforme e fornito di setole.\nI maschi sono poco conosciuti, ma gli esemplari raccolti sono atteri.\nDistribuzione e biologia.\nGli Halimococcidae si rinvengono su foglie di palme e di piante del genere \"Pandanus\". Non si hanno molte informazioni sugli Halimococcidae. Lo sviluppo postembrionale si attua attraverso due stadi di neanide nella femmina e due di neanide e due di ninfa nel maschio. Si ritiene che siano ovipari, ma la nascita delle neanidi avviene all'interno del follicolo della madre, da cui fuoriescono attraverso un orifizio ubicato presso l'apertura anale.\nSistematica.\nLa famiglia comprende poco pi\u00f9 di 20 specie ripartite fra cinque generi:\nLa famiglia \u00e8 presente in tutte le regioni zoogeografiche, ma la maggiore frequenza si ha nel continente australiano."}
{"id": "2073688", "revid": "106908", "url": "https://it.wikipedia.org/wiki?curid=2073688", "title": "Lovat", "text": ""}
{"id": "2073689", "revid": "767487", "url": "https://it.wikipedia.org/wiki?curid=2073689", "title": "Kun'ja (fiume)", "text": "La Kun'ja \u00e8 un fiume della Russia europea occidentale (oblast' di Pskov, Tver' e Novgorod), tributario di destra del Lovat'.\nNasce dal piccolo lago \"Vsteselevo\", nella parte sudorientale dell'oblast' di Pskov, e scorre con direzione mediamente settentrionale in una regione di bassi rilievi collinari compresa fra le alture di Be\u017eanicy ad ovest e il pi\u00f9 vasto rialto del Valdaj ad est; sfocia nel medio corso del Lovat', non lontano dalla cittadina di \"Cholm\". Il maggiore affluente \u00e8 la \"Sere\u017ea\", che tributa dalla destra idrografica.\nLa Kun'ja gela, in media, dai primi di dicembre alla fine di marzo o ai primi di aprile."}
{"id": "2073690", "revid": "486946", "url": "https://it.wikipedia.org/wiki?curid=2073690", "title": "Kunja", "text": ""}
{"id": "2073693", "revid": "322321", "url": "https://it.wikipedia.org/wiki?curid=2073693", "title": "Diocesi di Ferento", "text": "La diocesi di Ferento (in latino: \"Dioecesis Ferentiensis\") \u00e8 una sede soppressa e sede titolare della Chiesa cattolica.\nStoria.\nFerento, antico municipio romano a soli 6 chilometri da Viterbo, fu sede di un'antica diocesi dell'alto Lazio, attestata tra il V e il VII secolo.\nIl primo vescovo storicamente documentato \u00e8 Massimino, che prese parte al concilio lateranense indetto da papa Felice III nel 487, sulla disciplina da adottare nei confronti dei vescovi e del clero africani che, a causa delle persecuzioni di Unnerico, avevano abiurato la fede cattolica. Il suo nome \u00e8 associato ad una decretale dello stesso papa dell'anno successivo, in cui vengono affrontati i casi dei cristiani che hanno ricevuto dagli ariani un secondo battesimo. Nel concilio indetto da papa Gelasio I nel 495 prese parte un vescovo Massimino, ma senza indicazione della sede di appartenenza; non \u00e8 da escludere che si tratti del medesimo personaggio.\nServideo (\"Servusdei\") prese parte a due concili romani del 502, e si firm\u00f2 come \"episcopus ecclesiae Feraenae\", sede che potrebbe essere identificata con quella di Ferento. Il primo concilio, detto \"sinodo palmare\", fu quello riunito il 23 ottobre da un editto del re Teodorico per restituire papa Simmaco sulla sua sede, dopo che questa era stata usurpata da Lorenzo. Il 6 novembre successivo il papa riun\u00ec un secondo concilio nella basilica di San Pietro in Vaticano, a cui prese parte anche il vescovo Servideo, bench\u00e9 nella firme degli atti non sia indicata la sede di appartenenza.\nIl terzo vescovo noto di Ferento \u00e8 Bonifacio, di cui parla papa Gregorio Magno nei suoi \"Dialoghi\". Divenuto vescovo \"in ea civitate quae Ferentis dicitur\" verso la met\u00e0 del VI secolo, cont\u00f2 tra i suoi preti, Costanzo, suo nipote, e Gaudenzio, che in tarda et\u00e0 testimonier\u00e0 a papa Gregorio i miracoli operati da Bonifacio.\nAnche il successore Redento, \"Ferentinae episcopus\", \u00e8 menzionato nei \"Dialoghi\" di Gregorio Magno. Divenne vescovo all'epoca di papa Giovanni III (561-574), e in un'epoca anteriore al 568, in occasione di una visita pastorale alla sua diocesi, visit\u00f2 la tomba del martire sant'Eutizio nei pressi di Soriano; in questa occasione ebbe in sogno la visita del santo, che gli preannunci\u00f2 la fine del mondo, probabile riferimento alle distruzioni operate dai Longobardi quando scesero in Italia nel 568. Pi\u00f9 tardi Redento divenne amico di papa Gregorio, quando questi era ancora un semplice monaco, e gli raccont\u00f2 questo episodio miracoloso. Redento mor\u00ec circa sette anni prima che il pontefice scrisse i suoi \"Dialoghi\", ossia verso il 586/587. Probabilmente deve essere identificato con il vescovo omonimo, indicato tuttavia senza la sede di appartenenza, che verso il 585/586 fu inviato da papa Pelagio II come ambasciatore presso i vescovi scismatici dell'Istria per ricondurli all'unit\u00e0.\nIl racconto nei \"Dialoghi\" di Gregorio Magno rappresenta la testimonianza pi\u00f9 antica e storicamente certa relativa a sant'Eutizio e al suo culto diffuso nella diocesi di Ferento nella seconda met\u00e0 del VI secolo. Una delle \"passioni\" di questo martire racconta che il vescovo Dionisio di Ferento cerc\u00f2 di liberare Eutizio dalla sua prigionia, ma invano; dopo che Eutizio venne decapitato, Dionisio \u00abne cur\u00f2 la sepoltura in una cripta a quindici miglia circa da Ferento. Dopo la pace costantiniana, il corpo del martire fu posto in una cassa marmorea e sul sepolcro fu costruita una chiesa\u00bb. Secondo Lanzoni, \u00abl'esistenza di un vescovo Dionisio a Ferento, costruttore o decoratore del sepolcro non pu\u00f2 escludersi\u2026 Il Gams, credendo la nostra Passione del tutto degna di fede, ha collocato Dionisio nel 259, epoca da essa assegnata al martire; ma Dionisio pu\u00f2 essere posteriore, perch\u00e9 i dati cronologici della Passione sono tutt'altro che certi.\u00bb\nL'ultimo vescovo noto di Ferento \u00e8 Marziano, che nel 595 prese parte al concilio romano indetto da papa Gregorio I e dove furono promulgati sei decreti circa l'organizzazione e la vita interna della Chiesa romana.\nCinquant'anni dopo, nel concilio lateranense del 649, indetto da papa Martino I per condannare l'eresia monotelita, partecip\u00f2 il vescovo Bonito, il quale firm\u00f2 gli atti come vescovo \"Ferentum Polimartium\". Louis Duchesne sostiene che, dopo l'arrivo dei Longobardi, la diocesi di Ferento si trov\u00f2 divisa in due dalla nuova frontiera tra ducato romano e terre longobarde, che passava proprio tra Ferento e Bomarzo (l'antica Polimarzio), e che per questo motivo i vescovi si rifugiarono a Bomarzo, in territorio bizantino, continuando a portare per un certo periodo il titolo di \"vescovi di Ferento\" accanto a quello nuovo di Polimarzio, che poi prevalse; mentre la parte longobarda della diocesi di Ferento, tra cui la stessa antica citt\u00e0 episcopale, fu annessa alla diocesi di Tuscania. Queste considerazioni dello storico francese, apprezzate anche da Lanzoni, si scontrano tuttavia con la tradizione, secondo la quale la diocesi di Bomarzo sarebbe preesistente all'arrivo dei Longobardi; questi posero fine alla diocesi di Ferento, il cui territorio sarebbe stato annesso a quello di Bomarzo.\nDal 1970 Ferento \u00e8 annoverata tra le sedi vescovili titolari della Chiesa cattolica; dall'8 luglio 2000 l'arcivescovo, titolo personale, titolare \u00e8 Antonio Mennini, nunzio apostolico."}
{"id": "2073694", "revid": "56588", "url": "https://it.wikipedia.org/wiki?curid=2073694", "title": "Sede titolare di Ferento", "text": ""}
{"id": "2073695", "revid": "729019", "url": "https://it.wikipedia.org/wiki?curid=2073695", "title": "Soglia di povert\u00e0", "text": "La soglia di povert\u00e0 \u00e8 un parametro normativo che cerca di stabilire il livello di reddito al di sotto del quale una famiglia od un individuo possano venire considerati poveri. Tale soglia assume valori radicalmente diversi a seconda del paese preso in considerazione: paesi sviluppati o paesi in via di sviluppo.\nLa soglia di povert\u00e0 pu\u00f2 essere definita in termini assoluti (basato su un paniere di consumo minimo - \"povert\u00e0 assoluta\") o relativi (percentuale del reddito medio - \"povert\u00e0 relativa\").\nIn Europa.\nSecondo dati ISTAT diffusi nel 2018, la povert\u00e0 in Europa \u201csi mantiene stabile nel 2016 rispetto al 2015, con un\u2019incidenza pari al 23,5% della popolazione (118 milioni di individui a rischio di povert\u00e0 o esclusione sociale).\nIn Italia.\nSingoli fattori sono presi in considerazione per adeguare il concetto alla diversit\u00e0 delle situazioni, come ad esempio i carichi di famiglia o l'et\u00e0. Per ogni tipologia di famiglia esiste una diversa soglia di povert\u00e0.La soglia assoluta di povert\u00e0 nel 2015 era di 1050,95 euro al mese per una famiglia di due persone. Tale livello variava per un singolo da 552,39 euro ad 819,13 euro a seconda della regione di residenza secondo l'ISTAT. Una famiglia composta da due persone nel 2017 in Italia viene considerata relativamente povera se composta da due soggetti e se ha un reddito medio mensile inferiore alla soglia di 1.100 euro mensili. La famiglia composta da una persona \u00e8 considerata relativamente povera se ha un reddito medio inferiore a 640 euro al mese. Una famiglia con un figlio a carico \u00e8 considerata relativamente povera con un reddito medio netto mensile inferiore ai 1400 euro.\nNel 2017.\nL'ISTAT ha rilevato che nel 2017 gli italiani vivevano in povert\u00e0 assoluta erano 5 milioni, 261.000 in pi\u00f9 che nell'anno precedente, di cui 1.2 milioni minorenni e il 32% degli immigrati, segnando un nuovo record dal 2005. I poveri sono distribuiti in 1.7 milioni di famiglie e pari all'8.3% della popolazione residente, in aumento rispetto al 7.9% del 2016 e al 3.9% del 2008. \nPi\u00f9 attenuato \u00e8 il trend di crescita della povert\u00e0 assoluta delle famiglie in rapporto alle famiglie residenti: 6.9% nel 2017, e 6.3% nel 2016. Si tratta dei valori \"pi\u00f9 alti dell'intera serie storica\" disponibile. Dal 2010 al 2018 il numero di famiglie senza un lavoratore \u00e8 raddoppiato.\nSono 9.3 milioni le persone che vivono in povert\u00e0 relativa, e 18 milioni sono ritenute a probabile rischio dall'ISTAT.\nIl rapporto rivela sensibili differenze rispetto al livello di istruzione: vive in povert\u00e0 assoluta il 10.2% (8.6% nel 2016) dei nuclei familiari in cui il componente col titolo di studio pi\u00f9 elevato possiede la licenza elementare, rispetto al 3.6% delle famiglie con almeno un diplomato.\nPi\u00f9 del 10% delle famiglie e degli individui residenti nel Sud vive in povert\u00e0 assoluta. Un dato analogo di povert\u00e0 assoluta (10.1% nel 2017) si riscontra da nord a sud nei Comuni centro di area metropolitana (Torino, Milano, Venezia, Genova, Bologna, Firenze, Roma, Napoli, Bari, Palermo, Catania, Cagliari), quasi raddoppiato rispetto al 5.8% del 2016."}
{"id": "2073696", "revid": "125361412", "url": "https://it.wikipedia.org/wiki?curid=2073696", "title": "Spilocaea oleaginea", "text": "Spilocaea oleaginea (sin. \"Cycloconium oleaginum\") \u00e8 un fungo fitopatogeno deuteromicete, agente eziologico dell'occhio di pavone o vaiuolo o cicloconio dell'olivo.\nL'occhio di pavone \u00e8 una delle pi\u00f9 gravi avversit\u00e0 crittogame dell'olivo. \u00c8 una malattia a eziologia fungina diffusa, in vario grado, in tutte le aree di coltivazione dell'olivo.\nSintomatologia.\nL'occhio di pavone attacca tutti gli organi verdi dell'olivo ma \u00e8 sulle foglie che le infezioni del fungo esplicano l'azione pi\u00f9 dannosa. Sulla pagina superiore delle foglie compaiono delle macchie, dapprima piccole e di colore bruno, che poi, accrescendosi assumono una tonalit\u00e0 grigia al centro e bruno scuro alla periferia; nei periodi pi\u00f9 caldi, le singole lesioni si circondano di un alone giallo intenso cos\u00ec da rassomigliare agli \"occhi\" delle penne del pavone da cui \u00e8 derivato il nome della malattia.\nCiclo biologico ed epidemiologia.\nLa malattia si sviluppa dall'autunno sino alla primavera e va soggetta a una lunga stasi estiva negli ambienti a inverno meno rigido, mentre presenta una pi\u00f9 netta stasi invernale nelle zone a clima freddo.\nL'inoculo (conidi) per le infezioni primarie proviene principalmente dalle foglie infette che rimangono attaccate su rami durante l'inverno o l'estate.\nI conidi, preso contatto con l'ospite, se le condizioni ambientali sono favorevoli, germinano ed emettono un pro-micelio che perfora attivamente la cuticola e poi si diffonde e si sviluppa negli spazi dello spessore sottocuticolare. \nQuesti patogeni vengono chiamati parassiti sub-cuticolari.\nLa particolare localizzazione del micelio, sub-cuticolare, \u00e8 dovuta alle particolari condizioni favorevoli incontrate quali: il nutrimento necessario alla sua crescita che ricava dalla degradazione della parete cellulare (cutina, cere, lipidi, cellulosa, pectina) e la protezione da parte della grossa cuticola che lo protegge dalla disidratazione e dalle radiazioni.\nIl fungo non riesce a penetrare nel sottostante mesofillo in quanto \u00e8 ostacolato dalla reazione di difesa antifungina della pianta con accumulo di composti fenolici.\nA completamento del suo sviluppo sub-cuticolare, il fungo differenzia rami miceliali che fuoriescono dalla cuticola e danno luogo ai nuovi conidiofori che portano conidi bicellulite.\nL'aspetto vellutato delle macchie fogliari \u00e8 dovuto, appunto, alle fruttificazioni del patogeno. \nLa durata del periodo di incubazione, dalla penetrazione alla comparsa dei sintomi, \u00e8 piuttosto variabile: da circa due settimane, se le condizioni sono favorevoli ad alcuni mesi, se dopo l'infezione sopravviene un periodo caldo asciutto (stasi estiva), o freddo (stasi invernale).\nI conidi che distaccano dalle ife conidiofori perdono la loro capacit\u00e0 di germinare in pochi giorni.\nMa il fungo continua a produrre facilmente nuovi conidi dalle macchie fogliari soprattutto dopo una pioggia che pu\u00f2 corrispondere a un'infezione.\nL'acqua di pioggia favorisce il distacco e la disseminazione dei conidi, che riescono poi a germinare purch\u00e9 la superficie fogliare si mantenga bagnata per diverse ore o che l'umidit\u00e0 sia prossima alla saturazione e i livelli termici siano compresi tra 2 e 30\u00a0\u00b0C con un ottimo fra 18 e 20\u00a0\u00b0C.\nI propaguli del fungo vengono normalmente trasportati dal vento inglobati in goccioline d'acqua, ma anche semplicemente dal vento, oppure disseminati da insetti (\"Ectopsocus briggsi\").\nLe infezioni in atto possono essere evidenziate anche prima della comparsa dei sintomi mediante l'immersione delle foglie in soluzione acquosa al 5% di idrossido di sodio o potassico per 2-3 minuti a temperatura ambiente per le foglie giovani, a 50\u00a0\u00b0C per le foglie adulte.\nDanni.\nLa malattia si manifesta con la caduta delle foglie che, oltre a ridurre la capacit\u00e0 fotosintetica della pianta, condiziona la sua successiva evoluzione delle gemme ascellari, impedendo cos\u00ec la produzione di rami a frutto con conseguente riduzione della produzione dell'anno successivo.\nInoltre, in conseguenza di ripetuti attacchi di S. oleaginea, la defogliazione porta a un generale indebolimento della pianta e a un progressivo disseccamento di una parte dei rami e delle branche.\nIn generale, i danni provocati dalla malattia dipendono dalle condizioni climatiche e dallo stato di suscettibilit\u00e0 delle piante.\nLa suscettibilit\u00e0 delle piante \u00e8 varia per le diverse cultivar di olivo ed \u00e8 maggiore nei soggetti gi\u00e0 debilitati per altre cause (marciumi radicali, olivi potati male o non potati).\nLotta.\nLotta agronomica.\nLa lotta agronomica si avvale di misure preventive come:\nLotta chimica.\nSi effettuano trattamenti preventivi con fungicidi da fare specialmente dopo periodi di bagnatura prolungata delle foglie.\nI prodotti da utilizzare sono:\nI trattamenti a base di rame sono consigliabili nelle annate di scarica, in quanto provocano una intensa caduta delle foglie infette con riduzione dell'inoculo a causa dell'azione tossica svolta dal rame che entra nel mesofillo attraverso le numerose aperture provocate dal fungo.\nNelle annate di carica, invece, \u00e8 consigliabile ricorrere alla Dodina oppure a nuovi formulati in quanto i prodotti cuprici interferiscono negativamente sulla differenziazione delle gemme a fiore.\nFra i diversi formulati rameici si dar\u00e0 la preferenza a quelli con un minore indice di fitotossicit\u00e0 e maggiore efficacia come gli ossicloruri.\nIn generale, si possono consigliare due trattamenti annuali eseguiti rispettivamente in primavera (prima del risveglio vegetativo) e in autunno (Italia centrosettentrionale) oppure tre trattamenti: uno verso la fine di febbraio, un altro all'inizio di ottobre e il terzo nel tardo autunno, cio\u00e8 in dicembre (nel Mezzogiorno)."}
{"id": "2073697", "revid": "247933", "url": "https://it.wikipedia.org/wiki?curid=2073697", "title": "Linea di povert\u00e0", "text": ""}
{"id": "2073698", "revid": "22475", "url": "https://it.wikipedia.org/wiki?curid=2073698", "title": "Luteoviridae", "text": "La famiglia dei luteoviridae raggruppa dei virus con particelle icosaedriche di 25-30 nm di diametro prive di involucro e con una molecola di ssRNA lineare a polarit\u00e0 positiva costituita da 5500-7000 nucleotidi. Non si moltiplicano all'interno dell'afide vettore, ma vi persistono.\nSottogeneri.\nEnamovirus.\nPrivi di proteine VPg.\nLuteovirus.\nPrivi di VPg.\nPolerovirus.\nNell'RNA si reova una proteina VPg in corrispondenza dell'estremit\u00e0 5'."}
{"id": "2073702", "revid": "858648", "url": "https://it.wikipedia.org/wiki?curid=2073702", "title": "Roberta Mancino", "text": "\u00c8 cintura nera di kickboxing full contact e pratica anche l'immersione.\nParacadutismo.\nHa realizzato dal 2001 circa 8000 lanci di paracadutismo allenandosi nelle discipline freestyle, freefly, video e tuta alare. Ha iniziato a praticare base jump nel 2009 realizzando 180 lanci di cui 80 con la tuta alare.\nNel 2007 ha vinto i campionati italiani di paracadutismo freestyle gareggiando per il Freestyle Team Italia con il videoman Paul Seccomandi.\nNel 2014 segue nel loro percorso le ragazze di \"Calzedonia Ocean Girls\".\nL'incidente di Uli Emanuele.\nIl 17 agosto 2016 il BASE jumper altoatesino Uli Emanuele, che aveva il compito di filmare per conto di GoPro un lancio della Mancino a Lauterbrunnen, in Svizzera, dopo una virata a destra prese ad avvitarsi, schiantandosi poi contro le rocce e morendo sul colpo.\nAttivit\u00e0 come modella.\nRoberta Mancino lavora anche come modella. In questo campo il servizio di maggior successo \u00e8 stato quello per il calendario della rivista Max per il 2009, con foto realizzate da Marco Glaviano.\nIn un sondaggio tra i lettori di \"Men's Fitness\" \u00e8 stata scelta come sportiva pi\u00f9 bella battendo in finale la giocatrice di beach volley Misty May.\nI lanci senza tuta.\nNel 2003 a Pahokee (Florida), Roberta Mancino si \u00e8 lanciata nuda per un servizio fotografico per Playboy.\nNel 2008 si \u00e8 lanciata in topless per un servizio della trasmissione televisiva Le Iene con Marco Berry.\nAl di l\u00e0 delle motivazioni di spettacolo che hanno dato origine a queste proposte, il lancio senza tuta \u00e8 comunque, dal punto di vista sportivo, un'impresa estrema visto che alla quota da cui si effettuano i lanci la temperatura \u00e8 rigida e l'atleta scende nell'aria gelida."}
{"id": "2073704", "revid": "767487", "url": "https://it.wikipedia.org/wiki?curid=2073704", "title": "Hector Pieterson", "text": "Hector Pieterson.\nA partire dal 16 giugno 1976, il South African Student Movement (\"Movimento Studentesco Sudafricano\") organizz\u00f2 a Soweto una serie di manifestazioni con l'obiettivo di protestare contro la decisione del governo di introdurre l'obbligo di usare l'afrikaans (lingua parlata dai boeri, ma non dalla popolazione di colore del paese) come lingua unica nelle scuole di tutti i livelli del Sudafrica. In seguito alla repressione violenta della polizia, le manifestazioni vennero in seguito ricordate col nome di scontri di Soweto.\nDurante la prima di queste manifestazioni, tenutasi nel quartiere di Orlando West a Soweto il 16 giugno, Pieterson fu colpito a morte da un proiettile esploso dalla polizia. Fu portato d'urgenza in ospedale, dove venne dichiarato il decesso.\nUna foto scattata da Sam Nzima, che mostrava un giovane, Mbuyiswa, con in braccio il corpo esanime di Hector, e al suo fianco la sorella di Hector, Antoinette, che urlando chiedeva aiuto, fece il giro del mondo e divenne un simbolo della durezza del regime del National Party.\nHector Pieterson Museum and Memorial.\nIl museo dedicato ad Hector fu inaugurato nel 2002 in Khumalo Street (Orlando West), poco lontano dal luogo in cui Hector fu ucciso (e nei pressi anche della prima casa di Nelson Mandela, anch'essa oggi adibita a museo). Raccoglie documentazione multimediale (soprattutto fotografie e video) sugli scontri di Soweto. Di fronte al museo si trovano una fontana e una targa commemorativi."}
{"id": "2073706", "revid": "14691", "url": "https://it.wikipedia.org/wiki?curid=2073706", "title": "Hector Pieterson Memorial", "text": ""}
{"id": "2073712", "revid": "287204", "url": "https://it.wikipedia.org/wiki?curid=2073712", "title": "Gaspar de Portola", "text": ""}
{"id": "2073715", "revid": "1465298", "url": "https://it.wikipedia.org/wiki?curid=2073715", "title": "Cystoviridae", "text": "Cystoviridae \u00e8 una famiglia di virus che infettano i batteri (batteriofagi). Hanno un genoma di RNA a doppio filamento e sono quindi inclusi nel gruppo III della classificazione di Baltimore. Il capside \u00e8 strutturalmente definito dalla simmetria complessa e ha un involucro virale. L'unico genere della famiglia \u00e8 Cystovirus.\nTutti i cistovirus sono caratterizzati dai loro tre filamenti (analoghi ai cromosomi) di RNA a doppia elica, per un totale di circa 14 kb, dalle loro proteine e da uno strato lipidico esterno. Nessun altro batteriofago \u00e8 noto per avere lipidi nel loro guscio esterno, sebbene Tectiviridae e Corticoviridae abbiano lipidi all'interno del loro capside. La specie tipo \u00e8 lo fago \u03a66 di Pseudomonas, ma sono noti molti altri membri di questa famiglia, di cui hanno nomi \u03a67, \u03a68, \u03a69, \u03a610, \u03a611, \u03a612 e \u03a613,3 e molti altri sono stati isolati.\nCystoviridae \u00e8 strettamente imparentato con Reoviridae, e Totiviridae, per questo motivo sono raccolti nel Duplornaviricota phylum che sembrano essere gli antenati dei virus a RNA a filamento singolo negativo (Negarnaviricota). Cystoviridae sembra essere l'antenato dei virus Duplornaviricota phylum. I cistovirus ei loro parenti sono probabilmente discendenti di repliconi primordiali del mondo a RNA."}
{"id": "2073716", "revid": "125940146", "url": "https://it.wikipedia.org/wiki?curid=2073716", "title": "Blusa", "text": " \nLa blusa (dal francese \"blouse\") \u00e8 un tipo di camicia di tela, particolarmente ampia e spesso trattenuta in vita da una cintura o una fascia, usata da operai, artigiani, pittori e simili durante il lavoro..\nIl senso moderno del termine che spesso \u00e8 inteso come camiciotto femminile, inizialmente nasce dall'indumento da lavoro d'ufficio delle donne alla fine dell'epoca vittoriana. All'inizio del ventesimo secolo la blusa si evolve a capo d'abbigliamento pi\u00f9 elaborato e raffinato ed entra a far parte del guardaroba casual di molte persone.\nCamicia da notte.\n\u00c8 costituita da una blusa allungata utilizzata dalle donne come pigiama."}
{"id": "2073719", "revid": "729019", "url": "https://it.wikipedia.org/wiki?curid=2073719", "title": "Torneo di pallacanestro maschile NCAA Division I 1996", "text": "Il Torneo di pallacanestro maschile NCAA Division I 1996 si concluse con la vittoria di Kentucky contro Syracuse.\nTony Delk di Kentucky fu nominato Most Outstanding Player."}
{"id": "2073725", "revid": "1543377", "url": "https://it.wikipedia.org/wiki?curid=2073725", "title": "Isabelle Mir", "text": "Biografia.\nCarriera sciistica.\nStagioni 1967-1969.\n, Isabelle Mir ottenne il suo primo risultato di rilievo in Coppa del Mondo l'8 gennaio 1967, a Oberstaufen in Germania Ovest, piazzandosi nona in slalom gigante. Due giorni dopo a Grindelwald in Svizzera sal\u00ec per la prima volta sul podio giungendo terza dietro alla connazionale Annie Famose e alla britannica Gina Hathorn. Nel marzo dello stesso anno ottenne il primo dei suoi nove successi sul tracciato di Franconia negli Stati Uniti in discesa libera; si aggiudic\u00f2 anche la Coppa del Mondo di discesa libera della stagione.\nL'anno seguente partecip\u00f2 ai X Giochi olimpici invernali di vincendo la medaglia d'argento in discesa, valida anche ai fini dei Mondiali 1968, e si classific\u00f2 6\u00aa nello slalom gigante e 5\u00aa nello slalom speciale.\nStagioni 1970-1973.\nNella stagione 1969-1970 ottenne la sua seconda Coppa di discesa e la medaglia d'argento, nella stessa specialit\u00e0, ai Mondiali della Val Gardena.\nIl 18 gennaio 1972 a Grindelwald giunse per l'ultima volta sul podio, con un terzo posto alle spalle dell'austriaca Annemarie Moser-Pr\u00f6ll e della svizzera Marie-Th\u00e9r\u00e8se Nadig. Venne convocata anche per gli XI Giochi olimpici invernali di , in Giappone, chiudendo 4\u00aa nella discesa libera e 21\u00aa nello slalom gigante. Il 2 gennaio 1973 a Maribor in Jugoslavia (ora Slovenia) concluse l'attivit\u00e0 agonistica con un ottavo posto in slalom speciale.\nCarriera da allenatrice.\nDopo il ritir\u00f2 avvi\u00f2 varie attivit\u00e0 imprenditoriali in stazioni sciistiche francesi e svilupp\u00f2, assieme alla connazionale Annie Famose, nuove tecniche di allenamento per i bambini.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nGS = slalom gigante"}
{"id": "2073732", "revid": "729019", "url": "https://it.wikipedia.org/wiki?curid=2073732", "title": "Juan Pablo Orlandi", "text": "Biografia.\nSi form\u00f2 nel di Mendoza e, dopo aver militato anche nella selezione provinciale di Cuyo, si trasfer\u00ec in Italia nel 2005 per giocare con il .\nL'anno successivo fu a in Super 10; dopo tre anni in Italia divenne giocatore di interesse per la F.I.R. che gli propose di rappresentare la maglia azzurra, ma Orlandi prefer\u00ec optare per l' con cui, nel 2008, disput\u00f2 la Churchill Cup.\nL'esordio in Nazionale maggiore giunse a novembre 2008, durante il \"tour\" europeo dei sudamericani che affrontarono nell'ordine , e .\nNel 2009 pass\u00f2 al di Parigi, in cui rimase quattro campionati per poi migrare in Inghilterra al ma, dopo una sola stagione, fu al , sempre in English Premiership.\nRimasto senza squadra a fine contratto nel giugno 2015, e con le sue ultime presenze internazionali risalenti a pi\u00f9 di un anno e mezzo addietro, Orlandi fu chiamato a sorpresa dal C.T. argentino Daniel Hourcade per sostituire nella rosa di convocati alla il pilone titolare Mat\u00edas D\u00edaz; fu precauzionalmente messo a riposo per due mesi, rimasto precauzionalmente a riposo per problemi cardiaci.\nDopo la Coppa, in cui l' giunse al quarto posto finale, Orlandi trov\u00f2 anche un nuovo ingaggio in Europa presso i francesi del a partire da gennaio 2016."}
{"id": "2073741", "revid": "237545", "url": "https://it.wikipedia.org/wiki?curid=2073741", "title": "La nouvelle Rauracienne", "text": ""}
{"id": "2073748", "revid": "1318658", "url": "https://it.wikipedia.org/wiki?curid=2073748", "title": "Forca di Valle", "text": "Forca di Valle \u00e8 una frazione di Isola del Gran Sasso d'Italia. Transita qui un tratto della grande Ippovia del Gran Sasso.\nStoria.\nDal \"quaternus magne expeditionis\", noto come \"Catalogus Baronum\" (1150 - 1168), che registrava la leva straordinaria \"nomine proelii\" nelle province di terraferma del regno normanno di Sicilia, risulta che Oderisio di Collepietro detiene \"Furcam\".\nNel 1273 Carlo I d'Angi\u00f2 re, in Alife, nomina con mandato \"Egidio de sancto Liceto\" giustiziere di Abruzzo ultra e gli ordina di provvedere a far eseguire gli ordini fiscali gi\u00e0 emessi inoltre di provvedere a far inviare alla Camera regia le collette raccolte e infine a segnalare ai razionali l'ammontare dell subventio generale di ciascuna terra di sua giurisdizione; include nel giustizierato di Abruzzo ultra \"Furca\".\nNel 1419 Giovanna II regina vende a Francesco Riccardi di Ortona, Forca, assieme ad altri castelli della Valle; ma questi li rende subito dopo in cambio del castello di Pescara. Nel 1454 Alfonso V d'Aragona conferma a Giacomantonio Orsini, alla morte del padre Giovanni il possedimento di Forca. Nel 1479 nell'atto di procura, redatto in Napoli il XII. 17, per l'acquisizione \"baronie Vallorum Siciliane\" da parte di Pardo Orsini, che l'aveva acquistata da Antonello Petrucci in occasione del suo matrimonio. Nel 1496 Forca \u00e8 unita al Contado aquilano.\nNel 1502 Luigi XII, . restituisce a Pardo Orsini le terre, i titoli e i diritti che egli vantava in Abruzzo Ultra e Citra; nell'elenco menziona la terra di \"Furce\". Nel 1526 con privilegio di investitura, Carlo V imperatore, nomina Ferdinando de Alarcon marchese della \"Valle Siciliana\", fino ad allora baronia infeudata a Camillo Pardo Orsini: tra le terre che costituiscono il feudo \u00e8 \"Furca\", essa conta in quest'anno 66 fuochi. Nel 1540, mentre \u00e8 signore di Forca lo spagnolo Pietro Saga, l'universit\u00e0 di Forca compila e riforma i capitoli e gli statuti gi\u00e0 esistenti, stabilendo una serie di nuove norme. \nCos\u00ec le sintetizza l'Antinori: \"erano in tutto cento e sette. Come quelli delle terre convicine, cos\u00ec questi accennano molto simili regolamenti, e se ne ritrae, che quel Castello retto era da un Camerlengo, e da un Giudice, eletti per trimestre, ch'amministravano ragioni in Corte il Marted\u00ec, e il Sabato, a i Castellesi, ed ogni giorno pe Forestieri, che comparissero. Stavano a Sindicato finito l'uficio. Eleggeva anche il popolo due Massari, e pure trimestri: 9 Balii ogni mese. Conoscevano, ed eseguivano nelle cause di debiti, di danni dati, di fraudi d'ingiurie, e simili. Era per\u00f2 il Castello soggetto alla Giurisdizione del Capitano di giustizia della valle Siciliana, e ad altri regi Ufiziali nei casi non compresi in quei capitoli, e cedeva in pena chi p\u00e8 compresi accusasse a quel Capitano in pregiudizio della Giurisdizione del Camerlengo. Questo, e i Giudici eleggevano i Viali, cio\u00e8 misuratori delle vie pubbliche nel Castelo, e fuori, perch\u00e9 si mantenessero larghe quattro braccia di canna comune, e ne affiggessero i termini, riaprissero le vie chiuse, o le dirupate. I massari invigilassero, e punissero chi facesse opere servili nelle Domeniche, nella festa di S. Giusta Protettrice del luogo, e nelle altre di precetto, chi occupasse o danneggiasse prati, orti, vigne, deviasse corsi d'acque, chi non tenesse chiuse, le possessioni lungo la via della costa del Ceraso, o della chiesa di San Salvatore in sotto; chi lavorasse terreni di scadenze senza licenza chi tagliasse erbe fresche prima del 31 luglio da Collicelli in sotto. Era lecito per\u00f2 tagliare verso il piano delle macchie ed altre simili. Si faceva anche l'elezione de Giurati in ciascuna delle Ville, per invigilare i Bestemmiatori, e degli ingiurianti. Dovevano finalmente gli Ufiziali prescrivere i confini delle guardate di Fano, che incominciavano dal Colle d'Ecceto in sopra per dirittura al fonte del Bernardi, ae al passo dell'Aquila, e di lato il fiume Maone, dall'altro i tenimenti di S.Niccola, e da capo la Serra di Torricella. Cos\u00ec pure le guardate di Forca dal Fonte della Volpe, e a capo tenimento di Tossicia, e da un lato quello di Tossicia e di Forca, e a i piedi il Fossato. Si valutarono le monete correnti in quella terra; ma sembra che dopo il 1540 non si sentano che le sole Celle, soldi, carlini, tarini e grana\".\nToponimo.\nIl paese \u00e8 detto semplicemente \"Furca\" nei documenti pi\u00f9 antichi; nell'atto di vendita di Giovanna II a Francesco Riccardi, appare solo come \"Castra Forchiae\"; la specificazione \"di Valle\" o \"della Valle\" inizia con l'arrivo degli spagnoli (1526). Il toponimo \"Forca\" indica generalmente un valico montano; alle spalle del paese, infatti, esiste il passaggio verso Pietracamela chiamato la Forchetta (1560 m). La leggenda, invece, fa risalire il nome al fatto che in cima al paese, sotto la localit\u00e0 detta \"il Castello\" ci fosse il tribunale inquisitorio della Valle Siciliana e vi si eseguissero le condanne a morte tramite impiccagione.\nMonumenti e luoghi d'interesse.\nL'abitato, arrampicato su una pendice fortemente scoscesa, conserva notevoli caratteri di antichit\u00e0. Nella parte alta, infatti, si schiudono suggestive viuzze fiancheggiate da modeste case in pietra locale, delle quali alcune possono risalire anche al XV-XVI secolo.\nLa chiesa parrocchiale, dedicata a , \u00e8 stata rifatta completamente nel 1938, ma, certamente, esisteva gi\u00e0 nei secoli precedenti, poich\u00e9 citata dall'Antinori come depositaria degli \"statuti\" del 1540. Inoltre questa affermazione \u00e8 supportata dal differente stile murario del basamento dell'edificio e dal ciborio settecentesco sull'altare maggiore. L'abitato antico si trova nella parte pi\u00f9 alta del paese a pi\u00f9 di 900\u00a0m s.l.m., raggiungibile tramite un'irta salita che si collega alla strada provinciale di fronte alla chiesa di santa Giusta. Presenta caratteristiche tipiche dei minuscoli borghi montani, con costruzioni in pietra locale, che si inerpicano e si incastrano tra loro.\nScendendo da Forca di Valle verso la minuscola frazione di \"Varano\", a m.780 s.l.m., vi \u00e8 la piccola Cappella della Redenzione dedicata a San Rocco. Venne eretta nel 1968 per volere di Alberto Iacovoni, esponente di una grande famiglia di Forca di Valle. La parte artistica venne curata dall'artista marchigiano, pittore e scultore, Sante Monachesi (Macerata, 1910 \u2013 Roma, 1991). L'esterno \u00e8 realizzato in mattoncini rossi e pietre di fiume. L'unica piccola aula absidata contiene una modesta mensa d'altare su cui campeggiano una bella scultura in ferro ed una statua di San Rocco donata alla chiesa da devoti nel 2001.\nEscursionismo.\nAscensioni al Gran Sasso.\nDa Forca di Valle \u00e8 possibile raggiungere Cima Alta (1706 m) e il comprensorio di Prati di Tivo attraversi sentieri montani."}
{"id": "2073754", "revid": "75435", "url": "https://it.wikipedia.org/wiki?curid=2073754", "title": "Fonte deuteronomista", "text": ""}
{"id": "2073761", "revid": "1745361", "url": "https://it.wikipedia.org/wiki?curid=2073761", "title": "Top (indumento)", "text": "Il top \u00e8 il termine usato per riferirsi a una vasta gamma di indumenti che coprono la parte superiore del corpo umano. Questi indumenti variano in forma e proporzioni in base a mode, cultura e sesso.\nIl termine \"top\" viene usato anche per riferirsi al bandeau, che copre solo il seno con una fascia.\nEsempi.\nInfine sono considerati top anche: "}
{"id": "2073763", "revid": "2110845", "url": "https://it.wikipedia.org/wiki?curid=2073763", "title": "Piero Crociani", "text": "Laureato in giurisprudenza a Roma nel 1961 con una tesi sull'obiezione di coscienza.\nProfessore a contratto per l'insegnamento di Storia delle Istituzioni Militari presso la Facolt\u00e0 di Scienze Politiche dell'Universit\u00e0 di Roma - La Sapienza nell'anno accademico 2009-2010.\nDal 2002 cultore della materia presso la Cattedra di Storia Militare e, dal 2008, presso la Cattedra di Storia Contemporanea (corso avanzato) della stessa facolt\u00e0.\nNominato membro della Consulta della Commissione Italiana di Storia Militare, con decreto del Ministro della Difesa, per il periodo 2004\u20132009. Membro del Comit\u00e9 International de Bibliographie Militaire del 1996 al 2005. Presidente dal 1994 al 2005 del Comitato di Roma dell'Istituto per la Storia del Risorgimento. Membro del Consiglio Direttivo della Societ\u00e0 Italiana di Storia Militare, di cui \u00e8 stato anche Segretario. \n\u00c8 collaboratore degli Uffici Storici dello Stato Maggiore Difesa, dello Stato Maggiore Esercito e della Polizia di Stato.\nOpere.\n\u00c8 autore, tra l'altro, delle seguenti pubblicazioni:\n- L'Esercito Pontificio da Castelfidardo a Porta Pia (Milano, 1976);\n- La cavalleria di linea di Murat (Roma, 1978);\n- L'esercito napoletano 1806-1815 \u2013 Fanteria di linea (Milano, 1987);\n- Gli Albanesi nelle Forze Armate Italiane 1939-1943 (Ufficio Storico \u2013 Stato Maggiore Esercito, Roma, 2002, tradotto in albanese nel 2005);\n- Guida al Fondo Brigantaggio (Ufficio Storico \u2013 Stato Maggiore Esercito, Roma, 2004);\n- L'Esercito a Milano nell'Ottocento (Ufficio Storico \u2013 Stato Maggiore Esercito, Roma, 2005);\n- La Guardia Reale del Regno Italico (Modena, 2006);\n- La Polizia dell'Africa Italiana (1937-1945) (Ufficio Storico della Polizia di Stato, Roma, 2009);\n- I Garibaldini dell'Argonne (Rivista \u201cInformazioni della Difesa\u201d dello Stato Maggiore della Difesa, Roma, 2015).\n\u00c8 inoltre coautore di un volume sulle truppe libiche, di tre volumi sulla storia dell'esercito borbonico tra il 1789 ed il 1861 e, con il Professor Virgilio Ilari ed altri, di sei volumi, per complessivi tredici tomi sulla storia militare dell'Italia fra la seconda met\u00e0 del Settecento e la Restaurazione, editi dall'Ufficio Storico dell'Esercito e, in minima parte, dalla Widerholdt Fr\u00e8res.\nPer la casa editrice Osprey \u00e8 stato autore, con Pier Paolo Battistelli, dei volumi \u201cItalian Black shirts 1935-45\u201d (2010), \u201cItalian Army Elite Units &amp; Special Forces 1940-43\u201d (2011), \u201cItalian Navy and Airforce Elite Units &amp; Special Forces 1940-45\u201d (2013), tradotti poi in italiano e \u201cItalian soldier in North Africa 1940-43\u201d (2013), mentre ne \u00e8 in corso di stampa un altro dedicato alla guerra partigiana in Italia.\nHa curato un libro sul 39\u00ba Reggimento Esploratori Cecoslovacco nella Grande Guerra per l'Ufficio Storico dello Stato Maggiore dell'Esercito e gli Atti del XXXIX Congresso della Commissione Internazionale di Storia Militare per l'Ufficio Storico dello Stato Maggiore della Difesa.\n\u00c8 autore di trenta voci apparse dal 1999 ad oggi sul \u201cDizionario Biografico degli Italiani\u201d dedicate in netta prevalenza a personaggi del mondo militare.\nHa inoltre pubblicato una ventina di saggi di storia militare apparsi in volumi collettanei o in occasione di congressi di studio in Italia, Polonia, Spagna, Russia e Austria.\nSuoi articoli sono comparsi su pubblicazioni italiane (\u201cInformazioni della Difesa\u201d, \u201cRivista Militare\u201d, \u201cRivista Marittima\u201d, \u201cIl Carabiniere\u201d, \u201cPolizia Moderna\u201d, \u201cStoria Militare\u201d) e straniere (\u201cTradition\u201d, \u201cTradition Magazine\u201d, \u201cLa Revue Napoleon\u201d, \u201cCarnet de la Sabret\u00e2che\u201d, \u201cSoldats Napoleoniens\u201d e \u201cFigurina Helvetica\u201d)."}
{"id": "2073764", "revid": "599013", "url": "https://it.wikipedia.org/wiki?curid=2073764", "title": "Mike Lafferty", "text": "Biografia.\nSciatore che in carriera si dedic\u00f2 esclusivamente alla discesa libera, Mike Lafferty ottenne il suo primo risultato di rilievo in Coppa del Mondo il 14 dicembre 1969 sulle nevi di Val-d'Is\u00e8re in Francia piazzandosi 5\u00ba. Nel 1972, la sua migliore stagione, sal\u00ec per la prima volta sul podio piazzandosi 2\u00ba a Crystal Mountain, negli Stati Uniti, dietro allo svizzero Bernhard Russi, e partecip\u00f2 agli XI Giochi olimpici invernali di , classificandosi al 14\u00ba posto.\nIl 15 marzo seguente conquist\u00f2 il secondo e ultimo podio di carriera, il 3\u00ba posto sulla Saslong della Val Gardena in Italia, alle spalle di Russi e di un altro sciatore elvetico, Ren\u00e9 Berthod. Il 27 gennaio 1973 ottenne l'ultimo piazzamento in Coppa del Mondo della sua attivit\u00e0 agonistica, giungendo 8\u00ba sul tracciato della Streif di Kitzb\u00fchel in Austria."}
{"id": "2073765", "revid": "1573940", "url": "https://it.wikipedia.org/wiki?curid=2073765", "title": "Stictococcidae", "text": "Stictococcidae \u00e8 una piccola famiglia di insetti, appartenente all'ordine dei Rincoti (Homoptera: Coccoidea). La famiglia \u00e8 presente solo nella regione afrotropicale.\nDescrizione.\nLa femmina ha un corpo appiattito, portante lunghe setole sul dorso. Il margine del corpo \u00e8 rilevato e porta una fitta frangia di setole grosse e relativamente lunghe. Un altro carattere distintivo \u00e8 la posizione dell'apertura anale, ubicata sul dorso quasi al centro del corpo. L'apertura anale \u00e8 circondata da un anello sclerificato.\nLe antenne sono brevi ma pluriarticolate, le zampe ugualmente brevi ma bene sviluppate.\nBiologia.\nLo sviluppo postembrionale si attua attraverso due stadi di neanide nella femmina e due di neanide e due di ninfa nel maschio. In questa famiglia si riscontra un dimorfismo sessuale gi\u00e0 a livello di neanide di 1\u00aa et\u00e0. Le neanidi di sesso femminile presentano l'apertura anale in posizione centrale sul dorso del corpo ed hanno un apparato boccale ben sviluppato e funzionale; al contrario, le neanidi di sesso maschile presentano l'apertura anale nella zona posteriore del corpo, hanno un apparato boccale atrofico e non si alimentano in quanto ricevono le risorse nutritive dalla madre.\nSono cocciniglie fondamentalmente polifaghe. In genere si rinvengono su piante delle famiglie delle Annonaceae, delle Fabaceae, delle Sterculaceae e delle Euphorbiaceae, ma il numero delle famiglie che sono occasionalmente attaccate \u00e8 molto pi\u00f9 alto. Frequenti sono i danni anche su piante di interesse economico, come il caff\u00e8, il cacao e la manioca.\nSistematica.\nLa famiglia comprende 16 specie ripartite fra tre generi:"}
{"id": "2073773", "revid": "204012", "url": "https://it.wikipedia.org/wiki?curid=2073773", "title": "Nervi efferenti", "text": ""}
{"id": "2073774", "revid": "767487", "url": "https://it.wikipedia.org/wiki?curid=2073774", "title": "Vita futurista", "text": "Vita futurista \u00e8 un film del 1916 diretto e prodotto da Arnaldo Ginna, e scritto dal padre fondatore del Futurismo, Filippo Tommaso Marinetti. Della pellicola, andata perduta, rimangono solo alcuni fotogrammi superstiti.\nStoria e descrizione.\nSi tratta del primo film espressamente futurista, girato mentre i futuristi Marinetti, Corra, Settimelli, Ginna, Balla e Chiti firmano il manifesto \"La cinematografia futurista\" (11 settembre 1916), che precorre le future realizzazioni dell'avanguardia cinematografica. L'opera era concepita secondo uno schema dissacrante e innovativo, dove un gruppo di futuristi (tra i quali Marinetti, Corra, Balla, Chiti e lo stesso Ginna) disturbava la quiete pubblica importunando i clienti dei caff\u00e8 borghesi di Firenze. Del film resta una descrizione ne \"L'Italia futurista\" del 15 ottobre 1916, dove si legge che la pellicola era divisa in episodi fra i quali: \"Come dorme un futurista\", \"Ginnastica mattutina\", \"Colazione futurista\", \"Ricerche d'ispirazione \u2012 Dramma d'oggetti\", \"Declamazione futurista\", \"Discussione fra un piede, un martello e un ombrello\", \"Passeggiata futurista\", \"Lavoro futurista \u2012 Quadri deformati idealmente ed esteriormente\". Del film restano solo pochi fotogrammi: la \"Colazione futurista\" al ristorante La Loggia di piazzale Michelangelo, divenuto poi uno dei Locali storici d'Italia; la \"Danza dello splendore geometrico\", dove si nota l'uso della sovrimpressione; la \"Cazzottatura futurista\" al parco delle Cascine dove recita lo stesso Marinetti."}
{"id": "2073775", "revid": "228587", "url": "https://it.wikipedia.org/wiki?curid=2073775", "title": "Edward Jones", "text": "Edward, Eddie o Ed Jones possono riferirsi a:"}
{"id": "2073779", "revid": "36426", "url": "https://it.wikipedia.org/wiki?curid=2073779", "title": "Vita Futurista", "text": ""}
{"id": "2073784", "revid": "62637", "url": "https://it.wikipedia.org/wiki?curid=2073784", "title": "Yamaha YZF R1", "text": ""}
{"id": "2073785", "revid": "363629", "url": "https://it.wikipedia.org/wiki?curid=2073785", "title": "Organizzazione mondiale della toilette", "text": "L'Organizzazione mondiale della toilette (WTO - World Toilet Organization) \u00e8 un'organizzazione no-profit che si batte per migliorare le condizioni igienico-sanitarie delle toilette nel mondo. \u00c8 una delle poche organizzazioni che si concentrano sui bagni, anzich\u00e9 sull'acqua, che invece riceve molta pi\u00f9 attenzione per quanto riguarda l'igienizzazione. \nFondata nel 2001, ha sede a Singapore e conta, al 2013, 235 organizzazioni membro in 58 nazioni.\nNel 2011 la Fondazione Bill &amp; Melinda Gates ha finanziato l'associazione con $\nWorld Toilet Day.\nDal 2001 l'organizzazione promuove il \"World Toilet Day\", che si celebra il 19 novembre in tutti gli stati affiliati."}
{"id": "2073786", "revid": "46291", "url": "https://it.wikipedia.org/wiki?curid=2073786", "title": "Persea schiedeana", "text": "Persea schiedeana \u00e8 un albero della famiglia delle Lauraceae, strettamente imparentato con l'avocado (\"Persea americana\").\nDescrizione.\nL'albero cresce ad un'altezza di 20 m. circa, a volte arriva a 50 m. Ha piccoli rami molto pelosi; le foglie sono decidue e i fiori sono color giallo-verde chiaro, con gli stami che divengono rossi con l'et\u00e0. Il frutto, molto somigliante a quello dell'avocado, \u00e8 in genere a forma di pera con una buccia verde, coriacea. La polpa \u00e8 oleosa, con un succo latteo e sapore come l'avocado o il cocco. Il frutto \u00e8 facilmente scambiato per un avocado; comunque esso contiene un seme centrale pi\u00f9 grande. La polpa ha consistenza granulosa che in genere non \u00e8 considerata edibile, malgrado il suo gusto attraente. I cotiledoni, a differenza dell'avocado, sono internamente rosa.\nDistribuzione e habitat.\nL'areale di questa specie si estende dal Messico, attraverso l'America centrale, sino alla Colombia.\nCresce ad altitudini tra 1.400 e 1.900 m."}
{"id": "2073787", "revid": "62637", "url": "https://it.wikipedia.org/wiki?curid=2073787", "title": "Yamaha YZF R6", "text": ""}
{"id": "2073788", "revid": "2086648", "url": "https://it.wikipedia.org/wiki?curid=2073788", "title": "Pantaloni a vita bassa", "text": "I pantaloni a vita bassa sono dei pantaloni (principalmente jeans) che vengono indossati al di sotto dell'altezza della vita. Di solito un pantalone \u00e8 ritenuto \"a vita bassa\" se si pone al di sotto dell'ombelico. I pantaloni a vita bassa sono stati inventati alla fine degli anni sessanta e sono ritornati di moda negli anni duemila.\nStoria.\nNati alla fine degli anni sessanta, i pantaloni a vita bassa furono resi celebri da rockstar come Jimi Hendrix, Janis Joplin, Jim Morrison e Robert Plant, continuando ad essere i preferiti dalla clientela per tutti gli anni settanta. Tuttavia con l'avvento degli anni ottanta la moda cambi\u00f2, e la vita dei pantaloni divenne pi\u00f9 alta, rimanendo immutata fino alla fine degli anni novanta.\nNel 2001, principalmente grazie al successo della cantante Britney Spears, la moda dei pantaloni a vita bassa ritorn\u00f2 in auge, soprattutto nella fascia di et\u00e0 fra i 13 ed i 24 anni. Bench\u00e9 la loro diffusione si sia rapidamente estesa a persone di ogni et\u00e0, la fascia adolescenziale, sia maschile che femminile, \u00e8 sempre il target principale dei produttori di jeans a vita bassa, con catene di negozi dedicati, come Guess, American Eagle, Hollister Co., Miss Me e Stitches. Una delle principali caratteristiche dei pantaloni a vita bassa (specie se abbinati ad un top) \u00e8 lasciare in vista la parte superiore della biancheria intima.\nQuestioni legali.\nIl legislatore Derrick Shepherd dello stato della Louisiana negli Stati Uniti, ha tentato nel 2004 di rendere illegale la moda dei pantaloni a vita bassa, e in particolar modo il fatto di rendere visibile la propria biancheria, dichiarandolo un atteggiamento irrispettoso e osceno. Gli uomini che avessero messo in mostra la propria biancheria, al di sotto dei pantaloni a vita bassa, sarebbero stati sanzionati con una multa di 500 dollari. Tuttavia la proposta di legge \u00e8 stata respinta.\nUn simile tentativo \u00e8 stato fatto a Hampton Roads nello stato della Virginia, stabilendo una multa di 50 dollari per chiunque avesse deliberatamente mostrato la propria biancheria. Anche questa proposta \u00e8 stata respinta nel febbraio 2005.\nQuestioni mediche.\nSulla rivista medica \"Canadian Medical Association Journal\" del 2003, il dr. Malvinder S. Parmar ha puntualizzato come il vestire pantaloni a vita bassa stretti possa causare meralgia parestesica per la continua pressione dei pantaloni. Gli effetti sono una sensazione di bruciore ed un formicolio sulla zona interessata. La condizione era stata riscontrata in tre casi di donne che avevano indossato tali pantaloni per 6-8 mesi. La condizione si era comunque risolta semplicemente smettendo di indossarli per 4-6 settimane."}
{"id": "2073789", "revid": "4711", "url": "https://it.wikipedia.org/wiki?curid=2073789", "title": "Eddie Jones", "text": ""}
{"id": "2073790", "revid": "62637", "url": "https://it.wikipedia.org/wiki?curid=2073790", "title": "Yamaha YZF R125", "text": ""}
{"id": "2073791", "revid": "4711", "url": "https://it.wikipedia.org/wiki?curid=2073791", "title": "Ed Jones", "text": ""}
{"id": "2073796", "revid": "256896", "url": "https://it.wikipedia.org/wiki?curid=2073796", "title": "Organizzazione Mondiale della Toilet", "text": ""}
{"id": "2073797", "revid": "256896", "url": "https://it.wikipedia.org/wiki?curid=2073797", "title": "World Toilet Organization", "text": ""}
{"id": "2073798", "revid": "287204", "url": "https://it.wikipedia.org/wiki?curid=2073798", "title": "World Toilet Day", "text": ""}
{"id": "2073803", "revid": "599013", "url": "https://it.wikipedia.org/wiki?curid=2073803", "title": "Bal\u00f4n", "text": ""}
{"id": "2073806", "revid": "228587", "url": "https://it.wikipedia.org/wiki?curid=2073806", "title": "Ferrovia Bologna-Firenze", "text": ""}
{"id": "2073807", "revid": "1243", "url": "https://it.wikipedia.org/wiki?curid=2073807", "title": "Ferrovia direttissima Firenze-Bologna", "text": ""}
{"id": "2073808", "revid": "1243", "url": "https://it.wikipedia.org/wiki?curid=2073808", "title": "Ferrovia direttissima Firenze - Bologna", "text": ""}
{"id": "2073809", "revid": "1243", "url": "https://it.wikipedia.org/wiki?curid=2073809", "title": "Ferrovia Firenze-Bologna (direttissima)", "text": ""}
{"id": "2073812", "revid": "1272592", "url": "https://it.wikipedia.org/wiki?curid=2073812", "title": "Finote Selam", "text": "Finote Selam \u00e8 una citt\u00e0 dell'Etiopia, situata nella regione di Amhara a 1.916 m s.l.m. di altezza."}
{"id": "2073813", "revid": "174925", "url": "https://it.wikipedia.org/wiki?curid=2073813", "title": "Cultura del vaso a bocca quadra", "text": ""}
{"id": "2073814", "revid": "287204", "url": "https://it.wikipedia.org/wiki?curid=2073814", "title": "Ksenija Ivanovna \u0160estova", "text": "Durante il periodo della repressione dei Romanov ad opera di Boris Godunov, venne costretta a prendele il velo, cambiando il suo nome in Marta (in russo, Marfa). Dopo molti anni di esilio nel distretto di Tolvuyskiy, si stabil\u00ec con il figlio a Kostroma. Fu in quel luogo che un ambasciatore venne ad informare Michele della sua elezione al trono di Russia nel 1613. Visto che i precedenti zar erano stati uccisi o colpiti dalla disgrazia, Marfa inizialmente non volle dare la propria approvazione al figlio e lasciarlo andare a Mosca. Infine ella si arrese e gli diede la sua approvazione benedicendolo con l'icona \"Nostra Signora di San Teodoro\", che divenne una sorta di reliquia della dinastia Romanov.\nDurante i primi anni di regno, Marfa (o la \u00abgrande monaca\u00bb come venne in seguito conosciuta) esercit\u00f2 una grande influenza sul figlio indifferente e malato. Ella fu in grado di piazzare i suoi parenti, i Saltykov, in importanti posizioni di governo, conducendo ad una diffusione della corruzione; il ritorno del marito dalla Polonia nel 1619 pose fine alla loro influenza (e a quella di Marfa) a corte.\nMor\u00ec il 27 gennaio 1631"}
{"id": "2073815", "revid": "116528193", "url": "https://it.wikipedia.org/wiki?curid=2073815", "title": "GoldenEye (singolo)", "text": "GoldenEye \u00e8 un brano musicale interpretato da Tina Turner, per la colonna sonora del film di James Bond del 1995 \"GoldenEye\".\nLa canzone \u00e8 stata scritta specificatamente per la Turner da Bono e The Edge degli U2, quando hanno appreso la notizia che le era stato offerto di cantare il tema del nuovo film su James Bond, ed il brano sarebbe stato prodotto e mixato dal celebre produttore/compositore Nellee Hooper, conosciuto per i suoi lavori con i Massive Attack, Madonna, Bj\u00f6rk e gli stessi U2.\nIl brano \"GoldenEye\" \u00e8 diventato uno dei singoli di maggior successo di Tina Turner, raggiungendo la posizione numero 10 della classifica inglese ed entrando in top 5 di quasi tutte le classifiche d'europa. Il celebre DJ, David Morales, ha realizzato un remix della canzone, ulteriormente remixata da Dave Hall che l'ha proposta con un suono pi\u00f9 urban. Entrambi i remix sono stati inclusi nel CD singolo pubblicato in europa.\n\"GoldenEye\" \u00e8 stata inserita anche nell'album di Tina Turner \"Wildest Dreams\"."}
{"id": "2073816", "revid": "767487", "url": "https://it.wikipedia.org/wiki?curid=2073816", "title": "Tha\u00efs (film 1917 Italia)", "text": "Tha\u00efs \u00e8 un film muto del 1917 legato al movimento futurista, diretto da Anton Giulio Bragaglia e Riccardo Cassano.\nTrama.\nLa bellissima contessa russa Vera Preobrajenska, detta Nitchevo, \u00e8 attiva in campo letterario con la pseudonimo di Tha\u00efs. Trascura Oscar, che l'ama perdutamente, per inseguire uomini sposati, che seduce e trascina sull'orlo della rovina. Non riesce per\u00f2 ad irretire il conte di San Remo, e proprio per questo lo invita nella sua stranissima casa ornata da decorazioni geometriche. Il comportamento di Tha\u00efs scatena la gelosia dell'amica Bianca, innamorata del conte, che si lancia in una disperata corsa a cavallo, a causa della quale trova la morte. Tha\u00efs si sente responsabile della fine di Bianca ed entra in una stanza segreta della sua casa, che riempie di gas velenoso con l'intento di suicidarsi. All'ultimo ci ripensa, ma la stanza \u00e8 ormai bloccata dalle inferriate. Tha\u00efs non riesce pi\u00f9 a fuggire e muore tra i tormenti.\nProduzione.\nContesto artistico.\nCon \"Tha\u00efs\" Bragaglia volle trasporre sullo schermo le idee futuriste, movimento che considerava con interesse il cinema, in quanto manifestazione artistica basata sulle \"macchine\".\nGi\u00e0 in precedenza Bragaglia aveva realizzato una mostra (1911) ed un libro (1912) sulla \"fotodinamica futurista\"; aveva inoltre stampato delle cartoline e tenuto delle conferenze in cui sosteneva che si era in presenza di un'arte nuova, la sola che poteva catturare la complessit\u00e0 del movimento ed il ritmo della realt\u00e0, anche se il gruppo milanese dei futuristi (Boccioni, Carr\u00e0, Balla, tra gli altri) contest\u00f2 le sue posizioni. A seguito di quelle esperienze anche a distanza di anni egli rivendic\u00f2 una priorit\u00e0 italiana rispetto alle avanguardie cinematografiche francesi e russe, che secondo alcuni si estende anche all'espressionismo tedesco.\nNel 1916 il gruppo futurista fiorentino aveva prodotto \"Vita futurista\" (film, oggi perduto, realizzato con fondi personali da Arnaldo Ginna, su incoraggiamento di Marinetti), la cui distribuzione era stata affidata, ma senza esito, allo stesso Bragaglia. Da questa esperienza era nato il \"Manifesto della Cinematografia futurista\", pubblicato nel settembre del 1916, anticipando la cinematografia sperimentale europea degli anni successivi, francese e tedesca in particolare.\nRealizzazione.\nEmidio De Medio, un distributore cinematografico romano attento alle novit\u00e0 intellettuali, volle partecipare a queste iniziative, fondando una nuova societ\u00e0 di produzione, la \"Novissima Film\", costituita il 1 luglio 1920 con un capitale di 3 milioni di lire, che rilev\u00f2 i due teatri di posa della \"De Medio e Cerrina\" ubicati nei pressi della Appia nuova. La \"Novissima\" sottoscrisse un contratto che impegnava Bragaglia alla realizzazione di quattro pellicole. Il primo fu il cortometraggio \"Un dramma nell'Olimpo\", mentre \"Tha\u00efs\" fu il secondo della serie. Seguirono poi \"Il mio cadavere\" e \"Perfido incanto\". Per le riprese venne utilizzato un teatro di posa che si trovava allora in una strada laterale della via Flaminia. Il film venne suddiviso in quattro atti dai titoli \"Tha\u00efs incubo di eleganza ed ossessione dello stile\", \"Il sogno della posa\", \"La follia dell'immaginazione\" e \"Il delirio dell'originalit\u00e0\".\nLa sceneggiatura fu scritta da Bragaglia e Riccardo Cassano, un regista proveniente dalla Cines che, secondo alcuni, fu il vero regista del film, data l'impreparazione di Bragaglia nel campo della tecnica cinematografica). Le scenografie furono realizzate dal pittore Enrico Prampolini, anch'egli esponente dell'avanguardia, che deline\u00f2 un \u00abambiente geometrico, astratto, decorativo, con spunti simbolistici anche molto pronunciati [e con] grandi occhi dipinti sulle pareti ed altri con grandi cerchi intersecati\u00bb.\nL'interpretazione fu affidata a due attrici russe: Tha\u00efs Galitsky, che aveva avuto buon successo nei mesi precedenti al Teatro nazionale di Roma e che avrebbe dovuto, nelle intenzioni, dar vita ad una \"serie Galitsky\", ed Ileana Leonidioff, al cui personaggio viene curiosamente dato un nome veritiero, cio\u00e8 quello di un'attrice cinematografica dell'epoca, Bianca Bellincioni Stagno. La Leonidioff sar\u00e0 poi destinata ad una carriera di successo nel mondo della danza.\nCopia ritrovata.\nPer molto tempo vi \u00e8 stata un'incertezza a proposito di una pellicola dal titolo \"Les possed\u00e9es\", ritrovata nel 1938 presso la Cin\u00e9math\u00e8que fran\u00e7aise e ritenuta la versione francese di \"Perfido incanto\". Successivi studi hanno permesso di stabilire che si trattava invece dell'edizione francese di \"Tha\u00efs\", e di smentire anche l'errore che potesse trattarsi di uno stesso ed unico film. Si tratta dell'unica copia superstite - anche se parziale - del film, che nel 1970 \u00e8 stata proiettata a Venezia presso il Palazzo Grassi. Le altre tre opere realizzate da Bragaglia per la Novissima sono invece considerate perdute.\nAccoglienza.\nBench\u00e9 avesse ottenuto il visto di censura all'inizio del 1917, \"Tha\u00efs\" non inizi\u00f2 a circolare che molto tempo dopo: a Roma nell'ottobre 1917 ed in altre citt\u00e0 anche alla fine del 1918. A seguito delle stroncature \u00aboltraggiose\u00bb fu ritirato quasi subito dalla distribuzione. \nIn realt\u00e0 tutta la serie di film realizzati per la Novissima da Bragaglia, compreso \"Tha\u00efs\" fu, sotto il profilo economico, un disastro, come egli stesso riconobbe due anni dopo quando scrisse che \u00abgli incerti tentativi da me fatti nel cinematografo con assoluta scarsezza di mezzi non vollero n\u00e9 poterono essere nulla di veramente notevole\u00bb. Ciononostante tra Bragaglia e De Medio nacque una disputa legale, a colpi di querele e diffide pubblicate sui periodici del tempo, sulla titolarit\u00e0 dei film, di cui non si conosce l'esito.\nCritica.\nData la pressoch\u00e9 nulla circolazione del film, sono rari i commenti del tempo, e definiscono \"Tha\u00efs\" \u00abfantasia di una mente malata: dobbiamo fare le nostre condoglianze alla direzione del cinema, che ha assunto ad occhi chiusi un lavoro che vale zero\u00bb., con l'accusa ai produttori di aver voluto ingannare il pubblico, che si aspettava una trasposizione dell'opera di Jules Massenet.\nRetrospettivamente, i commenti si sono appuntati sul contesto storico in cui il film nacque e sul suo valore all'interno dei movimenti di avanguardia, in qualche caso riconoscendone \u00abla libert\u00e0 di fantasia e la modernit\u00e0 assoluta dei mezzi tecnici e dei criteri stilistici\u00bb, ma rilevando come \u00abil fallimento del progetto [cinematografico] futurista nasce sia dalla mancanza di competenze tecniche, sia dall'impossibilit\u00e0 di conciliare le ragioni industriali, produttive e distributive con la poetica del gruppo\u00bb.\nSecondo altri commentatori, invece, rispetto alle teorie del gruppo futurista fiorentino di Marinetti (che infatti non chiese neppure a Bragaglia di sottoscrivere il \"Manifesto del cinema futurista\") i film di Anton Giulio Bragaglia, tra cui \" Tha\u00efs\", sembrano \u00abmeno \"estremisti\", meno ingegnosi e pi\u00f9 ispirati da intrecci melodrammatici ed attenti agli elementi decorativi proposti da Prampolini\u00bb.\nAnche a distanza di anni i commenti non sono mai stati benevoli: secondo Savio si tratta di \u00abun ambizioso geroglifico, privo di un centro di gravit\u00e0, met\u00e0 commedia, met\u00e0 pantomima futurista, opera \"colta\", ma carente di giustificazioni, incompetente nella regia, inetta nella recitazione\u00bb, mentre per Brunetta appartiene ad un \u00abesercito di Eve fatali, Sirene, Pandore, Circi, Diane, Salom\u00e9, Lul\u00f9, Carmen e Nan\u00e0, che fluttua verso gli spazi dello schermo e prende possesso della produzione oltrech\u00e9 degli spettatori per il fascino della recitazione con frenetico aggrapparsi alle tende\u00bb. sino a definirlo \u00abun grottesco melodramma novecentesco, che offre soprattutto materiale di riso, ben poco differente dalle altre produzioni italiane per le \"dive\"\u00bb."}
{"id": "2073817", "revid": "767487", "url": "https://it.wikipedia.org/wiki?curid=2073817", "title": "Perfido incanto", "text": "Perfido incanto \u00e8 un film muto del 1917 legato al movimento futurista, diretto da Anton Giulio Bragaglia\nTrama.\nAtanor, indovino e malvivente, vuole possedere la sua giovane pupilla Circe, ma questa \u00e8 innamorata di Mario e lo respinge. Mario \u00e8 per\u00f2 sposato con Adriana e per liberarsi di lei Circe rivela ad Atanor che essa \u00e8 al corrente dei suoi traffici, cosicch\u00e9 Atanor la elimina. Nulla si oppone pi\u00f9 alla relazione di Circe con Mario. Ma Atanor non demorde ed organizza un losco complotto per allontanare i due amanti, poi torna alla carica con Circe che per difendersi lo uccide. Ma intanto Atanor era riuscito a far credere a Mario che sia stata Circe ad eliminare Adriana ed ora che \u00e8 morto non lo pu\u00f2 pi\u00f9 smentire. Mario inorridito abbandona Circe e costei si uccide.\nProduzione.\nContesto storico. Con \"Perfido incanto\" Anton Giulio Bragaglia volle trasporre sullo schermo le idee futuriste, movimento che considerava con interesse il cinema, in quanto manifestazione artistica basata sulle \"macchine\", Nel 1916 il gruppo futurista fiorentino aveva prodotto \"Vita futurista\" (film, oggi perduto, realizzato con propri fondi personali da Arnaldo Ginna, su incoraggiamento di Marinetti), la cui distribuzione era poi stata affidata allo stesso Bragaglia. Questa esperienza ispirava allo stesso gruppo un \"Manifesto del cinema futurista\" pubblicato nel settembre dello stesso anno, che, secondo qualche commentatore, anticipava i presupposti della cinematografia sperimentale europea degli anni successivi.\nBragaglia aveva gi\u00e0 realizzato una mostra (1911) ed un libro (1912) sulla \"fotodinamica futurista\"; aveva inoltre stampato delle cartolline e tenuto delle conferenze in cui sosteneva che si era in presenza di un'arte nuova, la sola che poteva catturare la complessit\u00e0 del movimento ed il ritmo della realt\u00e0, anche se il gruppo milanese dei futuristi (Boccioni, Carr\u00e0, Balla) contest\u00f2 le sue posizioni. A seguito di quelle esperienze egli rivendic\u00f2 sempre una priorit\u00e0 italiana rispetto alle avanguardie cinematografiche francesi e russe ed allo stesso espressionismo tedesco.\nRealizzazione. Emidio De Medio, un distributore cinematografico romano attento alle novit\u00e0 intellettuali, volle partecipare a queste iniziative, fondando una nuova societ\u00e0 di produzione, la \"Novissima Film\", costituita il 1 luglio 1920 con un capitale di 3 milioni di lire, che rilev\u00f2 i due teatri di posa della \"De Medio e Cerrina\" ubicati nei pressi della Appia nuova. La \"Novissima\" sottoscrisse un contratto che impegnava Bragaglia alla realizzazione di 4 pellicole di cui il primo fu un \"corto\" (\"Un dramma nell'Olimpo\"), cui seguirono \"Tha\u00efs\" e \"Il mio cadavere\". \"Perfido incanto\" fu l'ultimo della serie. Nelle intenzioni del produttore queste opere dovevano inserirsi nei movimenti d'avanguardia, e le eventuali perdite avrebbe potuto essere compensate da film pi\u00f9 commerciali. Per le riprese venne utilizzato un teatro di posa che si trovava allora in una strada laterale della via Flaminia. \nLa sceneggiatura fu scritta da Riccardo Cassano, un regista proveniente dalla \"Cines\", e dallo stesso Bragaglia, il quale, rievocando il film trentacinque anni dopo, lo ha descritto come dotato di \u00abuna scenografia non verista, surreale ed astrattista, con scherzi fotografici che ottenevano effetti eccezionali\u00bb. Le scenografie furono realizzate dal pittore Enrico Prampolini, anch'egli esponente dell'avanguardia. Per le riprese furono usati molti specchi deformanti ed obiettivi prismatici che provocavano degli \"effetti speciali\" (\"ante litteram\") e scene irreali.\nL'interpretazione fu affidata all'attore teatrale Nello Carotenuto a cui vennero affiancate l'attrice russa Thais Galitsky - dal cui nome prendeva il titolo uno dei film precedenti della serie - oltre a Ren\u00e9e Avril ed a Giovanni Cimara. Dopo la realizzazione del film nacque un dissidio tra De Medio e Bragaglia che si sfidarono a colpi di querele e diffide per rivendicare a s\u00e9 la titolarit\u00e0 del film. Non si conosce quale sia stato l'esito della vertenza, anche se il risultato commerciale della pellicola non fu certo tale da giustificare il contendere.\nPer molto tempo vi \u00e8 stato un equivoco relativo ad una pellicola dal titolo \"Les possed\u00e9es\" che era stata ritrovata presso la \"Cin\u00e9mateque de France\" , creduta da alcuni la versione francese di \"Perfido incanto\". Ma successivi studi permisero di stabilire che si trattava invece della edizione francese di \"Thais\", smentendo anche l'erronea convinzione che si trattasse di uno stesso ed unico film. \"Perfido incanto\" \u00e8 quindi oggi considerato un film perduto.\nAccoglienza.\nRisultato economico. Nonostante l'annuncio di \u00abuna magnifica film che abbiamo avuto il piacere di ammirare unitamente ad un pubblico di dame e gentiluomini della migliore aristocrazia romana e del pi\u00f9 eletto fior fiore della colonia straniera a Roma\u00bb, \"Perfido incanto\" fu, sotto il profilo commerciale, un disastro, come peraltro accadde a tutta la serie che Bragaglia diresse per la \"Novissima\" e come lui stesso riconobbe l'anno successivo quando scrisse che \u00abgli incerti tentativi da me fatti nel cinematografo con assoluta scarsezza di mezzi non vollero n\u00e9 poterono essere nulla di veramente notevole\u00bb. Il film venne rifiutato e deriso da tutti i noleggiatori, non fu mai inserito nei circuiti della normale distribuzione. Solo qualche anno pi\u00f9 tardi venne acquistato dal produttore Gustavo Lombardo per 25.000 lire, essendo costato pi\u00f9 del triplo, senza mai far parte del catalogo Titanus.\nCritica. Trattandosi di un film perduto, i commenti si sono appuntati sul contesto storico in cui il film nacque e sul suo valore all'interno dei movimenti di avanguardia, in qualche caso riconoscendone \u00abla libert\u00e0 di fantasia e la modernit\u00e0 assoluta dei mezzi tecnici e dei criteri stilistici\u00bb, pur rilevando come \u00abil fallimento del progetto [cinematografico] futurista nasce sia dalla mancanza di competenze tecniche, sia dall'impossibilit\u00e0 di conciliare le ragioni industriali, produttive e distributive con la poetica del gruppo\u00bb.\nSecondo altri commentatori, invece, rispetto alle teorie del gruppo futurista fiorentino di Marinetti (che infatti non chiese neppure a Bragaglia di sottoscrivere il \"Manifesto del cinema futurista\") i film di Anton Giulio Bragaglia, tra cui \"Perfido Incanto\", sembrano \u00abmeno \"estremisti\", meno ingegnosi e pi\u00f9 ispirati da intrecci melodrammatici ed attenti agli elementi decorativi proposti da Prampolini\u00bb. sino a definirlo \u00abun grottesco melodramma novecentesco, che offre soprattutto materiale di riso, ben poco differente dalle altre produzioni italiane per le \"dive\"\u00bb."}
{"id": "2073819", "revid": "287204", "url": "https://it.wikipedia.org/wiki?curid=2073819", "title": "Thais (film)", "text": ""}
{"id": "2073821", "revid": "116360367", "url": "https://it.wikipedia.org/wiki?curid=2073821", "title": "Egersa Goro", "text": "Egersa Goro \u00e8 una citt\u00e0 dell'Etiopia, situata nella regione di Oromia.\nLa citt\u00e0 \u00e8 nota per aver dato i natali a Tafar\u00ec Maconn\u00e8n, il futuro imperatore d'Etiopia Hail\u00e9 Selassi\u00e9 I.\nDurante la guerra dell'Ogaden la citt\u00e0 fu occupata da truppe somale; venne riconquistata tra il 5 ed il 9 febbraio da truppe etiopi provenienti da Kombolcha."}
{"id": "2073822", "revid": "1305772", "url": "https://it.wikipedia.org/wiki?curid=2073822", "title": "Argens", "text": ""}
{"id": "2073823", "revid": "287204", "url": "https://it.wikipedia.org/wiki?curid=2073823", "title": "Pietra runica di Altuna", "text": "La Pietra runica di Altuna (\"Altunastenen\") \u00e8 una delle poche pietre runiche giunte fino a noi con illustrazioni esclusivamente pagane. La maggior parte delle pietre runiche superstiti sono state erette nel corso dell'XI secolo, quando i re di Svezia divennero cristiani e alcune persone commissionarono le steli per dimostrare che anche loro avevano aderito alla nuova fede, almeno all'apparenza. La pietra si trova nel villaggio di Altuna, Uppland, Svezia.\nLa Pietra runica di Altuna, invece, contiene delle incisioni che si rifanno alla leggenda di Hymiskvi\u00f0a, per la precisione raffigura il dio Thor che pesca il serpente Mi\u00f0gar\u00f0sormr. Nell'incisione non compare il gigante Hymir, probabilmente come conseguenza della forma della pietra, ma si vede il gi\u00e0 citato Thor con l'attrezzatura per catturare il mostro e, in particolare, il piede del dio che \u00e8 stato spinto attraverso lo scafo della barca.\nRiferimenti.\nRundata."}
{"id": "2073826", "revid": "290948", "url": "https://it.wikipedia.org/wiki?curid=2073826", "title": "Analisi dei sistemi di controllo", "text": ""}
{"id": "2073829", "revid": "47767", "url": "https://it.wikipedia.org/wiki?curid=2073829", "title": "Mister X (L'Uomo Tigre)", "text": ""}
{"id": "2073833", "revid": "88740", "url": "https://it.wikipedia.org/wiki?curid=2073833", "title": "Stazione delle Precedenze", "text": "La stazione delle Precedenze era una stazione ferroviaria, poi trasformata in Posto di Comunicazione, posta a met\u00e0 circa della Grande galleria dell'Appennino, lungo la linea ferroviaria Firenze-Bologna.\nStoria.\nLa stazione venne realizzata per continuare la cadenza dei posti di blocco lungo la ferrovia: data la grande lunghezza della galleria (18.507 m), venne deciso di posizionare il posto di blocco n. 12 a met\u00e0 del tunnel. Inoltre, si pens\u00f2 di poter far cambiare binario ai treni (peraltro, in caso di incidente, malfunzionamento o manutenzione sulla linea, era altres\u00ec possibile utilizzare il binario unico alternato). In seguito si progett\u00f2 una via per poter fermare un convoglio lento e dare la precedenza ad un treno veloce: nel punto individuato venne quindi scavato uno slargo, detto \"camerone\", per ospitare il personale, gli apparati di controllo, i marciapiedi e l'imbocco dei due tunnel secondari a forma di banana in cui erano presenti i binari di precedenza.\nIl 5 dicembre 1929 presso la stazione si tenne la cerimonia, officiata dall'arcivescovo di Bologna, monsignor Nasalli Rocca di Corneliano, per la caduta dell'ultimo diaframma della galleria dell'Appennino.\nLa stazione, dotata di banchine per il servizio passeggeri, venne inaugurata contestualmente alla intera linea ferroviaria Direttissima, il 22 aprile 1934.\nIl servizio passeggeri fu attivo fino agli anni sessanta, quando lo stesso venne soppresso per motivi di sicurezza e scarsit\u00e0 del traffico. In tempi successivi l'impianto fu reso telecomandato e conseguentemente divenne impresenziato.\nStrutture e impianti.\nLa stazione \u00e8 posta alla chilometrica 46+848, distante 8.893 metri dall'ingresso nord e 9.614 metri dall'ingresso sud della Grande galleria dell'Appennino.\nL'impianto \u00e8 dotato di un ufficio dove risiedeva il Dirigente Movimento della stazione e di due binari di precedenza. Per l'accesso all'impianto, nel periodo in cui esso era presenziato, venivano utilizzate le discenderie costituite dagli originari cunicoli utilizzati per lo scavo della galleria, accessibili dall'abitato di C\u00e0 di Landino, inclinati di 27 gradi e dotati di 1863 scalini, la cui salita richiedeva circa un'ora. Un giorno l'anno un raggio di sole si infiltrava per pochi minuti fino al \"camerone delle Precedenze.\"\nLa stazione era dotata di otto deviatoi semplici, due scambi inglesi, quattro tronchini di protezione e due binari di ricovero per i treni che cedevano il passo.\nUtilizzata solo come Posto di Comunicazione, l'ex stazione dispone di 2 binari di precedenza di 450 metri di lunghezza resi in seguito tronchi, e due comunicazioni di scambi che vengono utilizzate per fare cambiare binario di corsa ai treni quando questo si rivela necessario."}
{"id": "2073836", "revid": "1543377", "url": "https://it.wikipedia.org/wiki?curid=2073836", "title": "Pall Mall Gazette", "text": "Pall Mall Gazette \u00e8 stato un quotidiano inglese del pomeriggio fondato a Londra nel 1865 da George Murray Smith; il suo primo direttore fu Frederick Greenwood. Il primo numero usc\u00ec il 7 febbraio 1865. Nel 1921 si fuse con la rivista The Globe fino al 1923 quando la testata venne assorbita dall'Evening Standard prendendone il nome.. Il 27 giugno 1865 viene pubblicata la prima edizione del \u00abPall Mall Budget\u00bb, la rivista settimanale associata al quotidiano.Tra il marzo 1893 e settembre 1914, nasce il \"Pall Mall Magazine\", veri e propri libri rilegati ed illustrati ad uscita quadrimestrale introdotti da William Waldorf Astor, e contenenti rilevanti opere di letteratura, poesia, arte e brevi racconti.\nOrigine del nome.\nIl nome deriva da una rivista immaginaria creata da William Makepeace Thackeray. Pall Mall \u00e8 una strada di Londra che ha dato i natali a molte persone famose, la descrizione e creazione della rivista immaginaria la si ritrova in \"The History of Pendennis\" (1848\u20131850).\nStoria.\nFondato a Londra il 7 febbraio 1865, di propriet\u00e0 George Murray Smith, gi\u00e0 fondatore nel 1860 della rivista vittoriana Cornhill Magazine, e diretto da Frederick Greenwood, il \u00abPall Mall Gazette\u00bb trattava principalmente temi politici e sociali, orientandosi sullo schieramento politico conservatore.Il giornale sostenne il Partito Conservatore fino al 1880, quando sotto guida di Henry Yates Thompson, assistito da John Morley l'orientamento politico divenne liberale, trattando fatti di cronaca e svolgendo interviste, nonch\u00e9 inchieste su temi scottanti, come la tratta delle bianche.Thompson, ottenne la propriet\u00e0 del giornale nel 1878, due anni dopo il suo matrimonio con Elizabeth Smith, figlia del fondatore del \u00abPall Mall Gazette\u00bb.Sempre nel 1880 John Morley arruol\u00f2 William Thomas Stead, un giornalista radicale proveniente dal The Northern Echo come suo assistente redattore.Sotto la guida di John Morley, il giornale ottenne un notevole successo,tra i nomi rinomati che vi hanno lavorato ci fu anche quello di Oscar Wilde che, dalla met\u00e0 degli anni ottanta divenne collaboratore fisso per il \"Pall Mall Gazette\" gestendo come autore anonimo una rubrica dal titolo \"The Poet's Corner\", per le recensioni di nuovi libri di poesie appena pubblicati.Nel 1893 Morley fu eletto alla \"House of Commons\" e Stead divenne il nuovo redattore. Alla guida del \u00abPall Mall Gazette\u00bb, Stead aveva la possibilit\u00e0 di sviluppare le sue idee sul giornalismo e sulla stesura del giornale, in modo da renderlo pi\u00f9 comprensibile e completo, incominciando dalla testata, che rese pi\u00f9 morbida cambiandone lo stile e i lineamenti, rendendo i paragrafi pi\u00f9 corti ma pi\u00f9 leggibili per via delle modifiche apportate allo stile di scrittura, introducendo un uso considerevole di illustrazioni, diagrammi e mappe per separare i testi, in questo modo il giornale appariva pi\u00f9 pratico e animato, lasciando al lettore una maggior scorrevolezza e una maggiore comprensione nella lettura. Oltre alle modifiche apportate alla stesura, Stead utilizz\u00f2 il giornale come oggetto di diffusione per foraggiare i lettori alla partecipazione a diverse cause e per la pubblicazione di un'alta percentuale di storie di interesse umano:.Di \"William Thomas Stead\" \"Henry William Massingham\" scrisse:\nNel 1883, il \u00abPall Mall Gazette\u00bb sub\u00ec un notevole aumento di stampa, passando da 8000 a 12000 copie. Il successo fu dovuto alle pubblicazioni di diversi articoli riguardante la prostituzione minorile, nell'edizione extra intitolata \"The Maiden Tribute of Modern Babylon\". Altri titoli che suscitarono notevole interesse da parte del lettore furono: \"Fight or Arbitrate: How Should we Settle the Afghan Frontier\", \"Who is to have the Sudan? Gordon\", \"The Slave Traders?\" e \"Navy of Old England: Is it Ready for War?\".\nNel 1885, Stead si entra a far parte assieme a Josephine Butler e Florence Booth dell'Esercito della Salvezza(\"Salvation Army\") per denunciare quello che era divenuto noto come il traffico delle bianche.\nIl gruppo us\u00f2 il caso di Eliza Armstrong, una ragazza di tredici anni figlia di uno spazzacamino che fu comprata per \u00a35 da una donna che lavorava in un bordello Londinese. William Stead fu accusato ed arrestato per il rapimento della ragazza e fu imprigionato per tre mesi nel carcere di Holloway Gaol. Come un risultato della pubblicit\u00e0 che il caso di Eliza Armstrong aveva generato, il Parlamento nel 1885 approv\u00f2 la Legge dell'Emendamento del Diritto penale(\"Criminal Law Amendment Act\"), elevando l'et\u00e0 minorile da tredici a sedici anni.\nNel 1887, Matthew Arnold, critico, poeta e al tempo collaboratore presso il \u00abPall Mall Gazette\u00bb, messo in mostra per la critica e disapprovazione per quello che venne descritto come \"l'Americanizzazione del giornalismo inglese.\" Alcuni editori rivali, per disprezzo dell'uso che Stead fece dell'intervista, lo definirono come uno statista, bigotto riformatore sociale, uomo di scienza, artista, negoziante vagabondo e pazzo.\nAd Arnold \u00e8 attribuita la coniatura della forma espressiva detta \"New Journalism\", un termine di critica volto a definire il grande cambiamento dell'impero della stampa e dello stesso giornalismo, come avvenne in particolare con Alfred Charles William Harmsworth. Al tempo, l'irritazione di Arnold non era dovuta a Northcliffe, ma al giornalismo sensazionale del redattore del Pall Mall Gazette, William Thomas Stead, portando Arnold a pubblicare nel maggio 1887 sul periodico The Nineteenth century:\nArnold e il \u00abPall Mall Gazette\u00bb avevano sempre interagito reciprocamente e per lungo tempo, traendone entrambi benefici, fin dalla nascita del giornale nel 1865. Come critico occasionale, lui aveva instaurato una particolare amicizia con il primo redattore, Frederick Greenwood ed una conoscenza e stima reciproca con John Morley, disapprovando fortemente Stead, e dichiarando che, sotto Stead il \u00abPall Mall Gazette\u00bb tutto pu\u00f2 essere meno che letteratura.\nNel 1888, Londra viene scossa dagli efferati omicidi del serial killer Jack lo squartatore, portando ad un forte aumento di stampa di tutti i giornali londinesi, incluso il \u00abPall Mall Gazette\u00bb.Uno dei giornalisti che pi\u00f9 si occuparono di vicende di cronaca nera fu W. T. Stead, che gi\u00e0 nel 1893, spinto dal desiderio di incrementare le vendite aveva promosso una campagna volta a combattere la prostituzione minorile, oggetto che port\u00f2 ad un reale aumento delle vendite, ma anche alla carcerazione del direttore. Nonostante la bramosia di Stead di incrementare le vendite si rifiut\u00f2, al contrario di molte altre testate, di pubblicare i dettagli pi\u00f9 cruenti delle mutilazioni inflitte alle vittime di Jack lo Squartatore e utilizz\u00f2 gli omicidi di Whitechapel per invocare un \"Tribunale delle Coscienze\" tra i media.\nNell'agosto del 1888, il giornalista Edward Tyas Cook viene reclutato dall'amico, Alfred Milner che dal 1881 collaborava con il \u00abPall Mall Gazette\u00bb, per una partecipazione ad orario ridotto presso il giornale, prima sotto la guida di Morley e poi sotto quella di Stead. Cook venne intervistato da Morley nel suo periodo di collaborazione con il \u00abPall Mall Gazette\u00bb, durante l'intervista Morley chiese a Cock:\nNel 1890 Stead lascia la guida del \u00abPall Mall Gazette\u00bb, fondando la testata giornalistica Review of Reviews, passando la carica a Edward Tyas Cook, che la manterr\u00e0 per i due anni a seguire, fino alla vendita del giornale ad Astor, quando si sposter\u00e0 nel gennaio del 1893, al giornale liberale Westminster Gazette.\nNel 1892, il \u00abPall Mall Gazette\u00bb viene acquistato da William Waldorf Astor, ricco americano divenuto in seguito nobile inglese, acquistando il giornale da Thompson per \u00a350,000. Astor pone alla direzione della testata Henry Crust, sotto la guida del nuovo direttore il giornale cambia nuovamente orientamento politico, passando da liberale a conservatore.\nPersonaggi coinvolti.\nMolti sono stati i personaggi coinvolti nella stesura di articoli presso tale giornale come George Bernard Shaw, Anthony Trollope, Frederick Engels, Oscar Wilde, Robert Louis Stevenson, Spencer Walpole, Arthur Patchett Martin\nProprietari e direttori.\nProprietari\nDirettori"}
{"id": "2073838", "revid": "123490034", "url": "https://it.wikipedia.org/wiki?curid=2073838", "title": "Flora Piccoli Mancini", "text": "La vita.\nEra l'ultima figlia di Pasquale Stanislao Mancini marchese di Fusignano e della poetessa Laura Beatrice Oliva. Venne tenuta a battesimo dal generale Guglielmo Pepe, che volle darle il nome di Florestana in memoria del fratello generale Florestano Pepe. Il 23 ottobre 1880 spos\u00f2 l'ingegnere Domenico Piccoli nella Cappella Reale di Capodimonte. Ebbe quattro figli.\nSollecit\u00f2 la creativit\u00e0 di poeti e musicisti che ospitava nel suo salotto, dapprima nel palazzo del Duca di Caianello, poi in una palazzina della Baronessa La Capra: tra gli artisti ospitati si ricordano Cilea (che le dedic\u00f2 tra l'altro la Romanza op.29 n.1 per pianoforte), Gounod, Tosti, Luigi Denza, Niccol\u00f2 Van Westerhout, Gustavo Tofano. Cantava con voce di mezzosoprano; suonava il pianoforte; compose alcune romanze per canto e pianoforte e fu autrice di alcuni testi poetici musicati.\nNel 1896 si trasfer\u00ec con la famiglia a Roma e nel 1898 a Perth in Australia, dove per\u00f2 si ammal\u00f2; rientrata in Italia, si spense a soli 45 anni di et\u00e0."}
{"id": "2073850", "revid": "228587", "url": "https://it.wikipedia.org/wiki?curid=2073850", "title": "Monteacuto", "text": ""}
