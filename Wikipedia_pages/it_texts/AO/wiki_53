{"id": "2090533", "revid": "547034", "url": "https://it.wikipedia.org/wiki?curid=2090533", "title": "Pietre runiche di F\u00e4rentuna", "text": "Le Pietre runiche di F\u00e4rentuna sono delle pietre runiche risalenti all'XI secolo etichettate come U 20, U21 e U 22le quali rimangono del villaggio di F\u00e4rentuna, Uppland, Svezia. Le pietre U 20 e U 21 sono molto importanti in quanto raccontano la storia di Gerl\u00f6g e sua figlia Inga, come anche la Pietra di Hillersj\u00f6 e le Pietre di Snottsta e Vreta. Anche se i due reperti sono etichettati con sigle diverse, in origine facevano parte dello stesso monolito; al giorno d'oggi per riferirsi a tali oggetti si usa anche la denominazione U20/21.\nU20/U21.\nQuesti frammenti facevano parte dello stesso monolite, eretto da Inga in memoria di suo marito Erik e di suo padre Godric.\nTraslitterazione in caratteri latini.\n... ...k * bunta sin ... auk -... ...(u)\u00ferik * fa\u00feur sin * gu... ...-b... ...n- *\nTrascrizione in antico norreno.\n... [\u00c6iri]k(?), bonda sinn ... ok ... [G]u\u00f0rik, fa\u00f0ur sinn. Gu[\u00f0 hial]p[i a]n[d].\nTraduzione in Italiano.\n... Eir\u00edkr(?) suo marito ... e ... Gu\u00f0r\u00edkr, suo padre. Possa Dio aiutare (la sua) anima.\nU 22.\nTraslitterazione in caratteri latini.\nulfr * uk uikil + uk syrkil * \u00fea... ...- stain * \u00feina i(f)(t)i ayt\u2014u fa\u00feur sin ku*\u00fe (h)ia[lbi] a-t\nTrascrizione in antico norreno.\nUlfR ok Vikell ok Syrkell/S\u00f8rkell \u00fe\u00e6[i] ... st\u00e6in \u00feenna \u00e6fti &lt;ayt\u2014u&gt;, fa\u00f0ur sinn. Gu\u00f0 hialpi a[n]d.\nTraduzione in Italiano.\nUlfr e V\u00e9kell e Syrkell/S\u00f8rkell, loro ... questa pietra in memoria di ... loro padre. Possa Dio aiutare (la sua) anima."}
{"id": "2090534", "revid": "1442080", "url": "https://it.wikipedia.org/wiki?curid=2090534", "title": "Urbanizzazione secondaria", "text": "In ambito urbanistico si definisce urbanizzazione secondaria l'insieme dei servizi sociali a supporto di un insediamento urbano. Alcuni esempi sono:\nLa legislazione italiana definisce su scala nazionale le urbanizzazioni secondarie al 2\u00b0 comma dell'art. 4 della L.n. 847 del 1964, modificato successivamente dall'art. 44 della L.n. 865 1971.\nA queste poi si devono aggiungere le eventuali leggi regionali in materia.\nCollegamenti esterni.\nOneri di Urbanizzazione"}
{"id": "2090538", "revid": "1100311", "url": "https://it.wikipedia.org/wiki?curid=2090538", "title": "Ignacio Canuto", "text": ""}
{"id": "2090540", "revid": "123231661", "url": "https://it.wikipedia.org/wiki?curid=2090540", "title": "Saul Friedl\u00e4nder", "text": "Nato in Cecoslovacchia, ha acquisito anche la cittadinanza francese; vincitore del premio Pulitzer nel 2008 per \"Gli anni dello sterminio\", Premio Balzan 2021 per gli studi sull'olocausto e sul genocidio, \u00aboggi vive e insegna a Tel Aviv e Los Angeles\u00bb.\nVita.\nNato a Praga da genitori ebrei di lingua tedesca, Friedl\u00e4nder crebbe in Francia, dove negli anni dell'occupazione nazista tra il 1940 e il 1944 condivise la difficile esperienza dei bambini dell'Olocausto. Dal 1942 al 1944, Friedl\u00e4nder fu nascosto presso un collegio cattolico di Montlu\u00e7on, vicino a Vichy, passandosi per cristiano. I suoi genitori cercarono di fuggire in Svizzera, ma furono arrestati dai gendarmi francesi del Regime di Vichy, consegnati ai tedeschi e uccisi nelle camere a gas di Auschwitz. Friedl\u00e4nder non venne a sapere della loro morte fino al 1946.\nDopo il 1946, Friedl\u00e4nder cominci\u00f2 a sentirsi orgoglioso di essere ebreo e divent\u00f2 sionista. Nel 1948, Friedl\u00e4nder emigr\u00f2 in Israele viaggiando sulla nave dell'Irgun \"Altalena\". Dopo le scuole superiori, svolse il suo servizio militare nell'esercito israeliano e negli anni 1953-55 studi\u00f2 Scienze Politiche a Parigi. In seguito, Friedl\u00e4nder divenne segretario di Nahum Goldman, che allora era Presidente dell'Organizzazione Sionista Mondiale e del Congresso Ebraico Mondiale. Nel 1959, fu l'assistente di Shimon Peres, in quel tempo Viceministro della Difesa. Successivamente, negli anni ottanta, Friedl\u00e4nder si associ\u00f2 alla Sinistra e divenne attivo nel gruppo \"Peace Now (Pace adesso)\".\nNel 1963 ha ricevuto il suo Ph.D. dal \"Graduate Institute of International Studies\" a Ginevra, dove ha insegnato fino al 1988. Contemporaneamente Friedl\u00e4nder insegnava anche all'Universit\u00e0 Ebraica di Gerusalemme e all'Universit\u00e0 di Tel Aviv. \u00c8 divenuto molto noto negli anni sessanta con le biografie di Kurt Gerstein e papa Pio XII. Dal 1988 \u00e8 professore di Storia alla University of California, Los Angeles.\nVedute.\nFriedl\u00e4nder vede il nazismo come la negazione della vita intera, e come un tipo di \"culto della morte\". Ha affermato che l'Olocausto \u00e8 un evento talmente orrendo che il suo orrore diventa impossibile esprimerlo in lingua ordinaria. Friedl\u00e4nder reputa l'antisemitismo del partito nazista come unico nella storia, sostenendo che l\"'antisemitismo nazista\" si distinse come \"antisemitismo redentivo\u201d, cio\u00e8 come spieg\u00f2 lo stesso Friedl\u00e4nder in un'intervista, \u00abl'idea \u00e8 che il mondo sar\u00e0 salvato se gli ebrei spariranno, [...] una visione apocalittica della storia e della battaglia finale, secondo cui il peggior nemico della civilt\u00e0 ariana e dell'umanit\u00e0 sono gli ebrei\u00bb.\nFriedl\u00e4nder \u00e8 un intenzionalista sulle origini dell'Olocausto. Per\u00f2 Friedl\u00e4nder rifiuta la veduta intenzionalista estrema secondo la quale Adolf Hitler ebbe un piano generale di genocidio ebraico che risale al momento in cui scrisse \"Mein Kampf\". Friedl\u00e4nder, attraverso la sua ricerca sul Terzo Reich, ha raggiunto la conclusione che non ci fu intenzione di sterminare gli ebrei d'Europa prima del 1941. La posizione di Friedl\u00e4nder pu\u00f2 quindi essere definita quella di \"intenzionalista moderato\".\nNegli anni ottanta, Friedl\u00e4nder fece parte di un intenso dibattito con lo storico tedesco Martin Broszat in merito al suo invito di \"storicizzare\" la Germania nazista. Secondo Friedl\u00e4nder, la Germania nazista non \u00e8 e non pu\u00f2 essere considerata come facente parte di un normale periodo storico. Friedl\u00e4nder afferma che esistono \"tre dilemmi\" e \"tre problemi\" nella storicizzazione del Terzo Reich. Il primo dilemma \u00e8 la periodicizzazione storica e come cambiamenti sociali a lungo termine possano essere relazionati ad una comprensione del periodo nazista. Friedl\u00e4nder arguisce che il focalizzarsi su cambiamenti sociali a lungo termine tipo la crescita dello stato assistenziale dall'era imperiale a quella di Weimar e alla nazista, fino al momento presente \u2013 come suggerisce Broszat\u00a0\u2013 sposta il centro d'attenzione della ricerca storica dal particolare breve (era nazista) al generale lungo (la storia della Germania nel XX secolo). Friedl\u00e4nder reputa che la \"rilevanza relativa\" della crescita dello stato sociale sotto il Terzo Reich, e la sua associazione con gli sviluppi del dopoguerra, possa portare gli storici a trascurare la politica genocida dello stato nazista. Il secondo dilemma di Friedl\u00e4nder \u00e8 che, considerando il periodo nazista come un \"normale\" periodo storico ed esaminando i relativi aspetti di \"normalit\u00e0\", si possa correre il rischio di far perdere agli storici l'interesse per la \"criminalit\u00e0\" dell'era nazista. Ci\u00f2 \u00e8 particolarmente problematico per Friedl\u00e4nder, poich\u00e9 egli asserisce che gli aspetti di \"normalit\u00e0\" e di \"criminalit\u00e0\" coincidevano continuamente nella vita ordinaria della Germania nazista. Il terzo dilemma in questione si riferisce, secondo Friedl\u00e4nder, alla vaga definizione finora implicita in \"storicizzazione\", che pu\u00f2 permettere agli storici di proporre argomenti giustificativi e discolpanti sul nazionalsocialismo, tipo quelli addotti da Ernst Nolte e Andreas Hillgruber.\nIl primo problema per Friedl\u00e4nder \u00e8 che il periodo nazista \u00e8 troppo recente e fresco nella memoria popolare e gli storici non possono esaminarlo come fosse un periodo \"normale\", vedi per esempio il XVI secolo in Francia. Il secondo problema \u00e8 la \"rilevanza differenziale\" della \"storicizzazione\". Friedl\u00e4nder argomenta che lo studio del periodo nazista \u00e8 \"globale\", cio\u00e8 che appartiene a tutti, e che focalizzarsi sulla \"vita quotidiana\" \u00e8 un particolare interesse dei soli storici tedeschi. Friedl\u00e4nder asserisce che per i non-tedeschi invece, la storia dell'ideologia nazista nella pratica, specialmente in merito alla guerra e al genocidio, \u00e8 di gran lunga pi\u00f9 importante dell\"Alltagsgeschichte\" (storia di vita ordinaria). Il terzo problema per Friedl\u00e4nder \u00e8 che il periodo nazista \u00e8 talmente unico e singolare che non pu\u00f2 essere facilmente inserito nella prospettiva a lungo termine della storia tedesca, come invece suggerisce Broszat. Friedl\u00e4nder sostiene che l'essenza del nazionalsocialismo consisteva nel \"determinare chi doveva o non doveva abitare su questa terra\", e che la politica genocida del regime nazista resistette qualsiasi tentativo di integrarla come parte del \"normale\" sviluppo del mondo moderno.\nIl dibattito tra Broszat e Friedl\u00e4nder venne condotto tramite una serie di lettere dal 1987 fino alla morte di Broszat nel 1989. Nel 1990, la corrispondenza Broszat-Friedl\u00e4nder fu tradotta in inglese e pubblicata nel libro \"Reworking the Past Hitler, The Holocaust, and the Historians' Debate\" curato da Peter Baldwin.\nL'opera di Friedl\u00e4nder, \"La Germania nazista e gli ebrei\" (1997) era intesa anche come risposta alle teorie di Broszat. Il secondo volume, \"La Germania nazista e gli ebrei, 1939-1945: gli anni dello sterminio\" \u00e8 apparso nel 2007. Il libro di Friedl\u00e4nder \u00e8 \"Alltagsgeschichte\" (\"Storia di vita ordinaria\"), non di tedeschi \"ariani\" n\u00e9 della comunit\u00e0 ebraica, ma piuttosto una \"Alltagsgeschichte\" della persecuzione della comunit\u00e0 ebraica."}
{"id": "2090548", "revid": "834", "url": "https://it.wikipedia.org/wiki?curid=2090548", "title": "Aztec Autumn", "text": ""}
{"id": "2090550", "revid": "416175", "url": "https://it.wikipedia.org/wiki?curid=2090550", "title": "Jackscrew", "text": "Il jackscrew o screw jack in lingua inglese tradotto come attuatore o martinetto meccanico a vite, \u00e8 uno dei componenti degli impennaggi di coda di numerosi modelli di aeromobile, ed assume particolare rilevanza negli aerei provvisti di impennaggi con coda \"a T\", come ad esempio la serie MD-8x della Boeing.\nIl termine tradotto alla lettera significa \u201cvite di sollevamento\u201d (in gergo aeronautico viene pi\u00f9 spesso tradotto con \u201cvite di alzata\u201d).\n\u00c8 uno dei componenti del \"trim\".\nSi tratta di un componente essenzialmente meccanico, governato da un motore elettrico: \u00e8 composto da un'asta di metallo di una lunghezza pari a circa 9/10 dell'altezza dello stabilizzatore verticale, posta verticalmente all'interno della deriva. \nLo spostamento dell'equilibratore orizzontale avviene tramite un motore elettrico che trasforma in movimento meccanico l'impulso proveniente dai comandi in cabina, agendo dal basso sull'asta del jackscrew.\nLa parte alta dell'asta \u00e8 filettata in modo da scorrere nell'ingranaggio collegato agli stabilizzatori posti all'esterno della deriva (superiormente al timone) e da indurre in questi un movimento in alto/in basso.\nIl compito svolto dal jackscrew \u00e8 quello di indurre variazioni dell'angolo di attacco dello stabilizzatore orizzontale in rapporto all'asse longitudinale dell'aeromobile, alzandolo o abbassandolo meccanicamente.\nTali innalzamenti-abbassamenti sono funzionali alla regolazione del livello di beccheggio, nonch\u00e9 all'impostazione di una velocit\u00e0 costante di salita-discesa; i piloti (o il pilota automatico) per effettuare tali regolazioni agiscono sul trim.\n\u00c8 cosa nota che gli aeromobili con coda \"a T\" sono estremamente maneggevoli, appunto per tale configurazione degli impennaggi di coda, ma nello stesso tempo possono rivelarsi estremamente difficili da \"riprendere\" in caso di stallo poich\u00e9 i vortici generati dalle ali possono colpire le alette stabilizzatrici rendendole inefficaci."}
{"id": "2090567", "revid": "726373", "url": "https://it.wikipedia.org/wiki?curid=2090567", "title": "Jonas Lie (scrittore)", "text": "Vita.\nJonas Lie nacque nella localit\u00e0 di Modum, nel sud della Norvegia. Quando Jonas ebbe compiuto il quinto anno di et\u00e0, suo padre fu nominato pubblico ufficiale a Troms\u00f8, porto di accesso al Polo nord, dove trascorse sei anni della sua vita.\nStudi\u00f2 alla \"Latin School\" presso Bergen e nel 1861 entr\u00f2 alla Universit\u00e0 di Oslo dove conobbe Henrik Ibsen. Si laure\u00f2 in legge nel 1857, e incominci\u00f2 la carriera nel settore, dedicando tutto il tempo libero alle letture.\nNell'anno 1860 si spos\u00f2 con Thomasine.\nNel 1866 scrisse il suo primo lavoro, un volume di poesie, che non ebbe grande fortuna e in quel periodo intraprese l'attivit\u00e0 di giornalista.\nNel 1870 pubblic\u00f2 il romanzo \"Den Fremsynte\" (\"Il veggente\" o \"Immagini del Nordland\"). Nelle sue prime opere, l'autore si sofferm\u00f2 sulla descrizione, di impronta realistica, della vita degli esseri umani del nord e del loro rapporti con la madre.\nIn seguito viaggi\u00f2 nel continente, trasferendosi in Italia, a Roma, poi in Germania, nella Baviera e infine in Francia.\nRitorn\u00f2 nella sua terra solamente nella primavera del 1893, vicino a Kristiansund. Da questo momento, fino alla sua morte, divenne molto prolifico e si dedic\u00f2 a numerosi lavori.\nJonas Lie mor\u00ec nella localit\u00e0 di Stavern, il 5 giugno 1908."}
{"id": "2090576", "revid": "486946", "url": "https://it.wikipedia.org/wiki?curid=2090576", "title": "Ned (South Park)", "text": ""}
{"id": "2090577", "revid": "466251", "url": "https://it.wikipedia.org/wiki?curid=2090577", "title": "Signoria di Hy\u00e8res", "text": "Nel 990 Pons di Fos, visconte di Marsiglia, si aggiudica la parte est dello smembramento della Diocesi di Tolone, dove si situa Hy\u00e8res. La Provenza teoricamente \u00e8 dipendenza del Sacro Romano Impero Germanico, come contea, ma \u00e8 gestita dai visconti di Marsiglia. Nel 1050 Goffredo I di Marsiglia, visconte, e i suoi fratelli, rendono omaggio al conte di Provenza Goffredo I, dalla loro sede di Fos e dalla fortificazione \"Castrum Arearum\", volgarmente conosciuta come H\u00e9ras, che diverr\u00e0 l'attuale Hy\u00e8res.\nNel 1140, Goffredo II visconte di Marisglia, dopo aver istituito un marchesato a Fos-sur-Mer per suo figlio Pons III, gli associa Hy\u00e8res e le sue isole, e la signoria di Br\u00e9gan\u00e7on.\nDa questo marchesato si scinderanno poi diversi territori. La signoria di Giens viene istituita nel 1284 per opera di re Carlo II, che la affida al suo medico Raymond Ortolan, medico di re Carlo II. Il promontorio di Giens quindi passa di mano in mano, di signore in signore, fino a quando, nel 1691 il re Luigi XIV non istituisce il marchesato di Pontev\u00e8s-Giens, affidato a Antoine Fran\u00e7ois de Pontev\u00e8s. Le zone umide, invece, faranno capo a Hy\u00e8res.\n\u00c8 invece Francesco I di Francia che, nel 1500, istituisce il Marchesato delle Isole d'oro (Bagaud, Port-Cros, isola di Levante), che conferisce a Bertrand d'Ornezan, signore d'Astarac, barone di Saint-Blancard, consigliere del Re, ammiraglio dei mari di levante. Riceve anche il comando di Br\u00e9gan\u00e7on."}
{"id": "2090581", "revid": "1305772", "url": "https://it.wikipedia.org/wiki?curid=2090581", "title": "Ruggles-Brise", "text": "I Ruggles-Brise erano dei baronetti inglesi, il titolo fu creato il 31 gennaio 1935:"}
{"id": "2090585", "revid": "287204", "url": "https://it.wikipedia.org/wiki?curid=2090585", "title": "British Basketball League 2006-2007", "text": "La British Basketball League 2006-2007 \u00e8 stata la ventesima edizione del massimo campionato britannico.\nRispetto alla stagione precedente, sono state inserite due nuove squadre: i London United e i Worcester Wolves, provenienti dall'English Basketball League. Brighton Bears, London Towers e Birmingham Bullets escono dalla lega, i primi due annunciando di essersi presi un anno di pausa, i terzi per fallimento. Il girone all'italiana, con due partite d'andata e due di ritorno per ogni formazione, qualifica le prime otto ai play-off, disputati in gara unica.\nI Newcastle Eagles vincono il loro terzo titolo consecutivo, battendo in finale gli Scottish Rocks, che a loro volta avevano eliminato i Guilford Heat vincitori della stagione regolare."}
{"id": "2090592", "revid": "767487", "url": "https://it.wikipedia.org/wiki?curid=2090592", "title": "Ramon Zomer", "text": "Carriera.\nIn passato ha giocato per il NEC, per il e per la Nazionale Under-21 olandese, con la quale ha vinto l'Europeo nel 2006."}
{"id": "2090596", "revid": "315424", "url": "https://it.wikipedia.org/wiki?curid=2090596", "title": "Metropolia di Milano", "text": ""}
{"id": "2090609", "revid": "729019", "url": "https://it.wikipedia.org/wiki?curid=2090609", "title": "Ludwig Andreas von Khevenh\u00fcller", "text": "Biografia.\nEsponente della famiglia Khevenh\u00fcller, Ludwig Andreas era figlio del conte Franz Christoph II, conte di Khevenh\u00fcller-Frankenburg e di sua moglie, la contessa Ernestina Montecuccoli. Suo nonno materno era il celebre feldmaresciallo imperiale Raimondo Montecuccoli. Tra gli antenati di sua madre contava anche il diplomatico Massimiliano di Dietrichstein ed il principe Carlo I del Liechtenstein.\nCombatt\u00e9 sotto Eugenio di Savoia nella guerra di successione spagnola (1701 \u2013 1714) e si distinse nella battaglia di Petervaradino (1716) e nell'assedio di Belgrado (1717), per cui nel 1723 divenne generale di cavalleria e quindi luogotenente feldmaresciallo.\nDurante la guerra di successione polacca, nella battaglia di Parma (29 giugno 1734) cadde il comandante in capo austriaco Claudio Florimondo d'Argenteau, conte di Mercy, per cui Khevenh\u00fcller assunse temporaneamente il comando supremo dell'armata austriaca in Italia fino all'arrivo del feldmaresciallo K\u00f6nigsegg.\nNel 1736, dietro suggerimento del principe Eugenio di Savoia Khevenh\u00fcller fu nominato feldmaresciallo. Poco dopo egli si afferm\u00f2 nella guerra russo-turca dal 1735 al 1739 riuscendo a sconfiggere il 28 settembre 1737 l'armata ottomana, numericamente superiore, nella battaglia di Radojevatz.\nKhevenh\u00fcller raccolse i suoi maggiori successi nella guerra di successione austriaca (1740 \u2013 1748). Come comandante in capo dell'armata del Danubio egli non solo riusc\u00ec in pochi giorni a cacciare dall'Austria le truppe franco-bavaresi ma invase anche la Baviera occupandone la capitale Monaco.\nNell'estate del 1742 dovette tuttavia ritirarsi a causa della mancanza di soldati, ma nella campagna successiva, sotto il comando del principe Carlo Alessandro di Lorena occup\u00f2 nuovamente il sud della Baviera ed in giugno costrinse l'imperatore Carlo VII ad accettare la convenzione di Nieder-Sch\u00f6nfeld.\nAl suo rientro a Vienna l'imperatrice Maria Teresa lo insign\u00ec dell'Ordine del Toson d'oro.\nNel 1888 fu il suo nome assegnato al 7\u00ba reggimento di cavalleria. Ancor oggi la caserma dell'esercito austriaco a Klagenfurt porta il suo nome ed il 25\u00ba battaglione di Cacciatori ivi stanziato si richiama alla tradizione di questo reggimento.\nBibliografia.\nin tedesco:"}
{"id": "2090612", "revid": "767487", "url": "https://it.wikipedia.org/wiki?curid=2090612", "title": "Monkeyshines", "text": "Monkeyshines anche conosciuto come \"Monkeyshines, No. 1\", \u00e8 il primo film girato negli Stati Uniti d'America.\nStoria.\nSi tratta di un film sperimentale, diretto e girato da William Dickson e William Heise per testare il kinetoscopio dei laboratori Edison, precursore dell'odierno proiettore cinematografico. Ne vennero realizzati altri due \"Monkeyshines 2\" e \"Monkeyshines 3\", sempre su commissione degli Edison labs.\nCos\u00ec come i successivi film \"Monkeyshines 2\" e \"Monkeyshines 3\", il film dura pochi secondi ed \u00e8 caratterizzato da una visuale opaca di una figura umana, ma le tecnologie sviluppate per questi film saranno poi alla base della costruzione dei moderni apparecchi di fotografia.\nSecondo gli studiosi di cinema, non \u00e8 sicuro che \"Monkeyshines\" sia stato filmato nel 1889, poich\u00e9 le date di produzione sono anacronistiche: alcune segnano il giugno 1889 con John Ott protagonista, e altre date indicano il periodo il 21 e il 27 novembre 1890 con la partecipazione di Giuseppe Sacco Albanese."}
{"id": "2090613", "revid": "6923", "url": "https://it.wikipedia.org/wiki?curid=2090613", "title": "Dan Garrett", "text": "Dan Garret \u00e8 un personaggio immaginario dei fumetti pubblicato negli Stati Uniti d'America dalla Fox Feature Syndicate e poi da altri editori; \u00e8 stato il primo a personificare Blue Beetle, supereroe del periodo Golden Age; questa versione del personaggio esord\u00ec in \"Mystery Men Comics\" n. 1 (agosto 1939) edito per poi passare in una sua serie dedicata di sessanta numeri.\nStoria editoriale.\nUn personaggio popolare dell'era, ha avuto per poco un proprio fumetto, disegnato da Jack Kirby con uno pseudonimo e da altri, e uno show radiofonico di 48 episodi della durata di trenta minuti ognuno. Quando i supereroi sono passati di moda alla fine degli anni quaranta, Gardner Fox minimizz\u00f2 l'aspetto supereroistico di Blue Beetle (le sue abilit\u00e0 super umane furono rimosse) e infine lo releg\u00f2 a un ospite per le vere storie di crimine prima che il personaggio andasse in rovina.\nI diritti sul personaggio di Blue Beetle vennero acquisiti dalla Charlton Comics che ristamp\u00f2 alcune storie in collane antologiche oltre alla serie \"Blue Beetle\" di quattro numeri da 18 a 21. Durante la Silver Age dei fumetti, la Charlton rivisit\u00f2 il personaggio per una nuova serie di Blue Beetle che conserv\u00f2 il suo nome (ma aggiunse una seconda letteta \"T\"), ma nessun potere o origine nota. Questa versione di Blue Beetle era l'archeologo Dan Garrett, che ottenne superpoteri (forza, volo e l'abilit\u00e0 di generare i lampi) da uno scarabeo mistico che trov\u00f2 durante uno scavo in Egitto, dove fu usato per imprigionare un malvagio faraone mummificato. Si sarebbe trasformato in Blue Beetle dicendo la parola \"Kaji Dha!\". Questa versione venne realizzata da Joe Gill e dal disegnatore Tony Tallarico.\nIl personaggio di Dan Garrett ritorn\u00f2 brevemente in \"Blue Beetle\" (vol. 6), resuscitato dal suo mistico scarabeo per battersi col suo successore.\nLa versione Charlton di Blue Beetle venne riportata alla ribalta nel secondo numero della serie degli anni ottanta della DC Comics \"Origini Segrete\", in cui le sue origini furono riscritte insieme a quelle di Ted Kord. Le successive apparizioni di Dan Garrett (nei flashback) inclusero camei o comparse in testate quali \"Infinity, Inc.\", \"Capitan Atomo\", \"JLA:Anno Uno\" e \"Leggende dell'Universo DC\".\nPersonaggio.\nIl personaggio \u00e8 figlio di un ufficiale di polizia ucciso da un criminale; Dan Garret indoss\u00f2 un giubbetto antiproiettili (descritto da lui come \"sottile e leggero come la seta\") e temporaneamente ottenne la forza super umana dopo aver ingerito la misteriosa vitamina 2-X.\nIl cast di supporto rimase piuttosto stabile attraverso queste storie originali, e includeva Joan Mason, una reporter di cronaca criminale per il \"Daily Blad\"e che voleva essere la protagonista delle sue storie, e Mike Mannigan, lo sterotipo del partner irlandese di Dan Garret nelle forze armate. Il Dottor Franz, un farmacista locale e l'inventore del vestito antiproiettili e della formula 2-X, gioc\u00f2 un largo ruolo nei primissimi numeri, ma infine se ne and\u00f2 dalla squadra.\nEredit\u00e0.\n\"Booster Gold\" vol. 2 n. 22 (2007), stabil\u00ec che l'incarnazione del Blue Beetle-Daniel Garrett fece il suo debutto il 14 agosto 1939. Il Blue Beetle Jaime Reyes incontr\u00f2 la nipote di Dan Garrett, Danielle, in \"Blue Beetle\" n. 9 (2007). Incontr\u00f2 anche Dan stesso in \"Booster Gold\" vol. 2 n. 6."}
{"id": "2090617", "revid": "1305772", "url": "https://it.wikipedia.org/wiki?curid=2090617", "title": "Tweek", "text": ""}
{"id": "2090618", "revid": "1305772", "url": "https://it.wikipedia.org/wiki?curid=2090618", "title": "X JAPAN Virtual Shock 001", "text": "X JAPAN Virtual Shock 001 \u00e8 un videogioco per Sega Saturn del 1995. Ha come tema centrale la rock band giapponese X Japan.\nIl giocatore si trova nei panni di un fotografo ad un concerto della band. Lo scopo \u00e8 quello di fotografare il gruppo e i singoli membri.\nIl gioco contiene delle esibizioni live della band."}
{"id": "2090623", "revid": "729019", "url": "https://it.wikipedia.org/wiki?curid=2090623", "title": "Nardi FN.305", "text": "Il Nardi FN.305 fu un aereo da addestramento caccia e trasporto leggero sviluppato dall'azienda italiana Fratelli Nardi negli anni trenta e prodotto dalla Rinaldo Piaggio.\nStoria del progetto.\nIl Nardi FN.305 fu progettato come aereo da addestramento caccia e collegamento, il prototipo venne portato in volo per la prima volta il 19 febbraio 1935 (Matricola MM277 - pilota Arturo Ferrarin). L'FN.305 era un monoplano ad ala bassa a sbalzo con struttura mista. Aveva un carrello d'atterraggio con slitta di coda e ruote retrattili nella fusoliera. La propulsione era assicurata da un motore radiale Fiat A.70S da 200\u00a0CV montato nella parte anteriore della fusoliera. Il prototipo era un biposto in tandem con abitacolo chiuso. Dovevano essere prodotte sia la versione mono che la biposto, e il secondo prototipo fu un monoposto da addestramento caccia, seguito da un biposto da addestramento di base, entrambi avevano l'abitacolo aperto. Fu prodotta la versione a lungo raggio FN.305D dotata di radiale 9 cilindri Walter Bora da 200 CV. Il primo esemplare di questa versione era un biposto, e nel marzo 1939 fu utilizzato per un volo Roma-Addis Abeba, conquistando il record di classe per aver coperto 4.463,8\u00a0km alla media di 240\u00a0km/h. Il secondo FN.305D fu un monoposto acquistato dalla Romania per un tentativo, fallito, di trasvolata atlantica senza scalo.\nIl prototipo fu riequipaggiato con un motore Alfa Romeo 115 e denominato FN.305A; in questa configurazione fu prodotto dalla Piaggio, non avendo la Nardi sufficiente capacit\u00e0 produttiva. La Regia Aeronautica aveva ordinato 285 esemplari, per la maggior parte biposto FN.305A da collegamento ed addestramento caccia. Alcuni esemplari furono prodotti nelle versioni monoposto FN.305B (con abitacolo aperto) e FN.305C (chiuso). Successivamente all'ordine italiano, nel 1938 nove aerei furono venduti al Cile e 31 alla Romania. In Romania furono poi costruiti su licenza dalla Industria Aeronautic\u0103 Rom\u00e2n\u0103 (IAR) 124 esemplari. Il maggior ordine per l'esportazione venne dalla Francia, ma al momento della dichiarazione di guerra, nel giugno 1940, erano stati consegnato solo 41 esemplari. L'ultimo cliente estero fu l'Ungheria, che ordin\u00f2 50 esemplari, mentre 26 velivoli vennero requisiti dalla Luftwaffe, dopo l'8 settembre 1943, e destinati a compiti di collegamento.\nFu sviluppata una versione migliorata denominata Nardi FN.315."}
{"id": "2090626", "revid": "199745", "url": "https://it.wikipedia.org/wiki?curid=2090626", "title": "Correggiola", "text": ""}
{"id": "2090631", "revid": "110157", "url": "https://it.wikipedia.org/wiki?curid=2090631", "title": "Jarmila Kratochv\u00edlov\u00e1", "text": "Biografia.\nDopo una carriera costellata da malattie ed infortuni, sempre all'ombra della tedesca dell'est Marita Koch, ha avuto il suo anno d'oro nel 1983. Il 26 luglio di quell'anno al \"meeting\" di Monaco di Baviera, a cui partecipava come allenamento, ha stabilito inaspettatamente il record mondiale degli 800 metri, prestazione che l'ha convinta a tentare una difficile doppietta ai Campionati mondiali di atletica leggera di Helsinki, dove, sfidando un programma molto ravvicinato, vince prima agevolmente gli 800 metri e poi stabilisce anche il primato dei 400 metri, vincendoli. Due anni dopo la Koch ottiene per\u00f2 il nuovo record sul giro di pista.\nLa Kratochv\u00edlov\u00e1 \u00e8 tuttora detentrice anche del record mondiale di 400 metri piani indoor, con 49\"59, stabilito a Milano il 7 marzo 1982. Al coperto ha conquistato tre titoli europei consecutivi, dal 1981 al 1983. Su di lei, nel corso della sua carriera, sono circolati sospetti circa la sua reale identit\u00e0 sessuale. La Kratochv\u00edlov\u00e1 oggi fa l'allenatrice a \u010c\u00e1slav e, saltuariamente, la commentatrice sportiva per la TV ceca.\nRecord nazionali.\nSeniores.\nRecord nazionali cechi"}
{"id": "2090640", "revid": "56818", "url": "https://it.wikipedia.org/wiki?curid=2090640", "title": "Carolina del sud", "text": ""}
{"id": "2090641", "revid": "438678", "url": "https://it.wikipedia.org/wiki?curid=2090641", "title": "La signora e i suoi mariti", "text": "La signora e i suoi mariti (\"What a Way to Go!\") \u00e8 un film del 1964, diretto da J. Lee Thompson, con protagonista Shirley MacLaine.\nTrama.\nLouisa May Foster \u00e8 una giovane donna che va alla ricerca di un marito. Ogni volta che si sposa, lo sfortunato consorte, dopo essersi arricchito enormemente, muore in circostanze per di pi\u00f9 ridicole. Louisa si trova cos\u00ec a diventare erede di un'immensa fortuna che aumenta di matrimonio in matrimonio ma che per\u00f2 la lascia senza amore...\nProduzione.\nIl cast, ricco di star del cinema di Hollywood, comprende anche Paul Newman, Robert Mitchum, Dean Martin, Gene Kelly, Dick Van Dyke e Robert Cummings. Vi appare anche Margaret Dumont, nota come spalla dei fratelli Marx, alla sua ultima interpretazione cinematografica. Gli abiti di scena di Shirley MacLaine furono realizzati dalla grande costumista statunitense Edith Head."}
{"id": "2090642", "revid": "1632387", "url": "https://it.wikipedia.org/wiki?curid=2090642", "title": "Mourning Widows (album)", "text": "Mourning Widows \u00e8 il primo album della rock band statunitense Mourning Widows, pubblicato nel 1998.\nTutti i brani sono stati scritti da Nuno Bettencourt, ad eccezione di \"True Love in the Galaxy\", scritta dallo stesso Bettencourt in collaborazione con Anthony J. Resta."}
{"id": "2090645", "revid": "1632387", "url": "https://it.wikipedia.org/wiki?curid=2090645", "title": "Furnished Souls for Rent", "text": "Furnished Souls For Rent \u00e8 il secondo album della rock band statunitense Mourning Widows."}
{"id": "2090655", "revid": "122243498", "url": "https://it.wikipedia.org/wiki?curid=2090655", "title": "Biblioteca civica di Parma", "text": "La Biblioteca civica di Parma \u00e8 la pi\u00f9 grande e la pi\u00f9 antica biblioteca di Parma.\nStoria.\nIl patrimonio storico della biblioteca si forma dall'aggregazione e stratificazione di nuclei diversi: da un lato dei fondi ereditati dalla Biblioteca Popolare Parmense attiva a Parma nel 1870, dall'altro dei fondi della Biblioteca dell'Archivio Storico Comunale.\nLa Biblioteca dell'Archivio viene riordinata ed arricchita sotto la guida dell'archivista Enrico Scarabelli Zunti durante l'ultimo quarto del diciannovesimo secolo. Con donazioni proprie e acquisti finanziati dal Comune di Parma incrementa il fondo librario dell'Archivio, con opere e opuscoli riguardanti la storia, le persone e la cultura di Parma. Questo fondo ammonta a 5000 unit\u00e0 quando il Sitti ne redige un inventario nel 1914. A Scarabelli Zunti succedono come Archivisti comunali Giuseppe Sitti e Maurizio Corradi Cervi. Nel 1912 il Comune di Parma assegna una sede stabile alla Biblioteca Popolare Parmense, presso la scuola Jacopo Sanvitale, in vicolo San Marcellino. Durante il periodo fascista, nel 1938, la Biblioteca Popolare viene denominata Biblioteca Comunale. La fusione fra la ex Biblioteca Popolare (ora Biblioteca Comunale) e la Biblioteca dell'Archivio storico avviene verso il 1940 quando le due biblioteche passano entrambe sotto la direzione dell'Archivista comunale, Maurizio Corradi Cervi, e condividono la stessa sede di vicolo San Marcellino. Dal 1980 la Biblioteca Civica \u00e8 pienamente funzionante nella nuova sede ricavata nell'ala nord-ovest dell'Ospedale Vecchio. Dal 2004, insieme alle altre biblioteche comunali, fa parte dell'istituzione Biblioteche del Comune di Parma.\nLe raccolte.\nLa Biblioteca Civica \u00e8 principalmente una biblioteca di pubblica lettura a scaffale aperto, ma assolve anche a compiti di conservazione possedendo circa 2000 libri antichi e di pregio. \u00c8 articolata in varie sezioni fra cui menzioniamo: la sezione Locale, con un'ampia dotazione di libri e opuscoli sulla cultura locale, le Sezioni a scaffale aperto dedicate all'arte, architettura, pittura e narrativa contemporanea, la sezione dedicata ai fumetti. Dal 2004 la Biblioteca Civica si \u00e8 dotata di uno spazio riservato agli adolescenti, denominato La Tana dell'Orso, con raccolte di materiale multimediale: dischi di musica rock e film su DVD.\nBiblioteca Bizzozero.\nPresso la Biblioteca Civica di Parma vi \u00e8 anche la Biblioteca Bizzozero, specializzata sull'agricoltura e settori collaterali (veterinaria, zootecnia, industria alimentare, gastronomia, tutela dell'ambiente naturale e giardinaggio). Dal 1967 l'Ispettorato all'Agricoltura di Parma aveva aperto la sua biblioteca al pubblico. Passata di propriet\u00e0 alla regione, e dal 1981 \u00e8 in gestione al Comune di Parma. Ha una dotazione di 20.000 volumi e 1.000 testate periodiche. \u00c8 stata dedicata ad Antonio Bizzozero, illustre agronomo che per 30 anni resse la \"Cattedra ambulante di agricoltura\" Oltre a un \"Fondo Bizzozero\" con i libri e i documenti raccolti dall'agronomo, vi \u00e8 un \"Fondo del Comizio agrario di Parma\", nome della prima organizzazione agricola ottocentesca."}
{"id": "2090658", "revid": "767487", "url": "https://it.wikipedia.org/wiki?curid=2090658", "title": "Carlo Placci", "text": "Biografia.\nNasce da Gennaro Placci, banchiere originario di Faenza, e dalla messicana Mar\u00eda Guadalupe Ruiz Villegas. \nNei primi anni della giovinezza frequenta i salotti della migliore societ\u00e0 fiorentina, legge i poeti inglesi e i narratori francesi. Nel 1880 conosce Violet Paget una giovane ventiquattrenne nata in Francia da genitori inglesi, futura scrittrice che, con lo pseudonimo di Vernon Lee, pubblicher\u00e0 numerosi romanzi e racconti di genere fantastico, e con la quale avr\u00e0 una intensa corrispondenza.\nNella sua formazione letteraria ha per\u00f2 un ruolo preminente il poeta, critico letterario e traduttore Enrico Nencioni, collaboratore del giornale romano \"Il Fanfulla della Domenica\" e di altre riviste quali \"La Domenica letteraria\", \"La Domenica del Fracassa\" e \"Cronaca bizantina\". Proprio con \"Cronaca bizantina\", quindicinale romano a carattere letterario-sociale-artistico dell'editore Angelo Sommaruga, grazie all'interessamento di Nencioni e invitato dal giovane D'Annunzio, Placci inizier\u00e0 a collaborare. Nell'ambiente della rivista avr\u00e0 modo di conoscere e frequentare scrittori, intellettuali quali Matilde Serao e Ruggero Bonghi e il \"dandy\" Giuseppe Napoleone Primoli, noto come \"Geg\u00e8\" Primoli.\nMondano e appassionato di viaggi, scrive briosi articoli sui luoghi che visita, frequenta salotti, conosce lo storico Salvemini e l'economista e sociologo Pareto. Influenzato dalle correnti del realismo letterario, nel 1892 pubblica, per le edizioni Treves, il romanzo \"Il furto\". Prova, poi, senza risultati apprezzabili, a cimentarsi nella critica d'arte, e in questo periodo conosce e diviene amico dello storico d'arte statunitense Bernard Berenson.\nNel 1897, sempre con Treves, pubblica un'altra opera narrativa: \"Mondo mondano\", una serie di novelle che saranno poco apprezzate dalla critica. Dal 1908 inizia la collaborazione con il \"Corriere della Sera\" ove trover\u00e0 l'appoggio di Ugo Ojetti, scrittore, critico d'arte, firma importante e direttore (nel biennio 1926-27) del quotidiano milanese. Alcuni suoi articoli, dai toni eccessivamente nazionalistici, sono respinti dal direttore Luigi Albertini. La collaborazione con il quotidiano terminer\u00e0 nel 1931.\nNell'agosto del 1914, quando inizia la prima guerra mondiale si trova in Germania e, dopo esser riuscito, non senza difficolt\u00e0, a rientrare in Italia, si schiera a favore dell'intervento italiano nel conflitto.\nNel 1919, inviato della rivista letteraria fiorentina \"Il Marzocco\" segue a Parigi i lavori della Conferenza di pace. Nella capitale francese, frequentando i salotti cittadini, e a Bruxelles trascorre gli ultimi anni della sua vita.\nRientrato in Italia, muore ottantenne a Firenze."}
{"id": "2090665", "revid": "486946", "url": "https://it.wikipedia.org/wiki?curid=2090665", "title": "Leopold &quot;Butters&quot; Stotch", "text": ""}
{"id": "2090666", "revid": "834", "url": "https://it.wikipedia.org/wiki?curid=2090666", "title": "Blokken", "text": ""}
{"id": "2090667", "revid": "106868998", "url": "https://it.wikipedia.org/wiki?curid=2090667", "title": "Herbert Huber", "text": "Biografia.\nSpecialista delle prove tecniche, Herbert Huber ottenne il primo risultato di rilievo in Coppa del Mondo nella gara che inaugur\u00f2 il circuito, lo slalom speciale disputato il 5 gennaio 1967 a Berchtesgaden, piazzandosi 8\u00ba. Il 12 marzo seguente a Franconia sal\u00ec per la prima volta sul podio piazzandosi 3\u00ba in slalom speciale, dietro al francese Jean-Claude Killy e allo statunitense Jimmy Heuga. Pochi giorni dopo, il 26 marzo, nella stessa specialit\u00e0 a Jackson Hole conquist\u00f2 la prima vittoria, di tre complessive in carriera, nel circuito.\nVenne convocato per i X Giochi olimpici invernali di , sua unica presenza olimpica, dove si aggiudic\u00f2 la medaglia d'argento nello slalom speciale, valida anche ai fini dei Mondiali 1968. Il 6 aprile dello stesso anno colse a Heavenly Valley la sua ultima vittoria in Coppa del Mondo, in slalom gigante; a fine stagione risult\u00f2 3\u00ba sia nella classifica generale, sia in quella di slalom gigante.\nNel 1969 si classific\u00f2 2\u00ba nella classica combinata dell'Hahnenkamm di Kitzb\u00fchel del 18-19 gennaio, dietro al francese Guy P\u00e9rillat, e il 21 dicembre ottenne il suo ultimo podio in Coppa del Mondo, nonch\u00e9 ultimo piazzamento internazionale in carriera, a Lienz in slalom speciale, chiudendo 2\u00ba alle spalle del francese Jean-No\u00ebl Augert. Il 15 luglio dell'anno seguente l'atleta, sofferente di una forma depressiva, si suicid\u00f2 a Kitzb\u00fchel all'et\u00e0 di 25 anni.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2090668", "revid": "1305772", "url": "https://it.wikipedia.org/wiki?curid=2090668", "title": "Dog Eat Dog", "text": "Dog Eat Dog (\"cane mangia cane\" in lingua inglese) pu\u00f2 riferirsi a:"}
{"id": "2090669", "revid": "767487", "url": "https://it.wikipedia.org/wiki?curid=2090669", "title": "Infinito ao meu redor", "text": "Infinito ao meu redor \u00e8 un video documentario della cantante brasiliana Marisa Monte pubblicato nel 2008 su DVD-Video.\nIl video.\n\"Infinito ao meu redor\" \u00e8 un documentario musicale registrato durante il \"tour\" mondiale realizzato da Marisa Monte tra il 2006 e il 2007.\nI titoli del DVD e del \"tour\" sono giochi di parole derivati dalla fusione dei titoli dei due album pubblicati contemporaneamente dalla cantante di Rio de Janeiro nel 2006, \"Infinito particular\" e \"Universo ao meu redor\". Il \"tour\" era stato intitolato \"Universo particular\" per sottolineare la complementarit\u00e0 dei due dischi, diversi per stile musicale (uno dedicato al samba, l'altro al pop) e anche per la grafica di copertina, ma simili per atmosfere e per la scelta degli strumenti e delle sonorit\u00e0. Il DVD pubblicato nel 2008, testimonianza filmata e sonora del lungo \"tour\", \u00e8 stato intitolato \"Infinito ao meu redor\" utilizzando le parole \"avanzate\" dai titoli dei due album.\nProdotto dalla Phonomotor (la casa discografica e di produzione di Marisa Monte), distribuito dalla EMI e sponsorizzato da Natura Brasil (una societ\u00e0 di cosmesi specializzata in prodotti naturali e sostenibili), il DVD contiene un documentario diretto da Vicente Kubrusly nel quale viene mostrata la vita in tourn\u00e9e della cantante brasiliana, con interviste, \"backstage\" e testimonianze filmate dei luoghi visitati.\nIl documentario \u00e8 completato da 9 canzoni registrate dal vivo e filmate durante due dei tanti concerti della tourn\u00e9e. Oltre alle due canzoni che danno il titolo ai due album del 2006 e ad altre tratte dagli stessi dischi, sono presenti tre canzoni inedite, tra le quali spicca \"N\u00e3o proibido\", pubblicata anche come singolo nell'ottobre del 2008 e balzata immediatamente in cima alla classifica di vendita brasiliana.\nLo spettacolo \"Universo particular\" ha portato Marisa Monte ad esibirsi in 24 citt\u00e0 di 17 paesi (18 in Brasile) di tutti i continenti per un totale di circa 150 date (tra cui tre concerti in Italia, il 27 settembre 2006 a Milano, il 30 a Firenze e il 1\u00ba ottobre a Roma).\nLa confezione contiene anche un CD con le 9 tracce audio delle canzoni registrate dal vivo presenti nel DVD.\nContenuti.\nDisco 2 - CD.\nNota: tracce audio delle esibizioni dal vivo presenti nel DVD."}
{"id": "2090674", "revid": "767487", "url": "https://it.wikipedia.org/wiki?curid=2090674", "title": "Rapporto di diluizione", "text": "Il rapporto di diluizione, anche indicato nella forma inglese bypass ratio, BPR o rapporto di bypass, \u00e8 un parametro progettuale dei turboreattori a doppio flusso (turboventola) che indica il rapporto tra il flusso in massa secondario (o freddo), ovvero la portata in massa di aria passante dal bypass , ed il flusso in massa primario (o caldo), ovvero elaborato da compressore, combustore e turbina. Un rapporto di bypass di 10:1, ad esempio, indica che per ogni chilogrammo di aria che passa per la camera di combustione ce ne sono dieci passanti per il bypass.\nNei motori ad alto rapporto di diluizione, la gran parte della spinta \u00e8 generata dalla ventola piuttosto che dalla espansione dei gas di combustione nell'ugello di scarico. Questi motori sono caratterizzati da bassi consumi specifici e bassa rumorosit\u00e0 e sono generalmente impiegati sugli aerei da trasporto.\nI motori a basso BPR, pi\u00f9 vicini alle caratteristiche di un turbogetto semplice, sono invece preferiti per applicazioni in cui \u00e8 richiesta una elevata velocit\u00e0 di volo (anche supersonica) ed un elevato rapporto spinta/peso. Sono oggi tipicamente impiegati su velivoli militari da combattimento.\nPrincipi di funzionamento.\nUn motore a reazione genera la spinta accelerando un fluido che, nel caso di un esoreattore quale \u00e8 il turbogetto o il turboventola, \u00e8 costituito essenzialmente dall'aria circostante che fluisce ed \u00e8 elaborata nel motore. Nel caso di un turbogetto, una parte dell'energia chimica del combustibile liberata nella camera di combustione sotto forma di energia termica, viene convertita in energia meccanica dalla turbina. Questa parte di energia meccanica non \u00e8 impiegata a scopo propulsivo, ma solo per mantenere il compressore in rotazione. Una parte dell'energia termica viene invece trasformata in energia cinetica nell'ugello di scarico, generando, per il principio di azione e reazione, la spinta.\nIn un turboelica, invece, la turbina estrae dal fluido elaborato dal motore una quantit\u00e0 maggiore di energia meccanica, necessaria a mantenere in rotazione l'elica per accelerare l'aria esternamente al motore stesso, lasciando nel getto una quantit\u00e0 di energia (termica e cinetica) minima. Il turboventola, a sua volta, pu\u00f2 essere concettualmente considerato come un caso intermedio tra i due precedenti, con la ventola assimilabile ad un'elica intubata, ma con un getto in cui continua ad essere disponibile per la propulsione una quantit\u00e0 di energia non trascurabile. In termini di rapporto di bypass, un turboventola con BPR=0 avr\u00e0 le prestazioni di un turbogetto; all'opposto, con BPR molto elevato (~ 100), si avranno le prestazioni di un turboelica. I turboventola sono poi divisibili in due sottoclassi: a flussi associati, in cui il flusso freddo ed il flusso caldo si ricongiungono a monte dell'ugello di scarico comune ed a flussi separati, in cui il flusso freddo viene scaricato a monte ed esternamente all'ugello di scarico dedicato al solo flusso caldo.\nDescrizione analitica.\nSpinta.\nConsiderando, per semplicit\u00e0, la spinta di un turboventola a flussi associati con ugello adattato e trascurando il contributo della portata in massa di combustibile si ha che la spinta vale:\ndove:\nLa stessa spinta, quindi, pu\u00f2 essere indifferentemente ottenuta (a parit\u00e0 di velocit\u00e0 di volo) con minori velocit\u00e0 di efflusso ma BPR pi\u00f9 elevati (maggiore portata di aria nel flusso freddo) o con maggiori velocit\u00e0 di efflusso e minori BPR.\nRendimento e consumo specifico.\nPer valutare il \"costo\" di questa spinta, ossia la quantit\u00e0 di energia necessaria alla produzione della spinta bisogna considerare l'efficienza che lega la potenza disponibile (dovuta all'energia chimica del combustibile) alla potenza propulsiva (quella effettivamente utilizzata per il moto) e alla potenza dissipata (o residua) del getto. Tralasciando come sopra i contributi della portata in massa di carburante la potenza propulsiva vale:\nMentre la potenza dissipata nel getto vale:\nDefinendo la potenza del getto (formula_8) come la somma della potenza propulsiva e della potenza dissipata, si pu\u00f2 introdurre il rendimento propulsivo pari a:\nsostituendo formula_3 con il valore ricavato dall'espressione della spinta si ottiene:\nQuesta relazione mostra come, a parit\u00e0 di spinta e velocit\u00e0 di volo, il rendimento propulsivo cresca al crescere della portata di aria trattata.\nIl consumo specifico, invece, pu\u00f2 essere scritto come:\ndove formula_13 indica il rapporto tra la portata in massa del combustibile e quella del flusso caldo.\nAnche qui, a parit\u00e0 di spinta, l'aumento della portata del flusso freddo provoca la diminuzione del consumo specifico, contemporaneamente all'abbassamento della velocit\u00e0 media di efflusso.\nPregi e difetti.\nUn aumento del rapporto di bypass ha un benefico influsso sul rendimento propulsivo e, conseguentemente, sul consumo specifico, permettendo al velivolo che lo utilizza autonomie maggiori. In aggiunta, accelerare una maggiore massa di aria ad una velocit\u00e0 minore comporta una riduzione nelle emissione sonore, dal momento che il rumore generato \u00e8 proporzionale all'ottava potenza della velocit\u00e0 del getto. Queste due propriet\u00e0 rendono il turboventola ad alto BPR particolarmente apprezzato nei velivoli da trasporto civili subsonici che possono cos\u00ec abbattere i consumi di combustibile e ridurre l'impatto dell'inquinamento acustico nei dintorni degli aeroporti. All'aumentare del BPR, per\u00f2, aumentano anche i pesi, gli ingombri e la resistenza aerodinamica del motore nelle fasi di volo in cui non \u00e8 richiesta la massima spinta, che possono risultare incompatibili con le specifiche di progetto dell'aeromobile.\nViceversa un'alta velocit\u00e0 dei gas di scarico \u00e8 preferita nel volo supersonico dove i motori con alto BPR mostrano rendimenti (e consumi) peggiori dei motori a BPR basso (o al limite, nullo). Per questo motivo gli aerei da combattimento impiegano tipicamente turbofan con rapporto di bypass compreso tra 0 e 1, e sono associati a postbruciatori che beneficiano dell'apporto di ossigeno del flusso freddo e che permettono considerevoli aumenti di spinta (pur se temporanei) senza rinunciare alla compattezza e leggerezza."}
{"id": "2090676", "revid": "2184720", "url": "https://it.wikipedia.org/wiki?curid=2090676", "title": "Better (Guns N' Roses)", "text": "Better \u00e8 un singolo del gruppo musicale statunitense Guns N' Roses, pubblicato il 17 novembre 2008 dalle etichette discografiche Geffen e Interscope Records. Si tratta del secondo singolo estratto dall'album \"Chinese Democracy\", uscito in Italia il 21 novembre 2008.\nIl brano \u00e8 stato scritto da Axl Rose e Robin Finck e prodotto da Axl Rose insieme a Caram Costanzo.\nEsistono due versioni di questa canzone, una quella estratta come singolo e una contenuta nell'album molto somiglianti ma diverse, la stessa cosa per l'altro singolo, \"Chinese Democracy\"."}
{"id": "2090685", "revid": "61051", "url": "https://it.wikipedia.org/wiki?curid=2090685", "title": "Ratno vazduhoplovstvo i protivvazdu\u0161na odbrana Vojske Jugoslavije", "text": ""}
{"id": "2090686", "revid": "767487", "url": "https://it.wikipedia.org/wiki?curid=2090686", "title": "Sessions from Room 4", "text": "Sessions from Room 4 \u00e8 un EP realizzato della rock band statunitense Population 1."}
{"id": "2090687", "revid": "66387", "url": "https://it.wikipedia.org/wiki?curid=2090687", "title": "Bypass ratio", "text": ""}
{"id": "2090688", "revid": "767487", "url": "https://it.wikipedia.org/wiki?curid=2090688", "title": "Stewart Headlam", "text": "Biografia.\nDopo aver sostenuto un percorso scolastico che lo ha visto prima all'Eton College e in seguito all'Universit\u00e0 di Cambridge divenne amico di numerosi personaggi iullustri della sua epoca, fra cui Oscar Wilde, fu lui infatti a prenderlo una volta uscito di prigione."}
{"id": "2090691", "revid": "110157", "url": "https://it.wikipedia.org/wiki?curid=2090691", "title": "Population 1 (album)", "text": "Population 1 \u00e8 l'album di debutto della rock band statunitense Population 1. Tutti i brani sono stati registrati dal chitarrista Nuno Bettencourt. \nTracce.\nTutte le canzoni scritte da Nuno Bettencourt, eccetto \"Sick Punk\" scritta da Nuno Bettencourt e Anthony J. Resta."}
{"id": "2090692", "revid": "834", "url": "https://it.wikipedia.org/wiki?curid=2090692", "title": "D\u00e9j\u00e0 Dead", "text": ""}
{"id": "2090696", "revid": "74801", "url": "https://it.wikipedia.org/wiki?curid=2090696", "title": "Michio Morishima", "text": "Biografia.\nStudi\u00f2 economia e sociologia sotto Yasuma Takada. Nel 1946 si laure\u00f2 all'Universit\u00e0 di Kyoto, insegn\u00f2 nell'Universit\u00e0 di Kyoto e in quella di Osaka. Fond\u00f2 lo \"Institute of Social and Economic Research\" (ISER) dell'Universit\u00e0 di Osaka con Yasuma Takada. Nel 1968 si rec\u00f2 in Inghilterra per insegnare all'Universit\u00e0 dell'Essex.\nNel 1965 divenne il primo giapponese presidente dell'Econometric Society. .\nIn collaborazione con Suntory e Toyota, fond\u00f2 due importanti centri di ricerca economica alla London School of Economics: la \"Suntory-Toyota Foundation\" e lo \"Suntory and Toyota International Centres for Economic and Related Disciplines\" (STICERD). Nel 1991 divenne \"honorary fellow\" della LSE."}
{"id": "2090697", "revid": "834", "url": "https://it.wikipedia.org/wiki?curid=2090697", "title": "Death du Jour", "text": ""}
{"id": "2090699", "revid": "834", "url": "https://it.wikipedia.org/wiki?curid=2090699", "title": "Deadly Decisions", "text": ""}
{"id": "2090700", "revid": "400518", "url": "https://it.wikipedia.org/wiki?curid=2090700", "title": "Artigianato artistico", "text": ""}
{"id": "2090701", "revid": "1543377", "url": "https://it.wikipedia.org/wiki?curid=2090701", "title": "Alexander Kielland", "text": "Vita.\nNacque a Stavanger, in Norvegia, in una famiglia di ricchi mercanti, svolse studi in una scuola religiosa, e lui stesso esercit\u00f2 l'attivit\u00e0 imprenditoriale.\n\u00c8 il fratello del pittore Kitty Lange Kielland e i loro contatti si rivelarono fertili e significativi per entrambi.\nNel 1878 si trasfer\u00ec in Francia dove incontr\u00f2 lo scrittore norvegese Bj\u00f8rnstjerne Bj\u00f8rnson che incoraggi\u00f2 la sua inclinazione letteraria e lo indirizz\u00f2 verso un editore.\nNel 1881 si sposter\u00e0 in Danimarca, dove vivr\u00e0 per un biennio.\nNello stesso tempo intraprese il mestiere di autore e divenne piuttosto famoso per una serie di brevi romanzi, tra i quali \"Garman &amp; Worse\" (1880), \"Skipper Worse\" (1882) e \"Poison\" (1883).\nNel biennio 1889-1890 lavor\u00f2 per conto del giornale \"Stavanger Avis\".\nLa sua carriera artistica fu interrotta prematuramente per una serie di ragioni, non del tutto chiare, anche se alcuni ritengono che la sua tendenza letteraria vicina al realismo non corrispondesse pi\u00f9 alle nuove tendenze romantiche in auge in Norvegia e in tutto il continente; altri, invece, addebitano alla carriera politica di Kielland l'allontanamento dalla letteratura; qualcuno ricorda, infine, come ad esempio il suo biografo Tor Obrestad, che Kielland ebbe varie vicissitudini con la salute a causa della sua grande passione per il cibo.\nLa maggior parte della produzione di Kielland \u00e8 ambientata a Stavanger, e le tematiche affrontate sono l'ipocrisia individuale e collettiva, l'espoliazione del lavoro da parte delle borghesia, il sistema di istruzione ed educazione arretrato.\nDal 1891 divenne borgomastro della sua citt\u00e0 (Stavanger), e nel 1902 fu proclamato governatore."}
{"id": "2090703", "revid": "834", "url": "https://it.wikipedia.org/wiki?curid=2090703", "title": "Fatal Voyage", "text": ""}
{"id": "2090709", "revid": "38120", "url": "https://it.wikipedia.org/wiki?curid=2090709", "title": "Cross Bones", "text": ""}
{"id": "2090711", "revid": "125308582", "url": "https://it.wikipedia.org/wiki?curid=2090711", "title": "Episodi di Burn Notice - Duro a morire (prima stagione)", "text": "La prima stagione della serie televisiva Burn Notice - Duro a morire \u00e8 stata trasmessa in prima visione negli Stati Uniti d'America dal canale via cavo USA Network dal 28 giugno al 20 settembre 2007.\nIn Italia la stagione \u00e8 stata trasmessa in prima assoluta in lingua italiana dal canale satellitare Fox dal 20 ottobre al 1\u00ba dicembre 2008.\nNella Svizzera Italiana la stagione \u00e8 stata trasmessa da RSI LA1 dal 28 luglio al 13 agosto 2009.\nAllo scoperto.\nTrama.\nMichael Westen, un agente segreto al servizio del governo americano, viene inaspettatamente e improvvisamente \"bruciato\" durante un'operazione in Nigeria. Dopo essere scappato a dei sicari per il rotto della cuffia, prende il primo volo per lasciare il paese e, dopo alcune ore di sonno, si risveglia in una stanza dove trova la sua ex-ragazza, Fiona Glenanne, e scopre di trovarsi a Miami (Florida), la sua citt\u00e0 natale. Michael scopre che i suoi conti in banca sono stati congelati dal Governo ed \u00e8 stato tagliato fuori anche da tutti i suoi contatti. Nonostante ci\u00f2 cerca di raggiungere Dan Siebels, il suo ex-funzionario responsabile e amico. Avendo bisogno di mettere insieme denaro per scoprire cosa gli stia succedendo, Michael contatta anche Sam Axe, il suo migliore amico e, con molta riluttanza, riallaccia anche i rapporti con sua madre, Madeline Westen, ancora all'oscuro della vita pericolosa che conduce suo figlio. Mentre cerca di eludere la sorveglianza dell'FBI come meglio pu\u00f2 (e anche con l'aiuto di Sam, che viene incaricato dagli agenti di tenere d'occhio la spia), Michael contatta l'ex-collega Lucy Chen, che gli procura un lavoro. Mike dovr\u00e0 aiutare il custode immobiliare Javier a pulire il suo nome da un furto d'arte, visto che viene accusato ingiustamente dal suo capo, il signor Pyne. Quando Mike riesce finalmente a raggiungere Siebels, lui gli rivela che la sua \"burn notice\" (notifica di bruciatura) \u00e8 stata fatta per \"congelarlo\" in preparazione a un'offerta di lavoro, che non dovr\u00e0 lasciare Miami o rischier\u00e0 di essere ucciso. \nMichael trova un appartamento a poco prezzo nella zona del molo, il suo affittuario \u00e8 un russo di nome Oleg. L'unico problema \u00e8 il suo vicino Sugar, piccolo spacciatore con il quale ha subito un diverbio. \nMichael si incontra con un mercante d'arte per scoprire chi stava vendendo i quadri rubati, poi torna a casa di Pyne e scopre dei documenti che confermano che \u00e8 stato lui a fare sparire i quadri per intascare l'assicurazione e ha incastrato Javier. Michael minaccia di denunciare Pyne se far\u00e0 arrestare Javier, che ha anche un figlio piccolo; per controllarlo mette anche delle cimici. Fiona va di nuovo da Michael e si fa invitare a cena come lui le ha promesso. Durante la serata si scopre che Fiona ha militato 14 anni nell'IRA e che lei e Michael avevano una relazione, ma probabilmente lui l'ha sabotata perch\u00e9 non \u00e8 capace di impegnarsi stabilmente nelle cose ed \u00e8 sempre scappato dai suoi problemi per evitarli. Fiona gli chiede di rimanere a Miami per dare una chance alle relazioni della sua vita, sia alla loro che a quella con sua madre Madeline. Pi\u00f9 tardi i due si baciano, ma vengono interrotti da un uomo mandato da Sugar che dovrebbe \"dare una lezione\" a Michael; Fiona lo affronta con successo, ma Mike evita comunque le sue avances per non complicare le cose fra loro. \nMichael chiede aiuto a Sam, sempre seguito dall'FBI, per inscenare una rissa con un tassista e mettere una cimice nell'auto di Pyne. Poi l'ex-spia si incontra con un contatto a cui chiede l'originale della sua notifica di bruciatura. Mike finalmente decide di sbarazzarsi di Sugar, costringendolo a fare i bagagli e andare via dall'appartamento. Madeline invece implora il figlio di passare il natale insieme a lei e al fratello, con il quale non sembra avere un grande rapporto. \nPyne intanto ordina di rapire il figlio di Javier, allora Michael prende \"in prestito\" l'auto di un passante per andare arrivare prima di Vincent (lo scagnozzo di Pyne). Michael salva il bambino e lo porta al suo loft, i due familiarizzano e, quando scopre che il bambino viene picchiato dai compagni di scuola, gli insegna delle mosse di autodifesa. Mike segue Sam e si intromette durante un suo incontro con gli agenti Lane e Harris, facendo capire che sa benissimo di essere controllato. \nPyne e Vincent vanno a casa di Javier per stanarlo, ma Michael ha creato delle trappole ed \u00e8 pronto ad agire. Usando l'arma del ricatto, Michael convince Pyne a non denunciare Javier e, anzi, a pagargli lo stipendio per altri anni. Mike ha anche una soddisfazione personale quando scopre che il bambino di Javier ha imparato a difendersi dai bulli. \nQuando riceve la notifica dal suo contatto, Michael scopre che il nome di chi l'ha emessa non si vede. In pi\u00f9, tornato al loft trova decine di foto di sorveglianza scattate durante i suoi gir per Miami. \nInoltre gli hanno lasciato il messaggio \"Welcome to Miami\" (Benvenuto a Miami) su una cartolina. Mike si trova costretto a rimanere in citt\u00e0 ancora per un po'...\nIdentit\u00e0.\nTrama.\nMichael guarda tutte foto che gli hanno fatto per scoprire da dove sono state scattate. Poi scopre che due uomini sono andati da Madeline e hanno visitato casa sua. In una presa della corrente trova una cimice e poco dopo scopre la casa da cui pensa essere inviato segnale, ma gli uomini bruciano l'attrezzatura e scappano prima che lui possa vederli. Madeline chiede a Michael di aiutare la sua vicina Laura (Elayne Wilks) che dopo aver ricevuto un coupon premio, \u00e8 stata pichiata e poi derubata da alcuni uomini. Partendo proprio dal finto coupon del premio, chiede aiuto a Sam per trovare chi l'ha stampato. Michael trova ancora Fiona ad aspettarlo al loft e si scopre che la donna ha dei trascorsi burrascosi con Sam, che le doveva parecchi soldi per un carico di armi. Fiona va alla tipografia e sventola il coupon in giro, cos\u00ec un uomo si spaventa e va subito ad avvisare i veri artefici della truffa. \nIl capo \u00e8 Quentin King (Mark Pellegrino), aiutato da Greg e Bonnie, due \"apprendisti\". Mike impersona \"Peter Jordan\", un amico di un conoscente di Quentin con il quale sarebbe stato in prigione per un anno. Mentre Michael si rivede con Quentin dopo averlo convinto della sua falsa identit\u00e0, Fiona mette un trasmettitore sotto la sua auto e Sam una cimice sulla sua barca. Michael cerca di avvisare Sam e Fiona che Greg e Bonnie stanno tornando sulla barca, ma i due amici non vedono i suoi messaggi, cos\u00ec fingono di essere una coppia appartata e Sam si prende svariati schiaffi da Fiona. \nLa tattica che vuole adottare Michael \u00e8 quella di allontanare Quentin dai suoi soci. Intanto Madeline invita Michael e Fiona a cena e lei finge di essere la fidanzata di Michael. Madeline rivela a Mike di aver mentito ai due uomini che lo cercavano, dicendo che lui \u00e8 un figlio perfetto e si fa sempre sentire, nonostante non sia vero. \nIl piano di Michael di sfiduciare Bonnie e Greg agli occhi di Quentin parte troppo presto e l'uomo vorrebbe vendicarsi dei due ragazzi. Poi Sam fa esplodere per sbaglio la macchina di Quentin, rimarcando i sospetti dell'uomo. Dopo aver trovato un altro numero di telefono di Quentin, Mike lo contatta e scopre che vive recluso e impaurito che qualcuno lo voglia uccidere. Michael lo convince a ingaggiare un sicario per uccidere Greg e Bonnie, mentre Fiona e Sam convincono i due a lasciare Miami, fingendosi della polizia; cos\u00ec facendo Sam e Fiona sembrano anche aver appianato un po' le loro divergenze. Poi Michael fa credere a Quentin che sia seguito dall'FBI e lui abbocca, mandando Michael a trasferire i soldi dal suo conto per pagare il fantomatico sicario. Michael cos\u00ec lo incastra e riesce a ridare i soldi a Laura. Madeline rivela a Michael che i due uomini le avevano anche lasciato un numero da chiamare se lui fosse tornato; quando Michael lo chiama, risponde un uomo sconosciuto che promette di farsi risentire.\nLa testimone.\nTrama.\nDurante una conferenza a Miami, Michael cerca un contatto, ma si ritrova a scappare dall'albergo. Fiona gli chiede la chiave di casa per organizzare meglio le loro missioni e lo invita anche a prendere la vecchia Charger di suo padre, la macchina che tanto gli servirebbe.\nOleg, il padrone di casa di Michael, gli chiede di aiutare Cara, la sua cameriera. La donna \u00e8 minacciata con sua figlia Sophie perch\u00e9 \u00e8 la testimone in un processo contro Alvaro Desantos, accusato di aggressione.\nDato che Michael si occupa di Cara, chiede a Fiona di trovare il suo contatto egiziano Akhom Thabet alla conferenza. In cambio la donna lo obbliga a chiedere la Charger a Madeline; quando Michael la recupera, scopre che deve lavorarci parecchio. Poi va da Desantos, che non vuole presentarsi al processo. L'incontro non va bene e Desantos manda i suoi sicari a uccidere Cara e la figlia. Fiona riesce a cacciarli con delle molotov fatte in casa, poi le portano da Madeline. La donna in cambio dell'accoglienza chiede a Michael di andare al cimitero a trovare il padre. Sophie intanto manifesta la sua crisi da adolescente quando si lamenta perch\u00e9 si deve nascondere e rischia di perdere il ballo della scuola.\nMike decide di incontrare l'avvocato di Desantos, Bruce Gellman. Lo spaventa per far s\u00ec che parli con i capi colombiani di Desantos per metterglieli contro. Anche in questo caso l'incontro non va bene e viene inviato un sicario a uccidere Mike, che per\u00f2 lo prende di sorpresa e scopre che i colombiani non vogliono collaborare e anzi hanno dato ordine di uccidere Cara e Sophie. Allora Michael decide di farle sparire con delle nuove identit\u00e0. Fiona va casa di Cara per depositare Desantos e fa stampare informazioni su Salt Lake City; Michael \u00e8 in ansia per lei e, mentre si tengono in contatto al telefono, Fiona sfrutta la sua tensione per chiedergli ancora la chiave del loft. \nMike finalmente vede Thabet e gli chiede la copia della sua notifica di bruciatura, rammentandogli che gli deve la vita. Sophie scappa e Michael la trova a scuola, dove gli uomini di Desantos stanno arrivando a prenderla. La spia si batte con loro e ha la meglio, poi per convincere la ragazza a tornare a casa le racconta di come lui e Fiona si erano persi anni prima ma ora si sono ritrovati, quindi anche lei potr\u00e0 farlo con il suo ragazzo. Mike riprende Desantos che parla al telefono con Sam, che si finge Chuck Finley, avvocato di Cara, e gli fa pronunciare determinate frasi. Poi i due creano un nastro finto da far consegnare all'FBI da Sam, che continua a depistare i due agenti o a dare loro informazioni di poco conto su Michael per tenerli buoni. Poi Mike va ancora dall'avvocato Gellman e finge che Desantos abbia deciso di fare i nomi dei capi colombiani all'FBI. Cos\u00ec finalmente i colombiani se la prendono con lui e lasciano in pace Cara e Sophie, che ringraziano anche per non dover lasciare Miami. Michael va a trovare il padre al cimitero e l\u00ec Thabet gli porta il documento, sul quale c'\u00e8 un codice da decifrare per capire chi ha bruciato Michael.\nVecchi amici.\nTrama.\nL'assassino ceco Jan Haseck segue Michael per ucciderlo, allora lui inizia una rissa nel bar in cui si trova con Sam per coglierlo di sorpresa. Poi mette un fucile sulla porta di casa e decide di tenere Sam all'oscuro per non farlo sapere all'FBI. Intanto Nate (Seth Peterson), il fratello di Michael, arriva in citt\u00e0 e ha bisogno di aiuto per il suo amico Bill Reese (Eric Lange), la cui figlia Jenna \u00e8 scappata di casa per seguire il suo ragazzo, un agente di modelle di nome Brandon Diggs. Sam trova informazioni su Diggs e scopre il bar dove va di solito. Nate e Michael ci vanno con Fiona, che trascina Diggs fuori dal locale e poi lo interroga con Michael. Diggs spiega che Jenna sta lavorando con i fratelli Wilhelm, che hanno un servizio di escort. I due sono anche famosi legalmente nella moda e fanno molta beneficenza. Intanto Mike e Fiona vanno all'hotel dove alloggia Haseck e Mike combatte con lui, poi \u00e8 costretto a scappare. Pi\u00f9 tardi va a un'asta con i fratelli Wilhelm e cerca di farsi notare; Cal lo invita a una festa che stanno organizzando a casa sua. Fiona contatta Michael quando Haseck lascia la sua stanza d'albergo, cos\u00ec lui ci entra in cerca di indizi e scopre dove va a mangiare. Alla festa dei fratelli Wilhelm, Michaael incontra Jenna e scopre che lei \u00e8 all'oscuro delle vere intenzioni dei due fratelli e deve partire per il Medio Oriente come escort, pur essendo convinta di andarci come modella. Mentre Fiona continua a investigare su Haseck, Michael scopre che Nate \u00e8 stato picchiato da alcuni strozzini che vogliono soldi da lui. Quando Mike non vuole dargli la parte che gli spetta per il lavoro per Bill, Nate decide di andare a rubarli al loft di Michael, solo che non sa che c'\u00e8 la trappola del fucile pronto a sparare agli intrusi. Intanto anche Haseck arriva al loft e non appena vede Michael inizia a sparargli addosso, ferendolo anche a una spalla. Fortunatamente Nate sente gli spari e salva Mike cacciando il killer. Sam e Fiona bloccano all'ultimo secondo Wilhelm mentre sta portando via Jenna. Nate intanto estrae il proiettile a Michael e lui in cambio gli d\u00e0 i soldi per pagare i suoidebiti. Mike cambia tattica e rapisce il fratello pi\u00f9 debole (Oscar) e tratta con Carl per avere Jenna in cambio. Michael lo convince a lasciare andare tutte le ragazze e dare loro i soldi guadagnati, cos\u00ec Jenna viene liberata e torna a casa dal padre. Mike va da Haseck mentre mangia in un bar e gli causa uno shock anafilattico con delle noccioline, ma Jan non sa assolutamente niente di chi ha bruciato Michael e lo vuole morto. Dopo avergli iniettato la medicina, lo lega al tavolo e se ne va, chiedendo a Sam di mandare i federali a prenderlo. A casa, invece, si ritrova un biglietto legato a un palloncino, e quando chiama Sam, scopre che Jan \u00e8 stato assassinato mentre era in prigione, mascherato la sua uccisione con un suicidio...\nAffari di famiglia.\nTrama.\nMike va a recuperare Nate all'aeroporto dopo che \u00e8 stato picchiato da un uomo. Un cliente l'ha pagato per andare a parlare con Eli Zamar, ma a quanto pare gli serve l'aiuto di Michael. Fiona invece trova una cimice nella Charger di Mike e pensa sia stata messa da Sam. Mike concorda, ma decide di usarla a suo vantaggio. Il cliente di Nate \u00e8 Jake Miller (Scott Michael Campbell), impiegato della sicurezza all'aeroporto che accettava bustarelle dalla famiglia Zamar per fare loro dei favori. Si tratta del padre Eli e dei figli Ilan e Ari. Jake per\u00f2 si \u00e8 rifiutato di aiutarli per cancellare un intero volo, e ora teme per la sua famiglia. Appreso che Madeline ha detto a Michael che il padre gli ha lasciato la Charger, Nate vuole cercare il testamento per scoprire a chi andava davvero la macchina. \nFiona va all'hangar degli Zamar e si finge una turista che ha sbagliato magazzino per incontrarsi con un uomo, cos\u00ec scopre che gli Zamar trafficano armi e il padre \u00e8 un ex agente del Mossad. \nSam e Michael seguono gli Zamar fino a un magazzino e Mike viene quasi scoperto da Ari mentre cerca di entrare, ma Sam lo salva attirando l'attenzione comportandosi da ubriacone. Michael decide di lavorarsi Ari, il fratello pi\u00f9 malleabile. Ari ha anche una ragazza, Debbie, che gli sta sempre addosso. Sam mette una cimice nell'auto del libanese per scoprire tutto della sua vita. Mike e Fiona preparano del finto C4 e anche alcune cariche vere, poi Mike va al locale per conoscere e si finge \"Steve Remington\", trafficante d'armi. I due fanno amicizia e Mike propone ad Ari un lavoro per farlo \"staccare\" dalla famiglia. Pi\u00f9 tardi gli mostra il C4 e lo fa esplodere come dimostrazione. Fiona manifesta la sua velata gelosia nei confronti di Debbie, che sembra provarci spudoratamente con Michael, ma lui la rassicura dicendole che la ragazza non gli interessa perch\u00e9 se volesse una donna pericolosa ad incasinargli la vita, pu\u00f2 trovare di meglio.\nSam confessa di aver messo la cimice nella macchina di Michael, che lo perdona e, anzi, lo autorizza a fare delle ricerche in casa sua per trovare qualcosa per l'FBI. Debbie ci prova con Michael e Ari lo minaccia con una pistola per la gelosia, poi Michael riesce a convincerlo che non \u00e8 interessato alla sua donna. Ari lo porta al deposito ed \u00e8 pronto a fare affari con \"Steve\". Michael allora manda Jake a parlare con Eli Zamar, mettendo cos\u00ec nei guai Ari, che non aveva ancora detto nulla al padre dei suoi affari con \"Steve\". I due Zamar vanno al deposito e scoprono che \u00e8 stato svuotato. La famiglia decide di lasciare il paese per la paura di questo nemico silenzioso. Jake \u00e8 salvo per\u00f2 dovr\u00e0 stare sempre all'erta. \nSam d\u00e0 i documenti ricevuti da Michael all'FBI e i due agenti se ne vanno, dicendo che arriver\u00e0 qualcun altro a sostituirli. Trovato il testamento del padre, Nate e Mike scoprono che non si parla dell'auto, Madeline aveva mentito perch\u00e9 voleva che il figlio si sentisse pi\u00f9 vicino al padre.\nDebiti non pagati.\nTrama.\nDegli agenti governativi hanno visitato casa di Michael, che viene poi chiamato da Madeline che lo avvisa che sono anche da lei. Mike corre dalla madre e trova il suo nuovo agente di sorveglianza, il quale mette in chiaro che non dovr\u00e0 pi\u00f9 chiedere informazioni sulla sua notifica di espulsione e deve dimenticare il passato. Mike cerca un lavoro per sistemare la casa di Madeline, Sam suggerisce di aiutare il suo amico Virgil Watkins che confisca barche agli insolventi e cerca un \"uomo di fatica\" per trasportare una barca di un gruppo di giamaicani e che va consegnata a un uomo di nome Mason. Nel frattempo a Michael viene confiscata la Charger. \nQuando vanno al porticciolo, Michael, Fi e Sam notano che i giamaicani sono armati e pericolosi. Quando la barca di Andre Dekker (il capo dei giamaicani) arriva al porto, Michael si finge \"Homer\" e confisca la barca ad Andre. Prima di portarla a Mason, elimina il localizzatore gps dalla barca, ma non la lascia a Mason perch\u00e9 non si fida della sua reazione. Michael ha intuito che si tratta di un gruppo di poliziotti corrotti e Virgil ammette di essere stato costrett a lavorare con loro per proteggere sua figlia. Michael accetta comunque di collaborare e fa nascondere Virgil da Madeline, con la quale nasce una tenera amicizia (osteggiata da Michael). Mentre cercano la cimice a casa di Michael, lui e Fiona parlano del loro passato. Michael le spiega che quando era scappato dall'Irlanda senza avvisarla, l'aveva fatto solo per il suo bene e per proteggere entrambi. Intanto nella barca Sam trova dieci milioni di dollari. Michael si incontra con Mason mentre Sam e Virgil vanno a eliminare la barca nelle paludi, ma i giamaicani li trovano (probabilmente grazie a un altro Gps). I due scappano abbandonando la barca. Michael promette i soldi a Mason, poi parla con Andre che riesce a far rapire Virgil mentre \u00e8 fuori a cena con Madeline. Mike intanto nasconde una calamita nella stanza del suo agente di sorveglianza per cancellare i suoi file dal pc e dargli fastidio.\nMichael organizza un incontro sia con Mason che coi giamaicani e minaccia di bruciare tutti i soldi; le due fazioni entrano in lotta fra loro e Michael scappa con Fiona e Virgil mentre il denaro va in fumo. Virgil viene invitato da Mike a lasciare la citt\u00e0 per la sua sicurezza, poi lui e Fiona rubano il portafogli dell'agente e scoprono che si chiama Jason Bly ed \u00e8 del CSS.\nRegole infrante.\nTrama.\nBly incastra Fiona chiamando la polizia mentre trasporta delle armi contrabbandate, il tutto per dare un messaggio a Mike: se la prender\u00e0 con la sua famiglia e i suoi amici se non smette di fare domande. Dopo averla aiutata a scappare, Michael promette a Fiona di parlare della storia dopo aver sistemato Bly. Intanto un nuovo cliente chiede aiuto a Michael per eliminare la criminalit\u00e0 che rovina il suo quartiere con lo strozzinaggio sotto la guida della cubana Concha Ramirez. Il suo uomo d'azione \u00e8 Diego Cruz, che coordina l'attivit\u00e0 di recupero dei soldi. Il piano di Michael \u00e8 fingere di essere un nuovo criminale pazzo e pericoloso che deruba il quartiere al posto loro. Per avvalorare le apparenze, Mike distrugge il bancone del suo cliente Ernie, poi picchia due uomini di Cruz. Intanto Fiona d\u00e0 consigli a Sam per fare pace con la sua fidanzata, spaventata dagli uomini di Bly, che vorrebbe offrire un lavoro \"onesto\" a Michael come guardia giurata. \nMike decide di chiedere aiuto a Barry per fare incastrate Bly, creando per lui dei finti conti correnti legati a societ\u00e0 off shore. Poi Mike fa ancora il pazzo con altri scagnozzi di Concha, distruggendo la loro auto e rubando i soldi. Cruz lo fa portare da Concha che gli spiega di cosa si occupa davvero: affari immobiliari. I poveracci derubati si trovano a vendere i locali perch\u00e9 non hanno pi\u00f9 soldi. Concha lo ingaggia a lavorare per lei, ma Michael si comporta sempre da folle e inscena anche un furto con l'aiuto di Fiona. Quando Michael rifiuta l'offerta, Bly lo minaccia di creare problemi a Fiona e Nate, allora finge di accettare il lavoro.\nConcha ordina a Michael di uccidere Ernie e la sua famiglia e, a sorpresa, Cruz cerca di dissuaderlo dal piazzare una bomba da Ernie e ammette di voler fermare Concha. Mike gli lascia la bomba e Cruz la porta da Concha e la fa saltare in aria, poi se ne va. Michael si sente comunque in colpa per la morte della donna, poi chiede a Ernie discrezione sul suo intervento e gli rid\u00e0 i soldi che aveva anticipato per pagarlo. \nMichael d\u00e0 a Bly il finto dossier su di lui creato da Barry e chiede la sua notifica sospensione per non incastrarlo. \nDopo aver parlato con Sam che lo ringrazia per l'aiuto con Veronica, Michael riceve la visita di Fiona pronta a parlare del loro rapporto. Mike ammette che anche se insieme erano infelici, lui non vuole stare con un'altra donna perch\u00e9 comunque solo Fiona pu\u00f2 renderlo felice. Arrabbiata per la risposta, Fiona ingaggia una lotta con Mike e, dopo delle schermaglie fisiche, i due cedono e si baciano teneramente per poi passare la notte insieme. Come promesso, Bly consegna a Michael la sua \"burn notice\"...\nRicercato.\nTrama.\nMichael legge continuamente il suo dossier, completamente inventato. Quando Fiona lo invita a non perderci troppo la testa, lui ammette di aver paura che fra loro non funzioni di nuovo, ma Fi sembra pi\u00f9 fiduciosa perch\u00e9 ora sono in una situazione diversa. \nFiona cerca Thomas McKee, uomo con una taglia addosso che lei vuole riscuotere. Quando un altro cacciatore di taglie, Wayne, insegue McKee, Fiona cerca di catturarlo per prima. Thomas in realt\u00e0 si dichiara innocente e Fiona, che gli crede, decide di aiutarlo. Cos\u00ec nasconde Thomas a casa sua su suggerimento di Mike, che non sembra infastidito o geloso. Thomas \u00e8 accusato ingiustamente di aver rubato una spilla, cos\u00ec Sam parla con Barry per scoprire dove pu\u00f2 essere finita. Mike va a casa di Cristo, un ricettatore, e dopo una serie di minacce recupera il numero dell'uomo che voleva vendere la spilla rubata. \nMichael chiede aiuto a Fiona per trovare l'uomo che l'ha bruciato, Phillip Cowan. Lei nel frattempo cerca di farlo ingelosire comportandosi troppo gentilmente con Thomas e Michael sembra reagire anche se non le d\u00e0 la soddisfazione di mostrarlo apertamente.\nSam trova il ladro della spilla, Lawrence Henderson, che ha un hotel e parecchi problemi economici. Intanto Wayne trova casa di Fiona e combatte con Michael, che lo stende con l'aiuto della donna. Thomas allora va da a stare da Mike. Sam va a contrattare con Henderson come mediatore per un compratore (Michael) e i due fanno i paranoici per la sicurezza. Poi Mike si incontra con un agente libanese, Anwar, per ottenere l'aiuto dal loro governo nel trovare Cowan, ufficiale dell'NSA, in cambio di informazioni su un attentato in Libano. \nHenderson non fa vedere la spilla a Michael, vuole prima vedere i soldi ed effettuer\u00e0 lo scambio solo a casa sua. Allora Michael decide di fare impazzire Henderson di paura. Il piano non riesce ed Henderson lo ferma in anticipo dato che ha scoperto che non \u00e8 chi diceva di essere. Barry intanto trova la banca dove Henderson ha depositato la spilla. \nAnwar conferma a Michael che il governo ha accettato lo scambio e si mostra favorevole anche per collaborazioni future. \nMike e Sam seguono Henderson alla banca e chiamano la polizia, facendo in modo di farlo arrestare. \nDopo aver rifiutato le avances di Thomas, Fiona lo saluta e accetta i ringraziamenti. Michaek le regala una nuova palla di vetro con la neve di Miami, visto che le colleziona, e le fa capire che se ha aiutato Thomas l'ha fatto solo per lei.\nGioco duro.\nTrama.\nLa fidanzata di Nick Lam, Dawn, viene rapita da una banda di sequestratori. Questi ultimi chiedono a Nick 5 milioni di dollari, una cifra molto al di l\u00e0 di ci\u00f2 che possiede, di cui per\u00f2 i criminali non sono a conoscenza dato che pensano che l'abitazione in cui si trovi al momento sia sua.\nNel corso di un'operazione di sorveglianza Nick rivela la posizione di Michael e Michael \u00e8 costretto a rapire un sequestratore, Lucio, e lo ricatta per fare in modo che li aiuti. Sam e Fiona sviluppano un nuovo piano: \"il rapimento di Fiona\". Sam viene a conoscenza di dove \u00e8 tenuta prigioniera Dawn, cos\u00ec lui e Fiona attaccano le guardie e la liberano. Michael, che sta attuando come un negoziatore degli ostaggi, conduce il rapitore al magazzino dove arriva la polizia che lo arresta. Successivamente Michael si incontra con un presunto burocrate del CSS, assegnatogli per rivedere il suo caso. Quando il burocrate tenta di ucciderlo, i tre teorizzano che lui non fosse il vero burocrate ma semplicemente solo un sosia.\nVecchie conoscenze.\nTrama.\nMichael \u00e8 alla ricerca di una falsa identit\u00e0 ma viene quasi arrestato. In seguito Michael aiuta un'amica di Sam, Lucy se questa gli dar\u00e0 una finta identit\u00e0. Evelyn (Lucy Lawless), la cliente di Lucy, gli racconta che suo figlio \u00e8 stato rapito dal suo estraniato marito, Doug. Michael si ritrova emozionalmente coinvolto nel caso. Comunque quando porta Evelyn a casa di Doug, lei tenta di ucciderlo. Michael mette Doug e suo figlio nel programma protezione testimoni e affronta Evelyn, che sceglie di andare incontro alla morte piuttosto che finire dentro. Sam scopre anche che l'uomo che ha bruciato Michael ha intenzione di venire a visitarlo a Miami.\nL'imprevisto.\nTrama.\nFinale di stagione parte 1: Sam accetta un lavoro da un cliente che viene ricattato da spacciatori di droga. Nel frattempo Michael \u00e8 occupato cercando di incontrare Philip Cowan (Richard Schiff), l'uomo che lo ha bruciato.\nQualcosa va storto: Sam viene scoperto e sequestrato dagli spacciatori mentre \u00e8 appostato a spiarli, Fiona riesce a fuggire per un pelo mentre Cowan viene ucciso, lasciando Michael senza una spiegazione sul perch\u00e9 della sua \"burn notice\".\nLa verit\u00e0.\nTrama.\nFinale di stagione parte 2: Sam \u00e8 tenuto come ostaggio dagli spacciatori di eroina, che sembrano anche appartenere a delle ex-forze speciali operative. Michael deve usare le sue infinite conoscenze per cercare di salvare il suo miglior amico come egli tenta di schivare gli agenti per lui."}
{"id": "2090712", "revid": "834", "url": "https://it.wikipedia.org/wiki?curid=2090712", "title": "Journal d'un d\u00e9licat", "text": ""}
{"id": "2090717", "revid": "594360", "url": "https://it.wikipedia.org/wiki?curid=2090717", "title": "Melody (La sirenetta)", "text": ""}
{"id": "2090718", "revid": "834", "url": "https://it.wikipedia.org/wiki?curid=2090718", "title": "Journal d'un homme tromp\u00e9", "text": ""}
{"id": "2090721", "revid": "117042064", "url": "https://it.wikipedia.org/wiki?curid=2090721", "title": "Episodi di Burn Notice - Duro a morire (seconda stagione)", "text": "La seconda stagione della serie televisiva Burn Notice - Duro a morire \u00e8 stata trasmessa in prima visione negli Stati Uniti d'America dal canale via cavo USA Network dall'11 luglio 2008 al 5 marzo 2009.\nIn Italia la stagione \u00e8 stata trasmessa in prima assoluta in lingua italiana dal canale satellitare FX dal 20 maggio al 16 luglio 2009.\nNella Svizzera Italiana la stagione \u00e8 stata trasmessa da RSI LA1 dal 14 agosto al 4 settembre 2009.\nCompagni.\nTrama.\nMentre Mike indaga sulla copertura di Carla, Nate torna a Miami e chiede aiuto al fratello per un'amica che ha dei guai con la mafia russa, che ha fatto rapire la sorella. Nate ha anche trovato un lavoro onesto come autista. La cliente \u00e8 Katia, la cui sorella si \u00e8 fatta portare in America da un gangster che ora vuole dei soldi per lasciarla andare. \nIndagando su Carla, Sam ha scoperto di poter parlare con Harvey Gunderson, segretario e tesoriere dell'associazione degli agricoltori. Seguendo gli indizi lasciati da Carla, Sam gli chiede una lista di nominativi sperando di scoprire come contattare Carla.\nMike e Sam decidono di interrogare Ivan, il rapitore, per farsi dire dove tiene le ragazze. Dopo che Fiona lo ha catturato, si scopre che il suo contatto \u00e8 Takarov, mafioso russo residente a Miami. \nSam inizia l'interrogatorio ma non sembra avere fortuna, cos\u00ec gli viene l'idea di far diventare Michael un finto compagno di cella di origine russe. Questo porta i due a coinvolgere anche Nate, che deve impersonare la guardia. Fiona e Nate picchiano Michael per avvalorare le apparenze e, una volta insieme a Ivan, Mike cerca di fare la parte del compagno tradito e si conquista la fiducia di Ivan. Intanto Sam e Fi vanno al ristorante di Takarov e si infiltrano al piano superiore, ma trovano merce relativa ad altri affari e non le ragazze. Nate convince Katia, sempre pi\u00f9 impaziente, a fidarsi di Michael. Sam invece continua a torchiare Ivan per farlo cedere, poi va ancora a pranzo con Gunderson per fargli consegnare la lista di esperti agricoli. Per convincerlo finge di essere un agente dell'antidroga che fingeva di voler coltivare oppio. Mike scopre da Ivan che se non si fa vivo, i suoi uomini uccideranno le ragazze. Cos\u00ec cambia tattica e decide di \"scappare\" con Ivan. Madeline intanto cerca di far capire a Michael che deve dare fiducia a Nate perch\u00e9 gli vuole bene ed \u00e8 sempre stato il suo eroe. Ivan e michael scappano insieme dopo che Mike finge di uccidere Nate e Sam, poi i due vanno dalle ragazze e Michael manda Ivan da Takarov che gli racconta ci\u00f2 che \u00e8 successo servendosi su un vassoio d'argento come traditore. Le ragazze sono liberate e i due fratelli Westen si scambiano addirittura dei \"complimenti\".\nSam scopre che Carla ha una casella postale a Miami, cos\u00ec Mike e Fiona iniziano a fare degli appostamenti.\nUn colpo andato male.\nTrama.\nMichael e Fiona continuano gli appostamenti e seguono una segretaria che ritira la posta dalla casella di Carla. Cos\u00ec facendo trovano la sua base a Miami. Intanto un uomo di nome Trevor si presenta a casa di Michael per chiedergli aiuto. \u00c8 un ex-galeotto che procurava auto e mezzi per dei furti, una specie di \"facilitatore\" esperto delle fughe. Ora Timo (Oded Fehr), un ladro di gioielli, vuole di nuovo il suo aiuto per un colpo, ma Trevor ha un figlio a cui a promesso di non fare pi\u00f9 il ladro. Michael, dopo aver resistito a lungo, decide di aiutarlo. La gang di Timo \u00e8 composta da professionisti esperti in vari campi. Michael vuole bloccare il loro piano facendo s\u00ec che un membro della banda, lo scassinatore, sia arrestato. Sam si fa picchiare sotto gli occhi della polizia per farlo arrestare, ma Timo vuole mandare comunque avanti il colpo, cos\u00ec Mike cambia tattica e diventa il sostituto dello scassinatore. Intanto, Michael piazza una webcam davanti all'edificio di Carla. Sam, invece, festeggia un anniversario con Veronica, con cui sta da parecchio tempo, e lei gli chiede di sposarla. Intanto Mike si allena con l'apertura delle casseforti e Timo lo mette alla prova facendogliene aprire una. Pi\u00f9 tardi, Timo illustra il piano a Michael che vorrebbe capire il luogo della rapina. Dopo aver chiesto a Timo che tipo di cassaforte deve aprire e quando \u00e8 stata installata, lui e Sam trovano il probabile bersaglio del colpo, solo che C.J., uno degli uomini, si \u00e8 infiltrato nella sicurezza e quindi sar\u00e0 pi\u00f9 difficile risolvere il problema. Sam si confida con Fiona e le dice che non pu\u00f2 sposare veronica perch\u00e9 anni prima si era sposato ma non aveva mai trovato il tempo di separarsi. Mike vuole entrare nell'edificio di Carla e organizza la missione, ma Timo lo chiama proprio mentre sta per entrarci, cos\u00ec \u00e8 costretto a mandare tutto all'aria. Prima del colpo Mike riesce a lasciare un messaggio per Sam e Fiona per avvisarli, poi segue Timo e cerca di aprire la cassaforte nei 19 minuti di tempo. Intanto Sam fa scattare l'allarme dell'edificio da fuori e buca la gomma di Timo per farlo arrivare tardi al ritrovo stabilito. In questo modo quando i criminail si trovano, Michael fa credere che Timo li abbia traditi e sia scappato con i gioielli, che in realt\u00e0 non ha fatto in tempo a rubare. Per avvalorare la sua tesi, Sam e Fiona fanno saltare in aria la casa galleggiante dove si dovevano incontrare. Kandi, la criminale addetta all'uso della forza, va da Timo e lo uccide per vendicarsi. Veronica caccia Sam di casa e lo lascia, cos\u00ec lui si trasferisce da Michael. Quando Mike e Fi tornano all'edificio di Carla e lui riesce a entrare, scopre che \u00e8 gi\u00e0 stato sgombrato e ci trova il video della sorveglianza nel quale si vede lui mentre prova a entrare. carla gli ha anche lasciato dei palloncini, una bottigila di champagne e un cruciverba gi\u00e0 fatto...\nOperazione riciclaggio.\nTrama.\nDopo aver decifrato il cruciverba, Mike si incontra con un uomo di Carla, Victor, il quale gli ricorda che vogliono sfruttare Michael per fare dei lavori per loro, poi gli lascia un cellulare che dovr\u00e0 tenere sempre con s\u00e9. Quando Mike prova a minacciarlo, Victor risponde con una pistola, facendogli capire \"chi comanda\". Mike allora manda Sam da Madeline per proteggerla. Intanto Ricky, amico di infanzia di Mike, cerca il suo aiuto perch\u00e9 rischia di essere incastrato per un ammanco di denaro dai conti di Valentine, mogul di una casa discografica ed ex-gangster. Il colpevole \u00e8 di sicuro Eddie, assistente di Valentine, ma servono i suoi libri contabili per provarlo. \nIntanto Victor comunica a Mike che come primo lavoro dovr\u00e0 trasportare un oggetto seguendo le loro indicazioni. Mike cerca di togliere il gps dal cellulare, ma ci trova bigliettino che lo invita a non farlo. \nFatto partire un finto allarme bomba, Mike entra negli uffici di Valentine per rubare i libri contabili, ma non c'\u00e8 niente di evidente perch\u00e9 Eddie vuole riciclare i soldi rubati creando delle attivit\u00e0 di facciata. Allora decide di intromettersi per fargli riciclare il denaro \"a modo suo\". Mike gli si presenta come \"Jimmy\" e gli propone un affare immobiliare da due milioni di dollari. Valentine per\u00f2 chiama i suoi uomini per una riunione e Ricky \u00e8 convinto che voglia fargli del male. In realt\u00e0, dopo aver licenziato un altro dei suoi, Valentine d\u00e0 due giorni a Ricky per recuperare i soldi spariti. \nVictor va da Michael e si intromette mentre sta per concludere l'affare con Eddie, rovinando la sua copertura e facendolo scappare con la finta minaccia di avere i federali alle costole. Mike per\u00f2 trova il modo di rigirare la frittata e dare la colpa a Eddie, poi Sam gli mette paura fingendo di essere un federale che gli sta facendo foto per tenerlo d'occhio. Invece, per scoprire cosa vuole trasportare Victor, Mike trasforma il bagagliaio della sua auto in un lettore a raggi x.\nEddie chiama \"Jimmy\" per chiedergli aiuto per trasferire i soldi, poi manda degli uomini a uccidere Ricky. Fiona lo salva fingendo di essere una sua ex molto arrabbiata e facendo scattare l'allarma di casa. Michael incita Eddie a uccidere Ricky da solo per risolvere il problema. Sam e Fiona adescano Valentine e lo portano a casa di Ricky mentre Eddie va a \"ucciderlo\". Valentine origlia tutta la conversazione fra i due e si intromette dopo la confessione di Eddie. Ricky ringrazia Michael che in cambio gli chiede alcuni soldi per permettere a Fiona di fare un po' di spese, come le aveva promesso. \nMike fa il colpo con Victor e, grazie alla foto a raggi x, scopre che hanno rubato un fucile di precisione...\nMari in tempesta.\nTrama.\nMike scopre che Fiona si sente con un uomo che vuole uscire con lei mentre vanno a un incontro con Seymour, trafficante d'armi un po' folle, per scoprire qualcosa di pi\u00f9 sul fucile. Seymour porta Michael con s\u00e9 mentre deve concludere un affare con dei bulgari. Quando li minaccia perch\u00e9 lo hanno pagato solo met\u00e0 di quanto pattuito, i trafficanti inseguono Mike e Fi mentre scappano. Nel frattempo Virgil \u00e8 tornato in citt\u00e0 per aiutare la figlia di una suo vecchio amico, Marcela, la quale dirige un centro medico in citt\u00e0 che \u00e8 stato derubato di un carico di medicine da milioni di dollari. Mike accetta di aiutarlo per\u00f2 gli proibisce di vedere Madeline. I due vanno a Boca per parlare con un trafficante di farmaci, Feldman, il quale confessa che il venditore \u00e8 Gerard, un trafficante psicopatico. Mike gli dice di procuragli un appuntamento per dire che saranno i suoi \"compratori\". Mike si vede ancora con Seymour per avere informazioni su dove sar\u00e0 calibrato il fucile, ma ancora una volta deve scappare dal bulgaro che lo insegue. \nA una festa di Gerard si presenta Sam che adotta l'identit\u00e0 del compratore \"Chuck Finley\". Gerard ha gi\u00e0 venduto la partita di antivirali, quindi Mike \u00e8 costretto a entrare nella sua banda come infiltrato per scoprire dove li tiene. Mike finge di non essere geloso del fatto che Fiona esca con un altro, poi finalmente Seymour gli promette di trovare le informazioni che gli servono.\nSam chiede a Gerard di rubare un carico di sostanze dopanti e introduce \"Jackson\" (Michael), chimico che lavora nella fabbrica da derubare. Mike si finge un personaggio debole e asmatico. Poi porta Gerard a vedere Virgil, il quale sarebbe l'uomo che sposter\u00e0 il carico in barca. Intanto Madeline si presenta da Virgil e lui la caccia frettolosamente, come gli ha chiesto di fare Michael. Visto che dovr\u00e0 rimanere con Gerard tutta notte, Mike chiama Fiona e la attira al bar; con un finto incidente d'auro i due riescono a parlare di nascosto e Mike \u00e8 visibilmente contento che l'incontro galante di Fi sia andato a monte. Quando Mike scopre che vogliono uccidere Virgil a lavoro concluso, fa in modo di essere lui a sparargli quando arrivano sulla barca, cos\u00ec Virgil deve solo fingere e cadere in acqua. Sam e Fi seguono il gruppo fino al magazzino, ma le medicine non sono visibili. Per farle portare fuori direttamente da Gerars, Mike fa credere che Chuck Finley sia un cattivone che sfrutta i ladruncoli e poi li uccide. Mentre spostano tutte le sostanze dal magazzino, inclusi gli antivirali, Fiona chiama la polizia che arriva sul posto proprio dopo che Mike fa esplodere un camion portato da Sam.\nAlla fine Michael lascia uscire Madeline e Virgil a cena e poi va con Fiona da Seymour, confessandole che \u00e8 stupenda con il vestito che ha messo per uscire con altro uomo. Seymour attacca a sorpresa i due ospiti, poi spiega a Mike che il posto dove hanno lavorato sul fucile \u00e8 stato distrutto e il proprietario \u00e8 stato ucciso. Seymour sa anche che un uomo ha comprato diversi accessori per il fucile e si chiama Bill Johnson.\nCercasi killer.\nTrama.\nMike e Sam cercano tutti i Bill Johnson di Miami, frugando nella spazzatura fuori dalle loro case. Quando pensa di aver finalmente trovato quello giusto, Michael fa indafare Sam. Intanto Larry Sizemore, un ex-collega di Mike creduto morto dall'agenzia, si presenta alla sua porta. Vuole pagarlo per uccidere una donna, ma Mike ovviamente accetta per salvarla. Fiona nel frattempo gli presenta Campbell, il suo nuovo ragazzo paramedico, e Michael cerca di ignorare la cosa. Sam conosce Larry e lo detesta, ma Fiona non sa chi sia: Mike le racconta che era un agente con cui lavorava nei Balcani e che poi si era fatto credere morto per \"mettersi in proprio\". Mike vuole scoprire il mandante dell'omicidio per salvare la vittima designata, Jeannie Anderson, che si occupa soprattutto di beneficenza grazie ai soldi del marito, ora malato. Mike parla con lei e la convince a fidarsi di lui. Jeannie crede che il mandante sia Drew, figliastro del marito che non sopporta l'idea che lei sia inclusa nel testamento. \nSam nel frattempo ha scoperto che Johnson \u00e8 un ex-marine che \u00e8 stato congedato con disonore e decide di mettere una cimice per controllarlo. Fiona si stabilisce a casa di Jeannie per proteggerla e piazza un cellulare per ascoltare una chiamata del ragazzo al suo contatto, durante la quale chiede di fare spostare il luogo dell'esecuzione perch\u00e9 sua madre ha un ospite. In realt\u00e0 Drew ha assunto due diversi sicari e quando Larry lo scopre vorrebbe uccidere tutti per risolvere il problema. Mike lo tiene calmo per un po' e si finge Larry con Drew, al quale ordina di annullare il lavoro con gli altri sicari ingaggiati se non vuole morire. \nMadeline intanto chiede a Mike di vedere insieme un analista a casa loro e Mike non prende la cosa sul serio. L'analista gli d\u00e0 il compito di trovare cinque cose di cui \u00e8 grato a Madeline. \nMichael va a casa di Johnson e fa uscire la padrona per entrare a indagare, cos\u00ec trova un altro cruciverba lasciato da Carla. Drew comunica a Mike che non \u00e8 riuscito ad avvisare il secondo sicario che sta andando a uccidere Jeannie con un camion ribaltabile che causer\u00e0 un incidente d'auto.\nMike deve fare presto per salvare Jeannie e Fiona, la quale non \u00e8 raggiungibile a causa di un disturbatore per cellulari. \nMike interviene in auto e blocca il camion che gli finisce addosso, poi Fiona lo porta via un po' stordito dopo che ha anche steso il sicario. Larry sembra andare via soddisfatto, ma poco dopo la sua partenza Drew chiama Mike e spiega che un uomo si \u00e8 presentato da lui come Michael Westen e vuole continuare la missione e uccidere Jeannie. Mike intuisce che Larry ha rubato la sa identit\u00e0 e scopre che vuole avvelenare la donna al suo pranzo di beneficenza. Fiona va al pranzo e vede Larry spruzzare una sostanza sulla forchetta di Jeannie, cos\u00ec la invita a fingere un malore e la porta via con l'ambulanza di Campbell, coinvolto nella missione da lei e Sam. Inscenata la falsa morte della donna, Mike esorta Drew a fingere di voler pagare Larry e si prepara a ucciderlo con un fucile di precisione. Quando Drew incontra l'ex-spia, Larry rimane nascosto dietro a un muro e capisce che Mike lo sta puntando, cos\u00ec uccide Drew e Mike non riesce a sparargli, in parte per non dover uccidere un \"vecchio amico\". \nL'analista fa sfogare sia Mike che Madeline, che confessa di essere stata lei a firmare il suo permesso per andare via anni prima perch\u00e9 temeva che avrebbe preso una brutta strada. Allora Mike la ringrazia per questo.\nQuando Sam scopre che il cecchino Johnson \u00e8 un altro uomo sfruttato da Carla che ha un appuntamento per sabato, lui e Mike lo seguono e scoprono che ha il badge che Carla aveva fatto copiare a Mike e serve a entrare in un edificio...\nPericolo di morte.\nTrama.\nDopo essere entrato nell'edificio dove Carla aveva mandato il cecchino Bill Johnson, Michael si rende conto che sarebbe un punto perfetto da cui sparare per uccidere un eventuale obiettivo su un battello che passa ogni giorno nella striscia di mare sottostante. Sam e Mike iniziano cos\u00ec a sorvegliare Carla nel suo hotel, convinti che un omicidio sia ormai imminente. Nel frattempo, per\u00f2, Fiona convince Mike a occuparsi di un caso che sta a curo al suo ragazzo Campbell, che ha conosciuto un uomo di nome Henry che \u00e8 impiegato in un'azienda di servizi di sicurezza ed \u00e8 ricattato da un rapitore di nome Lesher (John Allen Nelson) che vuole il suo aiuto per rapire Isabella Arroyo, la figlia di un magnate del petrolio venezuelano. Fi e Michael parlano di Campbell e lui ammette che lo trova gentile, ma non si sbilancia e, ogni volta che lei gli chiede qualcosa, continua a glissare sull'argomento. \nIntanto l'ex-spia scopre anche che il fratello Nate ha ipotecato casa di Madeline per aprire una societ\u00e0 di affitto di limousine. Mike decide di avvicinare Lesher fingendo di essere una guardia del corop al servizio di Isabella, di avere recentemente divorziato e di avere problemi con l'alcool. Lesher ben presto gli chiede di lavorare per lui. \nIntanto continua la sorveglianza di Carla e Sam procura a Michael le credenziali per entrare nella stanza della donna. Mike trova un dossier riguardante l'operazione, ma non ci sono informazioni sull'obbiettivo.\nLesher vuole ingaggiare Mike per il rapimento, ma prima si fa vedere al lavoro come guardia del corpo di Isabella. Mike chiama anche Sam e Nate per recitare come finte guardie del corpo. Nel frattempo, Carla chiama Mike dopo aver scoperto che ha usato il badge per entrare nell'edificio e lo mette in guardia sul farsi gli affari degli altri. La sorveglianza extra colpisce Lesher, ma il rapitore vuole portare avanti la sua missione e obbliga Mike ad aiutarlo dall'interno per rapire Isabella, minacciandolo con la forza.\nAscoltando le conversazioni di Lesher, il team scopre che il rapimento \u00e8 proprio legato al lavoro di Arroyo come petroliere.\nMike contatta Lesher di notte e confessa di non voler rapire Isabella e di voler cambiare vita dopo aver avuto una rivelazione mistica. Fiona lo ascolta mentre parla e rimane toccata dalle sue parole, intuendo che sta parlando anche di loro. Lesher finge di accettare di rimandare il rapimento ma manda un uomo a uccidere Mike, che ovviamente lo batte. Mentre Lesher sta andando a intercettare Isabella, Mike appare con un'auto e si schianta addosso alla macchina di Lesher, facendo una scena teatrale per attirare la polizia mentre l'uomo \u00e8 ancora stordito. Dopo un pranzo di gruppo per festeggiare, Mike dice a Fiona che \u00e8 felice se Campbell la rende felice. \nMadeline chiama Michael e gli spiega che la polizia sta arrestando Nate con la scusa che la sua societ\u00e0 sarebbe una copertura per il riciclaggio di soldi sporchi e anche ricevuto una chiamata da Carla che le ha chiesto di dire a Mike di non impicciarsi. Il team segue Carla all'incontro con un agente misterioso, ma Mike intuisce che \u00e8 solo una trappola ben ingegnata per tenerlo sotto controllo. Allora scappa in moto per raggiungere il badge a casa e arrivare al cecchino prima che Carla gli dia l'ordine di uccidere. Carla insegue Mike che tuttavia riesce a scappare. Arrivato a casa, per\u00f2, riceve una chiamata di Sam che lo informa che il cecchino \u00e8 stato ucciso da una bomba. Mentre Mike sta per entrare nel loft capisce che c'\u00e8 un ordigno anche da lui e salta dal ponteggio proprio mentre la bomba esplode...\nL'attentato.\nTrama.\nMichael rinviene e trova Sam ad aiutarlo dopo che il suo appartamento \u00e8 esploso. Mentre stanno andando in ospedale, Michael nota un uomo che sta per suicidarsi e lo salva. Si tratta di Kenny, che ha dato i suoi soldi a un gruppo di truffatori che gli avevano promesso una cura per suo figlio Jack, che rischia di morire per un problema al cuore. Commosso dal caso e sentendosi coinvolto appena vede Jack, Mike promette di aiutare Kenny. Intanto, per\u00f2, viene portato a un incontro con Carla che afferma di non aver messo la bomba in casa sua. \nFiona indaga sul materiale esplosivo usato nel loft, poi lei e Sam si presentano alla clinica della truffa e inscenano una commedia per attirare uno dei truffatori, Todd, che la blocca subito come \"concorrenza sgradita\". Mike interviene e rapisce Todd che, interrogato da Sam, confessa il nome di un altro socio della truffa, Philip.\nMike porta Jack da Madeline e promette di liberare anche Nate. Fiona viene, sul malgrado, affidata alla sorveglianza della casa. Dopo aver trovato il falso dottore Philip, Mike lo mette in cella con Todd e Sam li ascolta, scoprendo cos\u00ec che hanno un capo, una donna. Poi gioca a \"Chi parla prima\" coi due scagnozzi e finge di buttare Todd gi\u00f9 dalla finestra per sapere tutto del capo dall'altro. \nPortato a un altro meeting con Carla, Mike si sente ordinare di investigare per scoprire chi ha cercato di ucciderlo. In cambio, per\u00f2, chiede il rilascio di Nate.\nFiona fa da babysitter a Jack e quand Madeline la invita a essere se stessa, lei lo fa giocare con i soldatini e gli insegna che tipo di armi e abitudini hanno.\nIl capo dei truffatori \u00e8 Rachel, alla quale Mike e Fiona si presentano come due soci che vogliono fare affare con lei, dicendo che trattano casi diversi. Quando Rachel parla a Fiona di come truffa i genitori di bambini malati terminali, lei esplode per la collera e ingaggia una lotta con lei, ma Rachel ha la meglio e scappa. Sull'orlo del fallimento, Mike vorrebbe chiedere dei soldi a Carla, ma Sam lo dissuade e i due si prendono persino a pugni.\nMike allora ha un'altra idea e vorrebbe chiedere l'ambulanza a Campbell per un piano di riserva. L'uomo acconsente, ma lascia Fiona perch\u00e9 capisce che lei ama Michael e nessun altro. Mike chiama Rachel e le propone di dare loro 250.000 dollari e di andarsene da Miami, le fa anche credere di avere ucciso i suoi uomini. Usando un sistema molto sofisticato e basato sul riconoscimento dei suoni, Fiona riesce a trovare la villa di Rachel. Quando la donna cerca di scappare, Mike la blocca e, insieme a Fiona, si fa consegnare i soldi e la obbliga a costituirsi e andare in galera per salvarsi la vita. Jack lascia un disegno per Mike che raffigura lui e Fiona insieme e lo consegna proprio a lei, ribadendo che anche se Campbell l'ha lasciata vuole che lei sia felice. Fiona poi gli spiega che la composizione chimica degli esplosivi fa capire che la bomba era opera di professionisti, cos\u00ec Mike decide di controllare le telecamere della strada per vedere chi \u00e8 uscito dalla sua finestra. Carla si fa trovare a casa di Michael e gli chiede dei risultati in fretta...\nLa ricerca continua.\nTrama.\nMichael vuole trovare il suo attentatore e Fiona lo sta aiutando, ma Sam lo coinvolge quando l'allenatore Shawn Martin gli chiede un favore in cambio di alcuni biglietti per andare a vedere una partita di football della sua squadra. Il suo giocatore Corey ha fatto arrabbiare un piccolo gangster di nome Felix Cole quando l'ha attaccato con una mazza da baseball per difendere sua sorella minore, scappata da Felix dopo essere stata aggredita da lui. Ora Felix vuole vendicarsi di Corey.\nIntanto Carla ordina a Michael di tenerla informata sulle indagini che sta facendo, dato che vuole sapere chi voleva ucciderlo. \nFiona prende a cuore la vicenda e chiede a Michael di aiutare i due ragazzi, che per il momento si nasconderanno a casa di Madeline.\nFingendosi ladri d'auto che vogliono insediarsi nel territorio, Sam, Michael e Fiona instaurano una lotta contro Felix, terrorizzandolo con attentati di vario genere. \nFiona e Michael parlano delle loro finte identit\u00e0 e lei gli confessa che l'uomo che sta impersonando ora gli ricorda lo stesso che ha conosciuto quando si erano innamorati a Dublino. Michael ammette che allora lui era giusto per lei, ora \u00e8 cambiato.\nIl capo di Felix, Tony Soto, rimane colpito dai tre e li mette alla prova per capire se possono lavorare insieme. \nMichael incastra Felix e fa in modo che il gangster attacchi una macchina che ha blindato in precedenza proprio mentre loro si stanno incontrando con Soto. In questo modo, sar\u00e0 proprio lui a occuparsi di Felix e \"farlo sparire\". \nFiona trova l'indirizzo di casa del presunto attentatore di Michael e quando va a dare un'occhiata fa partire un meccanismo di difesa che incendia immediatamente la casa. Quando Michael arriva sul posto, non sa se Fiona sia riuscita a uscire dalla casa in fiamme e continua a chiamarla, ma il suo telefono \u00e8 sempre staccato.\nQuando torna al suo appartamento la trova l\u00ec ad attenderlo, riuscita a scappare appena in tempo da una finestra. Michael, sconvolto per averla creduta morta, si avvicina a lei e i due, finalmente si baciano.\nLa mattina dopo, Carla si presenta di nuovo da Michael a chiedergli notizie dell'attentatore, ma lui rimane vago sulle sue indagini e, anzi, le chiede aiuto per proseguirle.\nCerca e distruggi.\nTrama.\nMichael chiede aiuto al trafficante di armi Seymour (Silas Weir Mitchell) per trovare l'uomo che piazzato la bomba nel suo loft. Intanto Sam nota che lui e Fiona sono di nuovo in \"buoni rapporti\". Visto che ha bisogno di soldi, Fiona gli procura un incarico con un mercante d'arte, Scott Chandler (Joel Gretsch), che ha bisogno di un investigatore per trovare una spia che lo sta tenendo sotto controllo e ha messo delle cimici nel suo ufficio.\nMike cerca informazioni su questa spia industriale e invita al loft Fiona senza un motivo apparente, cos\u00ec lei intuisce che nasconde qualcosa, forse che \u00e8 arrabbiato perch\u00e9 dopo che hanno passato notte insieme lei era andata via senza \"rimanere per la colazione\". Mike cerca un'altra cimice negli uffici di Chandler e trova un congegno di rilevamento dei tasti nella tastiera de computer. Appostandosi di notte, Michael scopre che la spia \u00e8 la segretaria di Chandler, Melanie. La ragazza rivela che Chandler non \u00e8 chi dice di essere e lei sta cercando le prove per incastrarlo per l'omicidio di suo padre, un pittore famoso fatto uccidere perch\u00e9 voleva cambiare galleresta. Melanie \u00e8 sulle tracce del suo ultimo quadro, creduto bruciato nella finta rapina che copriva l'omicidio del padre, ma che potrebbe essere messo sul mercato nero da Chandler. Mike usa un magnete per distruggere l'archivio video della sorveglianza, poi convince Chandler a fargli controllare i suoi file personali. Sam scava a fondo e trova il probabile assassino che fa il lavoro sporco per chandler, Jacob Orr. Sam e Fiona vanno a cercarlo e lei lo abborda per poi mettere una cimice nel suo cellulare. Cos\u00ec il team scopre che i due hanno creato una societ\u00e0 finta per riciclare il denaro dopo che venderanno il quadro. Mike usa la tattica della pressione e manda Chandler in paranoia, convincendolo della furbizia della spia con cui hanno a che fare. Poi entra di nascosto nella galleria e trova una cassaforte segreta che sicuramente contiene i documenti sulla societ\u00e0, ma \u00e8 apribile solo con un trapano sofisticato. \nSeymour intanto trova il terrorista, Derek Poole, barricato nella sua casa con varie misure di sicurezza. Seymour trova anche il tempo di dare dei consigli a Fiona, dicendole che lei e Mike sono \"destinati\" a stare insieme. Chandler prepara una trappola per attirare la spia nel suo ufficio e Melanie ci casca, cos\u00ec Mike si inventa qualcosa in fretta e furia per salvarla, avvalorando anche la tesi della spia minacciosa facendo saltare in aria la macchina di Chandler. Lui finalmente confessa a Mike del dipinto rubato e lo porta a casa sua, dove \u00e8 nascosto. Sam si occupa di Orr e lo spinge a credere che Chandler voglia tradirlo e ucciderlo. Mike porta via il quadro dopo aver steso Chandler e Orr va a ucciderlo per vendicarsi. \nMelanie paga Mike che accetta un po' di soldi solo perch\u00e9 lei avr\u00e0 comunque l'eredit\u00e0 del padre, ma apprezza ancor pi\u00f9 il secondo regalo, il dipinto di una farfalla. Mike e Fi vanno a rapire Poole per sapere chi l'ha assunto, ma lui non ha un nome, solo un numero di conto alle Cayman per il pagamento. Seymour regala ai nuovi \"amici\" un coltello da lancio con incisa la parola \"destino\", come simbolo del loro legame. Mike allora confessa a Fiona che il mattino dopo la notte passata insieme le aveva portato la sua tortilla preferita e ci era rimasto effettivamente male quando non l'aveva trovata. Lei allora promette di restare, se capiter\u00e0 di nuovo.\nGelosie.\nTrama.\nMichael chiede al solito Barry di trovare il conto datogli dal terrorista Derek Poole, ma quando si incontrano intuisce subito che lui ha indosso un microfono. Poco dopo riappare Jason Bly (Alex Carter), tornato a Miami nonostante Mike abbia ancora il fascicolo su di lui. Bly \u00e8 deciso a usare Barry per ricattarlo a sua volta. Pi\u00f9 tardi arriva addirittura a mandare un'ispezione sanitaria al loft di Michael. Nel frattempo un'amica di Madeline, Paula Foster, ha dei problemi con uno stalker di nome Prescott (Mark Sheppard) e Mike ci vorrebbe parlare. Quando va alla banca dove lavora Paula, l'ex-spia intuisce che Prescott potrebbe essere interessato al suo lavoro pi\u00f9 che a lei. Proprio mentre Bly si presenta al suo fianco in banca per discutere dei loro \"affari\", Prescott entra nell'edificio con alcuni uomini armati, pronto a fare una rapina, comunicando anche che i cellulari non vanno perch\u00e9 hanno messo fuori uso le comunicazioni. Quando Bly prova ad attaccare uno dei rapinatori, viene subito fermato e Prescott gli spara a una spalla spiegando subito le sue condizioni agli ostaggi. Mike si finge un medico e, con la scusa di dover curare Bly, tenta di risolvere la situazione. Esce dalla stanza degli ostaggi in cerca di materiale medico e cos\u00ec riesce a recuperare altre cose utili, incluso un cellulare. Di nascosto riesce ad amplificare il segnale per chiamare Sam e gli chiede di aprire un varco con dell'esplosivo nel muro che d\u00e0 sul vicolo. Poi mette dei farmaci nella bibita di uno dei rapinatori. Intanto Sam e Fiona si muovono per andare ad aiutare Mike e bisticciano come al solito su chi sia pi\u00f9 importante per lui, visto che in questa situazione ha chiamato prima Sam.\nIntanto Michael toglie la pallottola a Bly mentre gli ostaggi creano un buco nel muro per passare nell'altro ufficio. Mike viene poi chiamato a curare un rapinatore feritosi con il trapano manomesso da lui e, nel frattempo, manomette la pistola di Prescott. Quando il criminale vorrebbe uccidere un ostaggio beccato a scavare il buco, Bly si addossa la colpa e Prescott vorrebbe ucciderlo, ma gli esplode la pistola mentre cerca di sparare. Michael lo convince a non uccidere nessuno, promettendo di curargli la mano, poi chiama di nuovo Sam di nascosto per avvisarlo che hanno spostato gli ostaggi e hanno anche chiamato una barca per scappare e devono trovarla e intercettarla. Michael d\u00e0 delle pillole a Prescott, ma lui non vorrebbe prenderle finch\u00e9 non lo fa anche \"il dottore\". Cos\u00ec Mike \u00e8 obbligato a mangiarle e le vomita solo dopo aver fatto svenire uno dei rapinatori. Prima di scappare, i ladri vogliono uccidere tutti gli ostaggi, ma intanto Sam rapisce il loro socio che li attende alla barca. Sam lo obbliga a chiamare Prescott e poi si finge il minaccioso proprietario della banca, pronto a uccidere tutti i rapinatori. Mike avvalora la finta storia di Sam con un racconto di fantasia e Fiona, intanto, fa esplodere il furgone dei malviventi. Uno degli uomini di Prescott si ribella, ma il folle uccide lui e gli altri compagni mentre Bly stende gli altri uomini nel caveau. Prescott cerca di scappare con i soldi, ma arriva la polizia che lo ferma. Barry si scusa con Michael, poi l'ex-spia risolve i bisticci di Sam e Fiona spiegando che aveva chiamato prima lei, ma non aveva risposto e quindi da adesso in poi chiamer\u00e0 sempre prima Sam. Bly e Mike depongono l'ascia di guerra e l'agente trova il conto alle Cayman per fargli un piacere, ma non ci sono dei nomi e probabilmente era una trappola, pronta a scattare non appena qualcuno l'avesse trovata. Quindi mike ha scoperto le sue carte...\nVerit\u00e0 e riconciliazione.\nTrama.\nMike si deve incontrare con Gustavo, un banchiere delle Isole Cayman, ma l'uomo che si presenta all'appuntamento \u00e8 un impostore che cerca di ucciderlo. Dopo un combattimento, l'uomo cade dalla balconata. Dopo alcune ricerche Mike scopre che il vero Gustavo \u00e8 morto. \nIntanto un haitiano si presenta da Mike e chiede aiuto per trovare l'assassino di sua figlia, un criminale di nome Jean-Pierre Duman, emigrato in America con la falsa identit\u00e0 di Claude Laurent. Michael in un primo momento non vuole immischiarsi, ma Sam si sente subito coinvolto e inizia a indagare su Duman. Mike, in preda a una crisi di coscienza, acconsente di occuparsi del caso. Nel frattempo Madeline chiede aiuto a Mike per riparare la macchina perch\u00e9 nel quartiere c'\u00e8 stata una serie di furti che ha coinvolto anche la sua auto, dalla quale hanno rubato la radio bloccando cos\u00ec lo strano meccanismo d'accensione impostato dal marito anni prima. \nSam trova Duman ed \u00e8 deciso a provare la sua vera identit\u00e0. Fiona avvicina Duman parlando in francese e si fa invitare a una sua festa a casa e mette una cimice nel suo ufficio. Intanto Claude si presenta alla festa con un megafono e si mette a gridare contro Duman fuori da casa sua; Michael lo porta via appena in tempo e gli chiede di partire per Haiti mentre si occupa della faccenda.\nIntanto Fiona cerca il \"trafficante di persone\" che ha fatto entrare il finto banchiere a Miami. Si tratta di Gary, che ammette di aver portato il falso banchiere a Miami e le parla anche di un magazzino di stoccaggio che Gustavo usava come riferimento. \nSam si vede con gli agenti Lane e Harris dell'FBI per dare loro informazioni su Duman. Mike, invece, si presenta a Duman come Owen Matthews e si dice pronto ad aiutarlo a nascondersi dall'FBI e a cancellare le ultime tracce della sua vera identit\u00e0, visto che gli sono alle costole. Pi\u00f9 tardi lo blocca prima che vada a uccidere Claude e lo invita a fidarsi di lui per eliminare il passato una volta per tutte. Claude \u00e8 rimasto perch\u00e9 non vuole scappare e intende vendicare finalmente sua figlia. \nMike va da Duman e scopre che suo padre (Clarence Williams III) \u00e8 ancora vivo e, a differenza del figlio, capisce subito che la sua copertura \u00e8 falsa. Sam salva Mike sparando alla finestra di Duman e permettendogli di scappare. Mentre Lane e Harris decidono di aiutare Sam \"ufficiosamente\", Fiona attira Duman in un hotel, consentendo a Michael di rapirlo. Il team lo \"impacchetta\" perch\u00e9 possa tornare ad Haiti con claude, che ringrazia Mike e ammette che \u00e8 davvero un uomo d'onore. Madeline ripara l'auto e spiega a Mike che sono stati trovati i ladri. Sam, invece, ringrazia l'FBI per l'aiuto con Duman e offre informazioni anche sul padre in modo che venga incastrato. \nFiona e Michael organizzano l'assalto al magazzino di Gustavo e si trovano a inseguire un uomo che li aspettava. Anche se riesce a scappare, si fa riconoscere: \u00e8 Victor.\nSpia contro spia.\nTrama.\nMichael sta riassumendo la storia delle ultime settimane a Carla, tuttavia non le rivela che \u00e8 stato Victor a cercare di ucciderlo. Madeline viene portata a casa di Mike per la sua sicurezza proprio mentre alla sua porta bussa Samantha (Dina Meyer), la sua ex-fidanzata della quale nessuno di loro sapeva niente. Mentre Madeline \u00e8 arrabbiata, Fiona \u00e8 visibilmente sconvolta. \nSamantha ha a che fare con Tyler Brennen (Jay Karnes) che l'aveva contattata per un furto di un microchip contenente informazioni di carattere militare e, per convincerla a collaborare, ha fatto rapire, Charlie, il figlio. Mike viene portato a pensare che possa essere suo, visto che nove anni prima stavano ancora insieme. Dopo aver fatto un sopralluogo sul posto dello scambio, Mike spiega a Fiona che aveva conosciuto Samantha in Russia nel '97, prima di incontrare lei, ma aveva capito che non potevano fare sul serio. Fiona \u00e8 arrabbiata perch\u00e9 non gliel'hai mai detto. \nIntanto Sam scopre che Victor ha un passato da agente ed era stato bruciato da Phillip cowan, cos\u00ec Mike pensa di poterci fare amicizia. Victor lo contatta e gli promette un incontro al pi\u00f9 presto. Allo scambio del chip, Sam e Samantha vanno a recuperare Charlie che per\u00f2 ha una bomba legata al braccio che obbliga Mike a lasciare andare via Brennen. Charlie \u00e8 pi\u00f9 piccolo di quanto aveva detto Samantha, cos\u00ec Mike capisce che non \u00e8 suo e lei ammette di aver \"alterato\" la verit\u00e0 per farglielo credere. Mike e Fiona penetrano nell'appartamento di Brennen facendosi notare e usano le loro vere identit\u00e0 per fargli credere che Samantha voglia rubare di nuovo il chip e che gliel'abbia consegnato solo parzialmente. Loro vorrebbero aiutarlo a testarlo. Brennen lo richiama pi\u00f9 tardi e porta lui e Fiona a testare il chip in un hangar all'aeroporto e ovviamente il chip risulta completo. Victor li segue e Mike sfrutta la sua presenza per salvarsi da un'uccisione certa, facendo credere a Brennen che sia un uomo di Samantha. Mike allora offre il suo aiuto per proteggere Brennen da Samantha durante la vendita del chip. Mentre continuano le schermaglie fra le due donne di Michael, Samantha parla con Madeline e spiega come mai era finita la loro storia nonostante lei gli avesse chiesto di sposarla. Mike e Fi blindano l'hangar per la vendita, mentre \"i due Sam\" entrano di nascosto. Brennen per\u00f2 improvvisa e si incontra con i compratori fuori dall'hangar. Sam, costretto a improvvisare, spara per farli fuggire. Ora Brennen si trova nell'impossibilit\u00e0 di vendere il chip che quindi va rimesso a posto prima che si accorgano del furto. Mike e Samantha organizzano una missione insieme e riportano il chip al suo posto, Brennen \u00e8 soddisfatto ma promette di scoprire verit\u00e0 su ci\u00f2 che \u00e8 successo. Samantha lascia Miami salutando Mike con un bacio. Mentre Madeline dorme da lui, Michael spiega a Fiona la situazione: stare con Samantha era facile perch\u00e9 erano simili, poi aveva incontrato lei e fra loro, invece, era tutto difficile. Eppure Fiona lo conosceva davvero e quindi lui aveva lasciato Sam perch\u00e9 non poteva sposarla quando amava un'altra donna. La mattina dopo, Madeline (che ha origliato la conversazione) dice al figlio che Fiona \u00e8 la donna giusta per lui. \nMike si incontra con Victor che non vuole dargli risposte, allora i due ex-agenti si picchiano e Mike lo stende, decidendo di portarlo via per interrogarlo...\nAlleanze.\nTrama.\nMentre Carla vuole ancora che Michael le consegni Victor, lui decide di tenerlo in ostaggio per interrogarlo insieme a Sam e Fiona. Parlando con lui, Michael scopre che nonostante Victor lavorasse per Carla, lei aveva poi deciso di far uccidere tutta la sua famiglia. Da allora stava cercando di vendicarsi della sua organizzazione e per farlo uccideva anche i suoi agenti, come aveva tentato di fare con Michael. Per dargli prova di ci\u00f2 che dice, lo manda sulla sua barca a recuperare una cassettina in cui tiene le foto della moglie e del figlio morti e i ritagli di giornale sulla loro uccisione. Colpito dalla sua storia, Michael decide di allearsi con Victor ed eliminare Carla una volta per tutte usando il dossier pieno di informazioni su Carla che Victor ha nascosto e che potrebbe finalmente obbligarla a uscire di scena, se consegnato alle persone giuste. Inseguiti dagli uomini di Carla, Victor e Michael scappano insieme e si ricongiungono a Fiona, mentre Sam viene mandato a proteggere Madeline da un attacco ordinato da una sempre pi\u00f9 vendicativa Carla. Michael, Victor e Fiona recuperano il dossier, poi Mike chiede a Fiona di andare a cercare Sam per aiutarlo con sua madre. Fiona prima lo bacia, sottolineando che non si tratta di un \"bacio d'addio\", poi lo schiaffeggia per ricordagli di essere prudente e tornare tutto intero. Dopo aver fatto saltare in aria mezza casa, Sam e Madeline riescono a scappare, ma la donna lo lascia libero di andare ad aiutare Michael, dicendogli che pu\u00f2 cavarsela da sola ed \u00e8 suo figlio ad avere pi\u00f9 bisogno di lei. Quando Fiona si incontra con Sam e entrambi capiscono che \u00e8 pi\u00f9 importante coprire le spalle a Mike, in questo momento. \nMichael e Victor tornano alla barca e l\u00ec subiscono un'inboscata di Carla che fa sparare a Victor, ferito gravemente, e assediare la barca. Intanto i suoi superiori arrivano in elicottero e iniziano a sorvolare la zona. Mentre Carla cerca di convincere Michael ad arrendersi e fare s\u00ec che solo Victor passi come \"cattivo\", Fiona e Sam sopraggiungono e lei spara a Carla, freddandola. \nVictor allora chiede a Michael di finirlo, in modo che lui possa eliminare l'organizzazione di Carla una volta per tutte e allo stesso tempo salvarsi la vita. Michael acconsente e spara a Victor, uccidendolo. Nascoste le lacrime per ci\u00f2 che ha fatto sotto gli onnipresenti occhiali da sole, Mike esce allo scoperto e si incontra con i superiori di Carla, la \"dirigenza\". Il capo gli chiede ancora di lavorare per loro, ma Michael rifiuta. L'uomo gli fa capire che se non accetta sar\u00e0 circondato da tutti i suoi vecchi nemici, che fino ad ora si erano tenuti alla larga solo grazie al loro intervento. Michael dice che correr\u00e0 il rischio e poi si getta dall'elicottero in mare aperto..."}
{"id": "2090723", "revid": "1543377", "url": "https://it.wikipedia.org/wiki?curid=2090723", "title": "NBA All-Star Game 1981", "text": "L'NBA All-Star Game 1981, svoltosi a Richfield (Ohio), vide la vittoria finale della Eastern Conference sulla Western Conference per 123 a 120.\nNate Archibald, dei Boston Celtics, fu nominato MVP della partita."}
{"id": "2090724", "revid": "834", "url": "https://it.wikipedia.org/wiki?curid=2090724", "title": "Fasting, Feasting", "text": ""}
{"id": "2090729", "revid": "834", "url": "https://it.wikipedia.org/wiki?curid=2090729", "title": "Fantom\u00e1s contra los vampiros multinacionales", "text": ""}
{"id": "2090733", "revid": "287204", "url": "https://it.wikipedia.org/wiki?curid=2090733", "title": "Jacques-\u00c9mile Blanche", "text": "Biografia.\nFormatosi in un ambiente impressionista, dopo aver ricevuto i primi rudimenti artistici da Henri Gervex, la sua arte complessivamente deriv\u00f2 da un insieme di influenze francesi ed inglesi.\nSi avvicin\u00f2 a Manet per riprenderne i grigi e le luminosit\u00e0 e si mise in evidenza al \"Salon\" del 1896 con la \"Famiglia Thaulow\".\nNella fase seguente della carriera limit\u00f2 la spontaneit\u00e0 impressionista per dedicarsi ad una tecnica personale, pseudo-puntinista, di grande effetto, che utilizz\u00f2 soprattutto nel ritratto di singola figura. Espanse anche la gamma delle tonalit\u00e0 calde come mostr\u00f2 nel ritratto di Paul Adam.\nCon il dipinto \"Salone rosa\" interpret\u00f2 il tipico gusto di fine secolo, sia per il soggetto sia per la fluidit\u00e0 del tocco.\nGrande amico di James Abbott McNeill Whistler e anche di Oscar Wilde anche se in seguito, per via del processo di sodomia a cui fu sottoposto, lo evit\u00f2.\nProust a lui dedic\u00f2 la prefazione della sua opera \"Propos de peintre\".\nModelle.\nFra le sue numerose modelle ebbe anche Marie de H\u00e9r\u00e9dia, figlia di Jos\u00e9 Maria de H\u00e9r\u00e9dia. \nOpere.\nFra le sue opere pi\u00f9 importanti raffigurano dei ritratti: \nOpere letterarie.\nHa scritto anche alcuni romanzi e serie di racconti fra cui:"}
{"id": "2090736", "revid": "834", "url": "https://it.wikipedia.org/wiki?curid=2090736", "title": "Didattiche subacquee", "text": ""}
{"id": "2090741", "revid": "834", "url": "https://it.wikipedia.org/wiki?curid=2090741", "title": "Darkness at Noon", "text": ""}
{"id": "2090743", "revid": "120102187", "url": "https://it.wikipedia.org/wiki?curid=2090743", "title": "Langley (Virginia)", "text": "Langley \u00e8 un centro abitato (\"unincorporated community\") degli Stati Uniti d'America situato nella contea di Fairfax, nello stato della Virginia.\nPur mantenendo la propria identit\u00e0 come dimostrato anche dalla scuola superiore che conserva il nome di Langley High School, Langley \u00e8 stata da tempo, di fatto, assorbita dal census-designated place di McLean.\nNell'uso comune, il termine Langley viene in effetti usato come sinonimo della stessa CIA.\nIstituzioni.\nEssendo situata nelle vicinanze di Washington, oltre ad essere considerata una sorta di citt\u00e0 dormitorio ospita numerose strutture governative, tra cui la sede centrale della Central Intelligence Agency (CIA), la Federal Highway Administration e la Claude Moore Colonial Farm del National Park Service.\nA Hampton si trova il Langley Research Center (LaRC), il pi\u00f9 antico centro della NASA, attivo durante tutta la fase iniziale delle sperimentazioni dei voli spaziali, fino al primo volo orbitale effettuato dal ten. col. John Glenn.\nNella cultura di massa.\nLangley \u00e8 considerata l'immaginaria citt\u00e0 della serie televisiva dei cartoni \"American Dad!\", il cui nome \u00e8 Langley Falls (\"cascate di Langley\"); il protagonista, Stan Smith, lavora difatti alla CIA."}
{"id": "2090746", "revid": "228587", "url": "https://it.wikipedia.org/wiki?curid=2090746", "title": "Agyness Deyn", "text": "Biografia.\nNasce nel 1983 a Failsworth, Greater Manchester. Sua madre \u00e8 un'infermiera. Ha una sorella pi\u00f9 piccola, Emily, e un fratello pi\u00f9 grande, Greg. Ha frequentato la All Saints RC High School.\nIl suo \"nome d'arte\" sembra sia stato scelto dalla modella dopo aver consultato un amico della madre, esperto di numerologia, il quale la inform\u00f2 riguardo al \"fortuito spelling del nome \"Agnes\". Sembra che la madre e la sorella abbiano entrambe cambiato il loro cognome in Deyn, e che Lorraine abbia anche cambiato la \"I\" del suo nome in \"Y\".\nLa vita lavorativa di Agyness comincia all'et\u00e0 di 13 anni come cameriera part-time in un negozio di fish &amp; chips a Ramsbottom. Nel 1998 lavora al \"Village Chippy\" e qui incontra e stringe amicizia con Henry Holland, fondatore della casa di moda House of Holland.\nModa.\nNel 1999, all'et\u00e0 di 16 anni, vince la gara \"Face of '99\" indetta dal Rossdale Free Press. Si trasferisce a Londra e firma un contratto con l'agenzia di moda Models 1.\nLa sua carriera decolla nel 2006, quando diventa testimonial della linea Blugirl di Blumarine. Viene fotografata sulle copertine di riviste come \"Vogue Italia\" e sfila a New York, Londra, Milano e Parigi per molte importanti case di moda tra cui Marc Jacobs, Dolce &amp; Gabbana, Herm\u00e8s, Versace, Burberry, Moschino, John Galliano, Trussardi e molte altre. Inoltre nell'ottobre dello stesso anno apre la sfilata che festeggia il 30\u00ba anniversario della maison Jean Paul Gaultier.\nNel maggio 2007 compare sulla copertina di \"Vogue\" accanto a Doutzen Kroes, \nCaroline Trentini, Raquel Zimmermann, Sasha Pivovarova, Jessica Stam, Coco Rocha, Hilary Rhoda, Chanel Iman e Lily Donaldson. La Deyn e le altre modelle sono state scelte per la copertina dalla direttrice della rivista Anna Wintour che le nomina \"supermodelle di nuova generazione\".\nContinua a sfilare nelle capitali della moda per alcune grandi firme, tra cui Versace, Jean Paul Gaultier, Burberry, Dolce &amp; Gabbana, Chanel, Christian Dior, Moschino, Herm\u00e8s, Ralph Lauren, Donna Karan, Alberta Ferretti, Roberto Cavalli, Blumarine, Alessandro Dell'Acqua, John Richmond, Marc Jacobs, Oscar de la Renta, Narciso Rodriguez, John Galliano, Karl Lagerfeld, Missoni, Max Mara, Lanvin, Zac Posen, Giorgio Armani, Tommy Hilfiger, Etro, Emilio Pucci, Bottega Veneta, Belstaff, Luella, Giles.\nCompare anche sulle copertine di \"Vogue\", \"Observer Woman\", \"Sunday Times Style\", di \"Pop\", \"Grazia\", \"\", \"Num\u00e9ro\", \"Dazed\" e numerose altre testate internazionali. La Deyn appare anche in varie campagne pubblicitarie internazionali per case di moda come: Anna Sui, Burberry, Cacharel, Gianfranco Ferr\u00e9, Giorgio Armani, Paul Smith, Vivienne Westwood solo per citarne alcune.\nNegli ultimi anni 2000 stipula contratti prestigiosi, prestando il proprio volto anche per le fragranze \"The Beat\" di Burberry e \"Ma Dame\" di Jean-Paul Gaultier (per le quali sono stati girati due celebri spot televisivi con la top model), per la linea \"Gold\" di Giles Deacon (rimpiazzando Drew Barrymore), Shiseido (rimpiazzando Angelina Jolie), e per la griffe House of Holland del suo amico d'infanzia Henry Holland.\nNel maggio 2008 \u00e8 l'editrice ospite della rivista \"i-D\". Il numero prodotto con la sua collaborazione \u00e8 dedicato a lei, e contiene articoli scritti da e riguardanti la stessa Deyn. Vi sono anche interviste che la modella conduce con esponenti del mondo della moda come Vivienne Westwood. Nello stesso anno firma un contratto come testimonial delle sneakers Reebok. Nel 2009 compare sulla copertina di marzo di \"Vogue Brasil\" e \"W Korea\".\nLa Deyn ama indossare spesso anfibi Dr. Martens, di cui si dichiara una accesa sostenitrice, tanto da esserne divenuta la testimonial ufficiale ed essere apparsa nella campagna pubblicitaria del marchio di scarpe britannico.\nMusica.\nLa modella presta la propria voce per il singolo \"Who\" dei Five O'Clock Heroes e appare anche nel video della canzone, la quale per\u00f2 non ottiene una critica positiva dalla prestigiosa rivista musicale \"NME\", che gli concede solo 2 punti su una scala da 1 a 10. Ha fatto parte dell'ormai defunta band Lucky Knitwear, tuttavia ha gi\u00e0 formato una nuova band, i Gene Jacket insieme agli amici Jackson Pollis e Alanna Masterson.\nViene inoltre fatto un chiaro riferimento alla sua persona nel brano \"Agyness Deyn\" del produttore di musica elettronica Larry Tee. Il brano \u00e8 contenuto nell'album \"Club Badd\" del 2009, pubblicato da Ultra Records.\nCinema.\nNel 2010 ha debuttato come attrice nel cortometraggio ambientato negli anni trenta \"Mean to Me\" di Peter McCough, proiettato alla galleria d'arte Chein &amp; Read Gallery di New York e alla Kunsthalle di Vienna.\nIn seguito ha interpretato Aphrodite nel film \"Scontro tra titani\" (2010), cui hanno fatto seguito \"Acid Burn\" (2010), \"Here\" e \"Pusher\" (2012).\nVita privata.\nNel giugno 2012 ha sposato l'attore americano Giovanni Ribisi, dal quale si \u00e8 separata nei primi mesi del 2015.\nAgyness Deyn ha un piercing al capezzolo destro."}
{"id": "2090747", "revid": "834", "url": "https://it.wikipedia.org/wiki?curid=2090747", "title": "Lo Yogi e il commissario (romanzo)", "text": ""}
{"id": "2090749", "revid": "834", "url": "https://it.wikipedia.org/wiki?curid=2090749", "title": "The Yogi and the Commissar", "text": ""}
{"id": "2090750", "revid": "287204", "url": "https://it.wikipedia.org/wiki?curid=2090750", "title": "Martin Ringstrom", "text": ""}
{"id": "2090752", "revid": "834", "url": "https://it.wikipedia.org/wiki?curid=2090752", "title": "Thieves in the Night", "text": ""}
{"id": "2090759", "revid": "287204", "url": "https://it.wikipedia.org/wiki?curid=2090759", "title": "Dusan Kecman", "text": ""}
{"id": "2090760", "revid": "205250", "url": "https://it.wikipedia.org/wiki?curid=2090760", "title": "Graziano Giusti", "text": "Biografia.\nNato a Casette d'Ete, frazione del comune di Sant'Elpidio a Mare, Graziano Giusti si \u00e8 avvicinato giovanissimo all'arte della recitazione. Trasferitosi a Roma, ha lavorato come attore di cinema e di teatro e in televisione. Graziano Giusti ha lavorato in teatro nel \"Bonifacio VIII\" diretto da Giorgio Strehler e in altre rappresentazioni con Vittorio Gassman, Giancarlo Giannini, Lina Sastri, Mariangela Melato. Ha recitato opere teatrali di Luigi Pirandello anche all'estero, mentre in televisione ha recitato per la pubblicit\u00e0 di un prosciutto. Morto dopo lunga malattia, \u00e8 sepolto nel cimitero di Cura Mostrapiedi. La citt\u00e0 di Sant'Elpidio a Mare gli ha dedicato il teatro-auditorium."}
{"id": "2090763", "revid": "533647", "url": "https://it.wikipedia.org/wiki?curid=2090763", "title": "Alfonso Carrillo de Acu\u00f1a", "text": "Era figlio di Lope V\u00e1zquez de Acu\u00f1a, massimo responsabile del Honrado Concejo de la Mesta, appartenente alla famiglia De Acu\u00f1a, e di Teresa Carrillo de Albornoz, nativa di Carrascosa del Campo.\nBiografia.\nLa famiglia materna, con ecclesiastici tra gli ascendenti, apparteneva al municipio di Carrascosa del Campo, e quella di suo padre era d'origine portoghese. La sua educazione si svilupp\u00f2 sotto l'influenza dello zio, il cardinale Alfonso Carrillo de Albornoz. Quando questi venne meno, nel 1434, egli ricevette l'incarico di protonotario apostolico del papa Eugenio IV, entrando nel Consiglio reale di Giovanni II di Castiglia. Fu nominato vescovo di Sig\u00fcenza nel 1440 e arcivescovo di Toledo nel 1446.\nFu nominato pseudocardinale diacono di Sant'Eustachio nel concistoro del 12 aprile 1440, ma declin\u00f2 la promozione.\nVita politica.\nLa sua influenza nella vita politica del regno di Castiglia, sotto i re Giovanni II (1406 - 1454), Enrico IV (1454 - 1474) e con i re cattolici fu enorme; .\nDopo l'esecuzione del favorito \u00c1lvaro de Luna nel 1453, Carrillo appoggi\u00f2 Juan Pacheco, marchese di Villena, il favorito del nuovo re Enrico IV e comp\u00ec missioni diplomatiche per lui in Francia, arrivando a ottenere un grande potere e superando molti nobili.\nLa sua avidit\u00e0 e l'ambizione lo portarono ad opporsi al re, dal momento in cui questi scelse di cambiare preferito, allontanando Pacheco e scegliendo Beltr\u00e1n de la Cueva e i suoi alleati Mendoza, acerrimi nemici di Carrillo.\nA partire dal 1462, Carrillo fu il principale istigatore del partito dei nobili castigliani che voleva detronizzare il re e sostituirlo con il fratellastro, l'infante Alfonso, e partecip\u00f2 molto attivamente nella farsa di \u00c1vila. Inizi\u00f2 una lunga e sanguinosa guerra civile in Castiglia. Quando nell'estate del 1468 l'infante mor\u00ec, gli successe la sorella Isabella come pretendente al trono e aveva come principale consulente per l'arcivescovo Carrillo, che insieme a Pierres de Peralta (Pedro de Peralta y Ezpeleta) svolse un ruolo importante nella definizione del suo matrimonio con Ferdinando II di Aragona, nell'ottobre 1469.\nQuando i Re cattolici salirono al potere, alla morte di Enrico IV nel dicembre del 1474, subito si scontrarono con i loro interessi. Carrillo non accettava il trattamento autoritario dei monarchi n\u00e9 l'ascesa a cancelliere del regno del cardinale Pedro Gonz\u00e1lez de Mendoza, un vecchio avversario di Carrillo. Questa situazione lo port\u00f2 a scontrarsi con i Mendoza, scontro che perse nella successiva guerra di successione castigliana (1475-1479). Cambiando completamente la sua politica, Carrillo entr\u00f2 nel campo guidato dal re del Portogallo, che sosteneva i diritti al trono castigliano di sua nipote, la principessa Giovanna contro Isabella la Cattolica.\nLa guerra fu lunga e crudele, ma all'inizio del 1479 un'offensiva da parte dei Re cattolici sconfisse definitivamente i portoghesi e costrinse Carrillo a sottomettersi e ad accettare le guarnigioni reali in tutte le fortezze che controllava, per continuare ad essere arcivescovo di Toledo.\nMor\u00ec nel suo palazzo arcivescovile di Alcal\u00e1 de Henares.\nAncor giovane, ebbe due figli illegittimi: Troylos Carrillo, poi conte di Agosta, e Lope Vasquez de Acu\u00f1a\nSuccessione apostolica.\nLa successione apostolica \u00e8:"}
{"id": "2090765", "revid": "287204", "url": "https://it.wikipedia.org/wiki?curid=2090765", "title": "Petar Arsic", "text": ""}
{"id": "2090778", "revid": "834", "url": "https://it.wikipedia.org/wiki?curid=2090778", "title": "Les chiens de paille", "text": ""}
{"id": "2090780", "revid": "125128791", "url": "https://it.wikipedia.org/wiki?curid=2090780", "title": "Aereo da attacco al suolo", "text": "Un aereo da attacco (al suolo) \u2013 in inglese: (ground-)attack aircraft \u2013 \u00e8 un aereo militare progettato per attaccare obiettivi a terra. Viene spesso impiegato per il supporto aereo ravvicinato o appoggio tattico (in inglese: \"Close Air Support\" \u2013 CAS) alle proprie forze di terra.\nEsistono diversi \"aerei da attacco leggeri\", spesso questi sono basati su, o sono derivati da, o sono il risultato di modifiche di aerei da addestramento, come ad esempio l'Alpha Jet.\nEvoluzione.\nL'evoluzione italiana.\nDopo il termine della prima guerra mondiale, nella quale si speriment\u00f2 con successo il ruolo del bombardiere nell'attaccare gli obiettivi da una quota impossibile o difficilmente raggiungibile dal nemico, si ipotizz\u00f2 uno sviluppo di questa tipologia di guerra aerea per migliorarne la precisione.\nIn Italia l'antesignano dell'aereo da attacco al suolo (all'epoca indicato come \"aereo d'assalto\") fu Amedeo Mecozzi, che in una serie di articoli datati dal 1920 al 1929 present\u00f2, in contrapposizione alle teorie di Giulio Douhet, la possibilit\u00e0 di sviluppare un impiego dell'aviazione su squadriglie con un numero limitato di aerei per attacchi \"a volo rasente\" su obiettivi ben definiti e di estensione limitata. Ovviamente un impiego cos\u00ec concepito richiedeva la realizzazione di aerei finalizzati a tale scopo, definiti da Mecozzi come aerei d'assalto, che avessero la possibilit\u00e0 di avere 3 ore di autonomia con un raggio d'azione di 725\u00a0km ed un carico di bombe di 900 kg.\nNonostante la polemica con le teorie di Douhet, all'epoca considerate come cardine per l'impostazione del pensiero aeronautico italiano, lo Stato Maggiore dell'Aeronautica decise di mettere alla prova le teorie di Mecozzi, autorizzando nel 1929 il \"VII Gruppo Caccia\" (di cui Mecozzi era comandante) ad effettuare sperimentazioni di attacco al suolo, con il gruppo che nel 1930 divenne gruppo autonomo e nel 1931 \"VII Gruppo Autonomo d'Assalto\", con sede all'aeroporto di Ciampino.\nLe sperimentazioni condotte con il VII gruppo portarono Mecozzi a definire in modo chiaro le specifiche per l'aereo da attacco al suolo nonch\u00e9 le sue modalit\u00e0 di impiego. Le specifiche prevedevano un aereo con due membri di equipaggio (riducibili a uno in azioni di scorta ad aerei similari e aumentabili a tre in caso di operazioni di ricognizione), con capacit\u00e0 di circa 500\u00a0kg di carico bellico e tangenza dell'ordine dei 4000\u20135000 m ed autonomia di 500\u00a0km, aumentabile a 1000 sostituendo parte del carico bellico con serbatoi supplementari. Il VII gruppo condusse una serie di sperimentazioni per le tattiche di assalto al suolo, tanto che nel 1936 venne costituita la \"5\u00aa Brigata d'Assalto\", tuttavia a questo sviluppo teorico non corrispose un'evoluzione tecnica dei mezzi, che rimasero sia prima sia durante la seconda guerra mondiale, nettamente inferiori sia a quelli tedeschi (Ju 87), che a quelli alleati (Mosquito) e sovietici (Il 2).\nL'evoluzione estera nel periodo fra le due guerre mondiali.\nNel periodo tra le due guerre mondiali uno dei maggiori artefici dell'attacco mirato fu la tedesca Luftwaffe che con lo Junkers Ju 87 \"Stuka\" speriment\u00f2 in azioni belliche, durante la guerra civile spagnola, il concetto del bombardiere in picchiata, conosciuto in Italia anche con la designazione \"bombardiere a tuffo\". Questa tipologia di velivoli avrebbe avuto un importante ruolo nella tattica definita Blitzkrieg che permise nel 1939 alla Germania nazista di conquistare velocemente la Polonia dando inizio alla Seconda guerra mondiale. Con l'evoluzione per\u00f2 dei sistemi di difesa contraerei questo ruolo rimase efficace contro obiettivi navali mentre in ambito tattico terrestre acquist\u00f2 sempre meno importanza.\nL'evoluzione del concetto di aereo in grado di supportare tatticamente le truppe a terra con interventi mirati si svilupp\u00f2 con un altro celebre velivolo, il sovietico Ilyushin Il-2 \u0160turmovik, capace di colpire efficacemente un obiettivo non solo grazie esclusivamente ad un carico di bombe ma anche tramite armamento pesante basato su cannoncini di calibro sufficiente ad oltrepassare la corazzatura di carri armati e mezzi blindati in genere.\nCaratteristiche.\nL'impiego operativo dell'attacco al suolo viene condotto in stretta prossimit\u00e0 alle proprie forze militari e richiede per questi velivoli una precisione ben maggiore nel colpire i bersagli rispetto a quella richiesta ai normali bombardieri. Nello stesso tempo, la ridotta distanza con il nemico, impone una maggiore robustezza per i velivoli, che si suppongono pi\u00f9 esposti al fuoco di reazione delle armi contraerei rispetto agli altri aerei militari. Esempi di questo tipo di aerei comprendono il Fairchild-Republic A-10 Thunderbolt II statunitense e il sovietico-russo Sukhoi Su-25 Frogfoot.\nIl supporto alle forze terrestri implica logiche di impiego per questi aerei di tipo maggiormente tattico e non strategico, ovvero gli obiettivi assegnati sono solitamente disposti lungo la linea del fronte e non in profondit\u00e0 dietro le linee nemiche.\nTerminologia.\nNel tempo, questi aerei sono stati contraddistinti con molti nomi quali: \"aerei d'attacco\", \"cacciabombardieri\", \"caccia tattici\", \"aerei caccia carri\", \"bombardieri tattici\", \"aerei per mitragliamenti\", \"aerei antiguerriglia\" ed altri.\nPi\u00f9 recentemente, con i termini di \"bombardiere leggero\" o \"aereo da attacco leggero\" si intende una tipologia di velivolo diverso, basato sugli sviluppi di un aereo originariamente progettato per l'addestramento; come ad esempio il Cessna A-37 Dragonfly derivato dal Cessna T-37 Tweet, o altri velivoli leggeri."}
{"id": "2090781", "revid": "834", "url": "https://it.wikipedia.org/wiki?curid=2090781", "title": "Shopaholic and Baby", "text": ""}
{"id": "2090796", "revid": "834", "url": "https://it.wikipedia.org/wiki?curid=2090796", "title": "Castle in the Air", "text": ""}
{"id": "2090798", "revid": "834", "url": "https://it.wikipedia.org/wiki?curid=2090798", "title": "The Merlin Conspiracy", "text": ""}
{"id": "2090801", "revid": "1305772", "url": "https://it.wikipedia.org/wiki?curid=2090801", "title": "The Broker", "text": ""}
{"id": "2090802", "revid": "56818", "url": "https://it.wikipedia.org/wiki?curid=2090802", "title": "Baliato", "text": ""}
{"id": "2090803", "revid": "56818", "url": "https://it.wikipedia.org/wiki?curid=2090803", "title": "Siniscalcato", "text": ""}
{"id": "2090819", "revid": "112814428", "url": "https://it.wikipedia.org/wiki?curid=2090819", "title": "Alonso de Figueroa y C\u00f3rdoba", "text": "Biografia.\nIl suo governo dur\u00f2 13 mesi, tra l'aprile 1649 ed il maggio 1650. Assunse l'incarico dopo quello che sembr\u00f2 l'avvelenamento del governatore Mart\u00edn de Mujica y Buitr\u00f3n.\nNacque a Cordova e divenne soldato a Lisbona. Giunse in Cile all'et\u00e0 di 16 anni, nel 1605, arruolato nella compagnia del capitano Bartolome Paez Clavijo, tra i 1000 uomini che il generale Antonio de Mosquera raccolse nella penisola iberica per rinforzare il Regno del Cile durante la guerra di Arauco. Negli anni seguenti fece carriera nell'esercito stanziato lungo la frontiera Mapuche. Fu alf\u00e9rez e capitano di fanteria e cavalleria; divenne generale del 3 cavalleria, e raggiunse il livello di maestro de campo nel 1625. Fu anche corregidor di Concepci\u00f3n durante il governo di Laso de la Vega.\nGovernatorato.\nLa sua nomina a governatore fu uno degli ultimi atti del vicer\u00e9 Pedro \u00c1lvarez de Toledo y Leiva, marchese di Mancera, che sped\u00ec in Cile una lista di tre possibili candidati. Figueroa era il solo vivo tra i papabili, e venne formalmente investito a Concepcion nel maggio 1649. A quanto sembra fece partire una campagna militare contro i Mapuche accordandosi con il Peru' per avere maggiori risorse. A Lima il nuovo vicer\u00e9 Garc\u00eda Sarmiento de Sotomayor, Conde di Salvatierra, decise di non confermare Figueroa nel suo ruolo nel luglio del 1649. Questo rifiuto convinse Figueroa ad abbandonare progetti pi\u00f9 ambiziosi. Il proseguimento delle ostilit\u00e0, per\u00f2, lo obblig\u00f2 ben presto a mobilitare i militari. Il 24 dicembre un forte nei pressi di Valdivia venne assaltato dai nativi locali, guidati da un disertore dell'esercito spagnolo. L'attacco si risolse con un successo Mapuche, dato che quasi tutte le forze spagnole morirono, e che i sopravvissuti vennero fatti prigionieri dando fuoco alle palizzate. A sud il gesuita Agust\u00edn Villaza venne rapito.\nFigueroa spost\u00f2 le truppe vicino a Valdivia e Boroa. Inoltre stanzi\u00f2 consistenti forze navali a Carelmapu, sotto il comando del neo nominato governatore di Chilo\u00e9, Ignacio de la Carrera Iturgoyen, con l'ordine di sbarcare colpendo le trib\u00f9 nei pressi di Osorno. \nQuesta era la situazione del regno il 4 maggio 1650, quando la nave, per ordine del neo governatore Francisco Antonio de Acu\u00f1a Cabrera y Bayona, venne rediretta a Concepcion, ponendo fine al governo di Figueroa. Figueroa y C\u00f3rdoba fu in seguito nominato presidente dell'Audiencia di Santa Fe de Bogota nel 1652, ma mor\u00ec prima di assumere il ruolo. "}
{"id": "2090820", "revid": "29990", "url": "https://it.wikipedia.org/wiki?curid=2090820", "title": "Addizioni leggere", "text": ""}
{"id": "2090828", "revid": "834", "url": "https://it.wikipedia.org/wiki?curid=2090828", "title": "The Pelican Brief", "text": ""}
{"id": "2090844", "revid": "1305772", "url": "https://it.wikipedia.org/wiki?curid=2090844", "title": "The Client", "text": ""}
{"id": "2090850", "revid": "1305772", "url": "https://it.wikipedia.org/wiki?curid=2090850", "title": "The Chamber", "text": ""}
{"id": "2090853", "revid": "834", "url": "https://it.wikipedia.org/wiki?curid=2090853", "title": "The Runaway Jury", "text": ""}
{"id": "2090854", "revid": "834", "url": "https://it.wikipedia.org/wiki?curid=2090854", "title": "Runaway Jury", "text": ""}
{"id": "2090860", "revid": "1305772", "url": "https://it.wikipedia.org/wiki?curid=2090860", "title": "The Street Lawyer", "text": ""}
{"id": "2090863", "revid": "834", "url": "https://it.wikipedia.org/wiki?curid=2090863", "title": "Anna Cappellini", "text": "Insieme a Luca Lanotte ha vinto i campionati mondiali 2014, i campionati europei 2014, la medaglia d'argento ai campionati europei 2015, 2016 e 2017, la medaglia di bronzo ai campionati europei 2013, e sette campionati italiani.\nHa conquistato complessivamente tredici podi nelle tappe di ISU GP, tra cui una medaglia d'oro alla Cup of China 2015, otto medaglie d'argento e quattro di bronzo, nonch\u00e9 quattro volte il quarto posto ai Campionati Mondiali. Insieme a Luca Lanotte ha partecipato inoltre a tre olimpiadi: quella di Vancouver 2010, quella di Sochi 2014 e quella di PyeongChang 2018.\nCarriera.\nGli inizi.\nAnna Cappellini cominci\u00f2 a pattinare all'et\u00e0 di tre anni, quando accompagnata dalla madre Marisa presso lo stadio del ghiaccio di Casate, decise di frequentare i primi corsi di avviamento organizzati dal Gruppo Giovanile Ritmico. Dopo aver imparato i rudimenti del pattinaggio di figura individuale, si dedic\u00f2 immediatamente alla carriera agonistica. La sua prima gara, una manifestazione privata riservata ai mini pattinatori, si svolse a Sesto San Giovanni. Seguirono altre gare a livello regionale, tra cui vanno ricordati i campionati regionali del 1996 e la Lugano Cup del 1997, in cui Anna vinse numerosi trofei.\nDopo aver saltato una stagione a causa di un infortunio, la giovane pattinatrice torn\u00f2 ad allenarsi a Courmayeur, dove venne notata da Paola Mezzadri e Roberto Pelizzola e integrata nel team di Milano in cui si allenavano Barbara Fusar Poli e Maurizio Margaglio. \nSotto indicazione della nuova allenatrice Paola Mezzadri, Anna abbraccia a nove anni la specialit\u00e0 della danza su ghiaccio, una disciplina che avrebbe potuto esaltare i pregi ed eliminare i difetti della pattinata di Anna, che non godeva affatto di buone doti acrobatiche, essenziali per continuare la carriera agonistica nell'individuale.\nMuove i primi passi nella danza in coppia con Luca Lombardi, con il quale debutta al ventisettesimo posto ai Campionati mondiali Junior del 2001. Archiviata l'esperienza con Lombardi, si presenta in coppia con Matteo Zanni, con il quale ottiene la ventesima posizione ai Mondiali del 2003 e la settima posizione al Festival Olimpico della Giovent\u00f9 Europea.\nNella stagione 2003-2004 ottengono due medaglie di bronzo al JPG Messico e al JPG Slovenia, risultati migliorati l'anno successivo con due medaglie d'oro al JPG Ungheria e al JPG Serbia, che permettono a Cappellini-Zanni di poter accedere alla loro prima finale ad un Grand Prix Junior, dove avrebbero chiuso sul gradino pi\u00f9 basso del podio.\nGli inizi con Lanotte.\nNel 2005 Matteo Zanni annunci\u00f2 il ritiro, portando Anna alla ricerca di un nuovo partner. La scelta ricadde su Luca Lanotte. La nuova coppia Cappellini-Lanotte debutt\u00f2 a livello internazionale al JPG Slovakia conquistando il secondo posto, risultato poi ripetuto al JPG Bulgaria. \nCon tali piazzamenti Anna e Luca raggiunsero l'ultima finale di JPG della loro carriera, in cui si piazzarono terzi, dietro ai rivali Davis/White e Virtue/Moir. \nDopo aver vinto i Campionati italiani, si presentarono per la prima ed ultima volta insieme ai Campionati Mondiali Junior, in cui debuttarono quarti dopo la CD con un punteggio di 32.24, recuperando una posizione con la OD (54.68 di punteggio), tuttavia l'assalto al podio mondiale sfuma con la caduta di Lanotte durante l'esecuzione della FD, che trascina la coppia in quarta posizione.\n2007-2010.\nDebuttano nel mondo senior con la stagione 2006-2007. Prima tappa della stagione \u00e8 il Troph\u00e9e Eric Bompard, dove si piazzano al quinto posto a soli 0.45 punti dal quarto posto di Tessa Virtue e Scott Moir, per poi ottenere l'ottavo posto a Cup of Russia. Si classificano secondi ai nazionali, undicesimi agli europei e tredicesimi ai mondiali con un punteggio di fine stagione pari a 158.83. Cappellini- Lanotte conquistano anche un oro all'Universiade di Torino 2007.\nDurante la stagione 2007-2008, portando come FD La Traviata di Giuseppe Verdi, si classificano terzi a Skate Canada e quarti al Troph\u00e9e Eric Bompard, mancando per la seconda volta consecutiva l'accesso alle finali dell'ISU Grand Prix. \nSi riconfermano secondi ai nazionali alle spalle di Federica Faiella e Massimo Scali, mentre migliorano i piazzamenti dell'anno precedente con un settimo posto ai europei e un decimo posto ai mondiali.\nNel corso della stagione 2008-2009 si piazzano quarti sia al Cup of China che al Cup of Russia, si riconfermano vice-campioni d'Italia e realizzano con un punteggio di 172.67 la conquista del quinto posto europeo, risultato poi migliorato ai Campionati mondiali di Los Angeles con 175.70 e la conferma del decimo posto mondiale.\nCon l'inizio della stagione olimpica 2009-2010, Anna Cappellini e Luca Lanotte decidono di effettuare un cambio di allenatori, per lavorare sotto la guida di Muriel Zazoui e Romain haguenauer a Lione, che avevano portato Marina Anissina/Gwendal Peizerat all'oro olimpico nel 2002. Dopo aver ottenuto la medaglia d'argento sia al Rostecolom Cup che a Skate America, Cappellini-Lanotte conquistano per la prima volta l'accesso alla finale dei Grand Prix, in cui si piazzano quinti.\nDal 19 al 22 febbraio 2010 fanno parte della spedizione azzurra ai XXI Giochi olimpici invernali, dove si piazzano dodicesimi con 167.32. Ottengono per la quarta volta consecutiva il secondo posto nazionale e si piazzano a livello europeo al sesto posto, per poi partecipare ai Mondiali di Torino, dove sotto le note della colonna sonora di Requiem for a dream di Clint Mansell, durante l'esecuzione dei twizzles Anna si blocca e cade, subendo una penalit\u00e0 di 2 punti e il conseguente undicesimo posto.\n2010-2012.\nCominciano la stagione 2010-2011 con un secondo posto al Nebelhorn Trophy, ma il deludente quinto posto ai NHK Trophy porta la coppia a fare dietro-front e a tornare ad allenarsi con Paola Mezzadri, con la quale provvedono per la preparazione di nuovi programmi. In seguito ad un infortunio di Luca, la coppia \u00e8 costretta a non partecipare ai nazionali e agli europei. Con l'inizio del 2011, Anna e Luca si allenano tra Milano e Novigorsk in Russia, dove vengono allenati anche da Nikolai Morozov. Dopo la vittoria ai Mont Blanc Trophy, si piazzano ottavi ai Campionati mondiali.\nPer la stagione 2011-2012, si affidano ancora una volta a Paola Mezzadri, con la quale preparano la propria FD sulle note della colonna sonora de La strada di Nino Rota. Conquistano il terzo posto al Troph\u00e9e \u00c9ric Bompard e a Skate Canada, vincono per la prima volta i Campionati italiani, per poi piazzarsi nel 2012 quarti agli europei e sesti ai mondiali.\n2012-2014.\nCon la stagione 2012-2013, decidono invece di affiancare alla Mezzadri, coreografa insieme a Ludmilla Vlasova della SD in versione polka e valzer di Sette spose per sette fratelli, anche il russo Igor Shpilband, gi\u00e0 coach di Meryl Davis/Charlie White e Tessa Virtue/Scott Moir, con il quale preparano come FD la Carmen di Georges Bizet e Rodion Shchedrin, ovvero lo stesso programma presentato dai campioni olimpici in carica Virtue/Moir.\nOttenendo il secondo posto a Skate Canada, Finlandia Trophy e Troph\u00e9e Eric Bompard, partecipano alle fasi finali del Grand Prix ISU con il quarto posto finale. Il 25 gennaio del 2013 conquistano a Zagabria il bronzo, la loro prima medaglia europea, con un punteggio totale di 165.80, dietro ai russi Ekaterina Bobrova / Dmitrij Solov'\u00ebv e Elena Il'inych / Nikita Kacalapov.\nAi Campionati mondiali di London, la loro SD ottiene un punteggio di 67.93, loro nuovo personal best, pari al quinto posto provvisorio, ma con l'esecuzione della FD, Cappellini-Lanotte realizzano un nuovo record personale con 100.11, che vale a dire la terza miglior FD dell'evento, tuttavia Ekaterina Bobrova / Dmitrij Solov'\u00ebv con 169,19, ossia 1.50 punti di differenza dalla coppia italiana, scavalca Anna e Luca dal podio, ponendo ogni fine ai sogni di conquista del podio.\nA fine stagione hanno fatto parte della squadra italiana che ha partecipato all'ISU World Team Trophy 2012, dove l'Italia ha ottenuto il sesto posto finale.\nNella stagione olimpica 2013-2014, Anna Cappellini e Luca Lanotte debuttano il 17-20 ottobre 2013 a Skate Canada con un punteggio di 168.49 che gli assegna la medaglia d'argento, riconfermata al Trofeo NHK di dicembre 2013 con 160.06. Alla finale del Grand Prix ottengono con 169.50 il sesto posto, per poi riconfermare in dicembre per la terza volta consecutiva il titolo nazionale. Presentando come SD il musical 42nd Street e come FD il Barbiere di Siviglia di Gioacchino Rossini, Anna Cappellini e Luca Lanotte dal 13 al 19 febbraio 2014 sono impegnati ai Campionati europei di Budapest, dove con un punteggio di 69.58 conquistano il primo posto provvisorio, confermato nella giornata seguente da un punteggio di 102.03, che porta Anna e Luca alla conquista del primo titolo europeo della loro carriera.\nAi Giochi Olimpici Invernali di Soci, in Russia, con un punteggio totale di 169.50 si piazzano al sesto posto, mentre in occasione del Team Event traghettano l'Italia alla conquista del quarto posto olimpico.\nIn seguito al ritiro dei campioni olimpici Davis/White e di Virtue/Moir, Anna Cappellini e Luca Lanotte intravedono la possibilit\u00e0 di andare alla conquista del podio mondiale. Ai Campionati mondiali di Saitama, Cappellini e Lanotte dominano la gara fin dalla SD, grazie alla quale con un personal best di 69.70, allontanano Madison Chock / Evan Bates di 1.99, Elena Il'inych / Nikita Kacalapov di 4.03, Nathalie P\u00e9chalat / Fabian Bourzat di 1.50 e Kaitlyn Weaver / Andrew Poje di 0.50. Il 29 marzo 2014, sulle note dell'overture del Barbiere di Siviglia la coppia italiana realizza con 105.73 il quarto miglior libero dell'evento, per un personal best totale di 175.43. Cappellini-Lanotte per soli 0.20 centesimi che li separano da Kaitlyn Weaver / Andrew Poje, si laureano campioni del mondo, dopo tredici anni dall'impresa di Barbara Fusar Poli e Maurizio Margaglio, diventando la seconda coppia italiana di danza su ghiaccio a vincere il titolo mondiale.\n2014-2015.\nDa campioni del mondo in carica, Anna Cappellini e Luca Lanotte decidono di lasciare Igor Shpilband, al fine di rivoluzionare il proprio stile con l'aiuto di Marina Zueva e degli italiani Maurizio Margaglio e Massimo Scali. \"Il cambiamento era in qualche modo dovuto, come tappa di ulteriore crescita ed evoluzione\", afferma Luca Lanotte in un'intervista a La Gazzetta dello Sport.\nLa prima esibizione della stagione si ha con Cup of China, ma Anna e Luca impegnati nella loro SD con il Paso Doble del Capriccio Espagnol di Nikolai Rimsky-Korsakov non convincono particolarmente i giudici, che con un punteggio di 62.70, li piazzano al secondo posto provvisorio. Nella seguente giornata, i campioni di Saitama si presentano con La Danse Macabre di Camille Saint-Sa\u00ebns, ma a inizio programma Luca subisce una caduta su una banale transizione, che pregiudica l'intera esibizione, portando i due pattinatori lombardi ad accontentarsi di un terzo posto. Le critiche della giuria si concentrano in modo particolare sull'interpretazione del programma libero e sulla scelta dei costumi. Anna e Luca, decidono cos\u00ec di rivedere interamente i propri programmi e di ritirarsi dalle successive tappe dell'ISU Grand Prix.\nAi campionati italiani del 18-21 dicembre, Anna e Luca presentando le versioni rivisitate dei loro programmi, si confermano per la quarta volta consecutiva il titolo italiani con un punteggio di 190.16. Ai campionati europei di Stoccolma del 2015, Cappellini-Lanotte con un punteggio di 69.63 ottengono il terzo posto provvisorio, alle spalle della neo coppia russa di Elena Ilinykh / Ruslan Zhiganshin (secondi con 69.94) e dei giovani pattinatori francesi Gabriella Papadakis / Guillaume Cizeron (primi con 71.06). Il programma libero di Ilinykh/Zhiganshin non va a buon fine a causa di un incidente nell'esecuzione di un sollevamento, ci\u00f2 porta Cappellini-Lanotte ad agguantare una rimonta insperata, realizzando con la loro Danse macabre un punteggio di 101.89, che permette loro di superare i russi ma di dover allo stesso tempo rinunciare al titolo europeo, conquistato invece da Papadakis/Cizeron.\nDopo aver conquistato la medaglia d'argento ai campionati europei, Cappellini-Lanotte rivedono per una seconda volta la loro FD in vista dei mondiali in Cina. \nAi mondiali del 2015 di Shangai, Cappellini-Lanotte realizzano il terzo miglior corto con un personal best di 72.39, ma il punteggio di 105.11, ottenuto per il libero sulle note della Danse Macabre, spodesta dal podio Anna e Luca, che da campioni del mondo abdicano al titolo, ottenendo un quarto posto come ai mondiali del 2013.\n2015-2016.\nCappellini-Lanotte, continuando ad allenarsi sotto la supervisione di Paola Mezzadri e Marina Zueva, decidono di abbandonare le atmosfere della scorsa stagione e di danzare per la SD sulle note di tratti polka e valzer selezionati da \"La vedova allegra\" di Franz Leh\u00e1r, mentre per la loro FD si affidano ad un medley delle colonne sonore di Nino Rota tratte dai celebri lungometraggi dell'Italia del Dopoguerra: La dolce vita, Amarcord, 8\u00bd e Nights of Cabiria .\nLa prima gara della stagione \u00e8 il Lombardia Trophy, per la prima volta aperta anche alla danza, dove Cappellini-Lanotte dominano facilmente la gara con un complessivo di 177.22, di cui 69.75 per il corto e 107.50 per il libero.\nDal 6 all'8 novembre 2015, sono impegnati nella terza tappa di GP Cup of China, ossia nella stessa manifestazione che 12 mesi prima aveva compromesso la buona riuscita dei loro programmi. Questa volta, per\u00f2, pur ritrovandosi a subire una caduta nel corso del riscaldamento per uno scontro con i danzatori statunitensi Hawayek/Baker, riescono con un punteggio di 66.39 a dominare in scioltezza il corto, ponendosi distanti da Chock-Bates, prima coppia americana, di 1.03 punti.\nIl 7 novembre, sfoderando una prova perfetta, realizzano con un punteggio pari a 106.91 il loro nuovo primato personale per il libero. Battono,cos\u00ec, i favoriti alla vigilia Madison Chock ed Evan Bates, nonch\u00e9 vice-campioni del mondo iridati, e conquistano la prima medaglia d'oro della loro carriera in una tappa di GP, \ndopo 10 podi complessivi, tra cui sette medaglie d'argento e tre di bronzo, riportando cos\u00ec l'Italia a vincere una tappa di GP dopo 7 anni dalla vittoria di Faiella/Scali all'NHK Trophy del 2008.\nDal 20 al 21 novembre, riconfermano la loro buona condizione fisica conquistando la medaglia d'argento alla Rostelecom Cup 2015, grazie ad un season best in GP di 67.82 nel corto e a 103.79 nel libero, per un punteggio complessivo di 171.61, che li pone davanti alla coppia russa di Sinitsina/Katslapov e dietro ai canadesi Weaver-Poje, valido alla qualificazione della loro quarta finale di GP di carriera.\nAlla Finale di Grand Prix disputata per il secondo anno consecutivo a Barcellona, la coppia italiana conquista con un punteggio di 176.25, di cui 70.14 per il primo segmento di gara, che li porta in terza posizione, e di 106.23 per il libero, che vale come seconda esibizione di serata, la loro prima storica medaglia di bronzo dietro a Chock/Bates e Weaver Poje. Sul podio della rassegna, in chiave italiana, prima di loro vi erano stati soltanto Carolina Kostner e Fusar-Poli/Margaglio.\nDopo aver vinto per la quinta volta consecutiva il titolo italiano, Cappellini-Lanotte nel gennaio del 2016 si dirigono a Bratislava per partecipare ai Campionati europei, per la cui occasione decidono di modificare la seconda parte de \"La vedova allegra\", apportando anche delle drastiche modifiche ai costumi. Dopo aver padroneggiato nella short dance con un punteggio di 72.31, vengono battuti dai campioni uscenti Papadakis-Cizeron nel libero, a causa di un errore riportato nel primo sollevamento del programma. Gli azzurri, pertanto, conquistano il quarto podio consecutivo e la seconda medaglia d'argento consecutiva ai campionati continentali.\nL'evento pi\u00f9 importante della stagione, i Campionati mondiali di Boston, viene, invece, condotto, con difficolt\u00e0 nel primo segmento di gara, dove con un punteggio di 70.65 regalano un'esibizione lontana da quella portata agli europei di Bratislava e che li trascina in sesta posizione a 1.81 punti dal podio. . La grande rimonta, attesa per il libero, non tarda ad arrivare e con una sorprendente performance, che vale 112.07, battono il loro record personale e conquistano la quarta piazza mondiale per la terza volta nella loro carriera con un punteggio complessivo di 182.72.\n2016-2017.\nDecidono di porre fine nei loro allenamenti alle consulenze esterne di Marina Zueva, rivolgendosi per tale appoggio agli ex danzatori su ghiaccio Massimo Scali e Maurizio Margaglio, con i quali avevano avuto modo di lavorare nella parte finale della precedente stagione. \nAd agosto Cappellini subisce una lieve commozione cerebrale, provocando un ritardo negli allenamenti che li costringe a rinunciare al Lombardia Trophy, gara appartenente per la prima volta al circuito dell'Isu Challenger Series. Il debutto dei loro nuovi programmi viene cos\u00ec rimandato al Nebelhorn Trophy, dove il 22 settembre, portando nella danza corta Cry for me nella versione blues di Louis Jordan e un medley delle colonne sonore dei pi\u00f9 celebri film di Charlie Chaplin, vincono la medaglia d'oro con un totale complessivo di 180.50, contro i 179.18 punti ottenuti da Madison Chock/Evan Bates e i 176.84 di Piper Gilles/ Paul Poirier.\nA Skate Canada, prima tappa di GP a loro assegnata, subiscono, invece, l'assalto delle coppie sconfitte nella precedente manifestazione e, riportando un total score di 180.35, si piazzano soltanto quarti. Non scendevano dal podio in una tappa di GP dall'NHK Trophy del 2010. Sfuma, pertanto, anche l'accesso alla finale di Grand Prix.\nRiescono, invece, a posizionarsi sul gradino pi\u00f9 basso del podio all'NHK Trophy, dove, ricevendo al termine della loro FD la seconda standing ovation della stagione, chiudono dietro a Virtue/Moir e Papadakis/Cizeron.\nIl 16 dicembre conquistano il loro sesto titolo consecutivo italiano/, mentre dal 25 al 28 gennaio 2017 partecipano agli Europei di Ostrava.\nIl 26 gennaio ottengono al termine della short dance un punteggio di 76.78, che rappresenta la quinta migliore esibizione di sempre, nonch\u00e9 il loro nuovo record personale. Vincono, pertanto, il primo segmento di gara, guardando dall'alto i russi Bobrova/Soloviev e i francesi Papadakis Cizeron. Tale risultato, tuttavia, grazie ad un avvertimento esterno, viene modificato dalla giuria a 7 ore di distanza dalla chiusura della prova. Il pannello tecnico, infatti, si accorge di non aver segnato un punto di deduction per un sollevamento illegale effettuato dai due danzatori italiani. Il procedimento di revisione adottato si fa portatore, dunque, tra le gare ufficiale disputate sotto il simbolo dell'ISU, di un'assoluta novit\u00e0. \nAvendo ricevuto una simile penalizzazione, Cappellini-Lanotte slittano al secondo posto.\nScendono, pertanto, per penultimi sul ghiaccio nel secondo e ultimo segmento di gara, dove con una prestazione dal valore di 110.99 punti, conquistano la medaglia d'argento e il loro nuovo personal best nel totale, pari a 186.64. Questo risultato dona a Cappellini-Lanotte il quinto podio continentale consecutivo./\nIl loro debutto stagionale nel circuito del GP, avvenuto a Skate Canada 2016, vede, tuttavia, un vistoso arretramento rispetto alle coppie rivali, formate da Chock-Bates e Gilles-Poirier. Concludono, pertanto, la seconda gara stagionale in quarta posizione. \nAi Campionati Mondiali 2017 di Helsinki, rappresentanti il loro ultimo impegno stagionale, Cappellini-Lanotte ricevono il settimo posto nel primo segmento di gara e il sesto piazzamento complessivo nel secondo e ultimo segmento, in seguito all'arretramento della coppia statunitense Hubbel-Donohue. Il risultato, ottenuto al termine di un'esibizione che riceve ancora una volta la standing ovation, non viene condiviso dal pubblico.\n2017-2018.\nPer la stagione olimpica la coppia azzurra decide di continuare ad allenarsi al fianco del proprio fedele e tradizionale team, formato da Paola Mezzadri, Walter Rizzo, Massimo Scali, Maurizio Margaglio e Ludmilla Vlasova, proponendo per il corto, richiedente una danza sui ritmi latini, Kaboom degli Ursula 2000, Skip to the Bit e 1008 Samba, chiamate ad accompagnare passi di samba e cha cha, mentre per la danza libera scelgono di ballare sulle note de La vita \u00e8 bella di Nicola Piovani, con l'intento di catturare ed emozionare il pubblico olimpico di Peyonchang e il pubblico italiano di Milano, sede dei Campionati Mondiali post-olimpici.\nUn infortunio subito da Anna alla mano rallenta, per\u00f2, la sessione estiva di allenamenti, obbligando gli azzurri a posticipare il debutto stagionale e a realizzare la prima competizione dell'anno olimpico all'Ice Star di Minsk, dove trionfano con scioltezza.\nLa stagione prosegue con la partecipazione all'NHK Trophy 2017, terminato con la conquista della medaglia di bronzo, e a Skate America 2017, dove i danzatori italiani conquistano la medaglia d'argento, ottenendo la facolt\u00e0 di accedere alla finale del GP.\nVita privata.\nAnna Cappellini \u00e8 un membro della Polizia Penitenziaria e fa parte del gruppo sportivo delle Fiamme Azzurre. \nFiglia di due grandi appassionati di pattinaggio, Mario e Marisa Cappellini, quest'ultima scomparsa, ha una sorella maggiore di nome Alice.\nI suoi hobby (e le sue pi\u00f9 grandi passioni) sono la danza e il volontariato per cani rifugiati.\nCon Luca Lanotte, il partner con cui condivide la pista dal 2005, ha intrapreso in et\u00e0 adolescenziale una relazione sentimentale, spentasi prima che i due potessero intraprendere il loro lungo sodalizio artistico.\nIl 20 giugno 2015 a Breccia \u00e8 convolata a nozze con il collega Ond\u0159ej Hot\u00e1rek, affidando il ruolo di best man della cerimonia al pattinatore Michal B\u0159ezina.\nHa confessato che spera di poter studiare un giorno, dopo aver concluso la carriera agonistica, per diventare una fisioterapista.\nVita pubblica.\nAnna Cappellini e Luca Lanotte hanno partecipato sulle note de La Tosca di Giacomo Puccini e de La Traviata di Giuseppe Verdi alla prima edizione di Opera on ice, spettacolo tenutosi per la prima volta nell'ottobre del 2011 presso l'Arena di Verona e trasmesso contemporaneamente in quaranta paesi.\nHanno partecipato dal 2013 al 2016 a numerosi show tra cui vanno annoverati: Art on ice (31 gennaio- 15 febbraio 2013), Golden Skate Awards (14 dicembre 2013; 21 dicembre 2014; 19 dicembre 2015), Opera On Ice (28 settembre 2013), Intimissimi On Ice: Opera Pop (20-21 settembre 2014), Intimissimi on Ice (9-10 ottobre 2015) ,( Music On Ice (9-10 gennaio 2015), Dreams on Ice (27-29 giugno 2014), Fantasy on Ice (12-13 luglio 2014; 29-31 maggio 2015; 6-7 giugno 2015;\"in Kobe\" 17-19 giugno 2016) e All That Skate (4-6 giugno 2016).\nIn veste di campioni del mondo in carica, il 28 febbraio 2015 si sono esibiti nella seconda puntata di Notti sul ghiaccio, il reality show di Rai Uno condotto da Milly Carlucci, occasione nella quale hanno presentato agli spettatori della prima rete ammiraglia la loro versione di 42nd Street, attraverso la quale hanno conquistato la medaglia d'oro ai mondiali di Saitama.\nIl 15 dicembre 2014 per gli importanti risulti internazionali raggiunti, Anna Cappellini e Luca Lanotte hanno ricevuto al cospetto dei pi\u00f9 alti rappresentanti del CONI e del Presidente del Consiglio Matteo Renzi il Collare d'oro al merito sportivo, mentre sono stati scelti nell'autunno 2014 come coppia ambassador di Expo 2015."}
{"id": "2090875", "revid": "827882", "url": "https://it.wikipedia.org/wiki?curid=2090875", "title": "The Testament", "text": ""}
{"id": "2090884", "revid": "226458", "url": "https://it.wikipedia.org/wiki?curid=2090884", "title": "Addizioni leggere sul costruito", "text": " \nLe addizioni leggere sono sistemi incrementali di riqualificazione edilizia ed urbana, modalit\u00e0 di riplasmazione del patrimonio edilizio esistente ancora utile, volte ad aggiornare edifici e settori urbani che stanno perdendo la loro utilit\u00e0 e che vale la pena di riadattare, di riabilitare e rimettere in valore.\nLe origini.\nL'esigenza di rivolgere azioni progettuali sul costruito, nasce con la necessit\u00e0 di adeguamento del comparto edilizio a standard abitativi e tecnologici pi\u00f9 elevati e con l'emergere di nuove e diverse situazioni sociali, rivolgendosi in particolare al patrimonio abitativo prodotto nel dopoguerra, fino almeno agli anni '80, il quale ad oggi necessita di riqualificazione sociale, energetica, tecnologica e strutturale.\nSi tratta di pi\u00f9 di 70 milioni di appartamenti dislocati nelle periferia delle grandi citt\u00e0, specialmente nei Paesi dell'Europa Orientale e Centrale, costruiti per lo pi\u00f9 con sistemi di prefabbricazione pesante, che necessitano di una serie di interventi dal punto di vista della pianificazione urbana, degli standard edilizi e dell'economia residenziale.\nLa Francia \u00e8 stata il primo Paese europeo ad affrontare il problema delle periferie urbane attraverso interventi di \"rehabilitation\", cio\u00e8 operazioni di innalzamento degli standard qualitativi e di manutenzione dell'esistente tesi all'umanizzazione degli insediamenti.\nIl processo.\nIl processo di addizione si qualifica come quell'insieme di procedure-normative, sistemi decisionali e strategie progettuali che informano l'azione riqualificatrice sull'esistente.\nIn Italia non esiste una strategia nazionale della riqualificazione delle periferie; i pochi interventi attuati sono stati condotti dalle amministrazioni locali o direttamente dagli enti pubblici proprietari degli immobili, che si sono attivati solo in situazioni di degrado. \nLa normativa sulla riqualificazione in Italia \u00e8 figlia della L 179/1992 che ha generato gli strumenti dei PRU (Piani di Riqualificazione Urbana), dei PRUSST (Programmi di Riqualificazione Urbana e di Sviluppo Sostenibile del Territorio) e dei CdQ (Contratti di Quartiere). Questi ultimi pensati piuttosto per la scala edilizia, evidenziano tra i temi, la modificazione e riqualificazione dei tessuti consolidati e/o degradati, con particolare attenzione ai tessuti moderni, promuovendo la partecipazione degli abitanti alla definizione degli obiettivi.\nFattore che caratterizza questi programmi \u00e8 il partenariato pubblico/privato dove la cooperazione tra operatori pubblici e privati ruota su una questione centrale: la qualit\u00e0 urbana come dotazione appropriata di attrezzature e infrastrutture adeguate alla effettiva domanda qualitativa e quantitativa della popolazione che risiede e vive nei territori.\nSperimentazioni sui cosiddetti standard aggiuntivi o qualitativi hanno fatto in modo che il privato aderisse ai programmi impegnandosi, oltre alla corresponsione degli oneri dovuti per legge, ad incrementare la dotazione di servizi in modi diversi attraverso contributi monetari, cessione di aree, realizzazione di infrastrutture e gestione di servizi. In tal senso il ruolo del soggetto pubblico si \u00e8 qualificato come promotore e coordinatore.\nLa normativa in materia di Lavori Pubblici ha introdotto, in fase di programmazione, uno strumento specifico\u00a0\u2013 il documento preliminare -, affidato al rup, con il compito di trasferire le scelte strategiche (priorit\u00e0 degli interventi, risorse fisiche e finanziarie disponibili, stima dei costi e dei tempi di attuazione) che la Pubblica Amministrazione assume con il programma triennale delle opere, ai tecnici, che dovranno elaborare i progetti preliminari delle stesse. Tale documento, con ruolo di cerniera tra programmazione e progettazione, evidenzia la necessit\u00e0 di elaborare metodi e strumenti di indagine (di conoscenza, di analisi, di valutazione) del costruito, capaci di restituire un quadro prestazionale attendibile in cui gravita il comparto edilizio e tale da consentire ipotesi d'intervento motivate ed efficaci. Pertanto, l'Ente Pubblico, deve trasferire correttamente al tecnico incaricato il quadro delle esigenze da soddisfare e degli obiettivi da perseguire, indicando gli elementi critici relativi a:\nL'intervento sul costruito richiede specifiche innovazioni di processo tali da renderlo capace di rapportarsi opportunamente con le risorse edilizie esistenti in quanto risulta assente una strategia capace di far emergere, da un lato, la tipicit\u00e0 dell'azione di intervento sul costruito e dall'altro una rinnovata azione sistemica delle variabili e dei parametri coinvolti nell'azione di riqualificazione del patrimonio edilizio esistente.\nLe caratteristiche.\nIl contesto d'intervento, essendo peculiare, richiede risorse tecnologiche specifiche adatte alla realizzazione di superfetazioni che vadano non solo ad ottemperare a qualche pezzo omesso per costrizione o per scelta tecnico-economica originaria, ma soprattutto ad affrontare e dare risposta all'evoluzione inesorabile dei bisogni dell'utenza. Si tratta di una filosofia di costruire, alternativa alla demolizione e ricostruzione, che non fissa il destino irrevocabile del costruito, ma al contrario autorizza, stimola, organizza, prevede, incoraggia l'evoluzione dello stesso e della sua tecnica verso soluzioni durevoli per la loro adattabilit\u00e0.\nIl sistema incrementale ha una funzione determinante nel soddisfacimento delle esigenze dell'utenza finale: sicurezza, benessere (acustico e igrotermico), fruibilit\u00e0, aspetto estetico, gestione e manutenzione, integrabilit\u00e0 con l'esistente, salvaguardia ambientale (attraverso un risparmio economico ed energetico di esercizio), alle quali si aggiunge la durabilit\u00e0, la quale non compare esplicitamente nelle esigenze dell'utenza finale come definite dalla norma UNI 8289:1981, n\u00e9 come requisito fondamentale fissato dalla Direttiva CEE 89/106 sui prodotti da costruzione, ma va intesa come macroesigenza e macrorequisito implicito, che consiste in una richiesta di mantenimento nel tempo delle prestazioni ambientali e tecnologiche dell'organismo edilizio.\nLa reversibilit\u00e0 e la disassemblabilit\u00e0 (caratteristiche che assicurano la prima la salvaguardia ambientale, la seconda la gestione e manutenzione) del sistema addizionale si traducono in un'aggiunta di flessibilit\u00e0 spaziale futura del manufatto edilizio, che potr\u00e0 essere ulteriormente modificato senza richiedere pesanti demolizioni, con conseguente diminuzione della quantit\u00e0 di rumore e di macerie che normalmente si hanno nelle opere realizzate mediante tecniche tradizionali. \nL'introduzione di una temporaneit\u00e0 della costruzione, intesa come variabile collegata sia alla velocit\u00e0 dei tempi di intervento che all'eventualit\u00e0 di interventi futuri, \u00e8 coerente con la concezione dell'edificio come organismo evolutivo, che deve rispondere ad esigenze degli utenti e che quindi deve essere in grado di adattarsi nel tempo alla mutazione dei bisogni e delle attese. Da questo punto di vista, le modifiche funzionali non vanno considerate come un impoverimento dell'idea iniziale, ma come decorso naturale della vita del progetto. Tali trasformazioni sono caratterizzate da qualit\u00e0 operative che ne pregiudicano la fattibilit\u00e0 stessa, come:\nTale classe di qualit\u00e0 operative ha la capacit\u00e0 di selezionare precisamente le tecnologie adottabili, privilegiando la costruzione stratificata a secco. Esse costituiscono, insieme alle classi esigenziali espresse direttamente dai fruitori, il riferimento per la definizione dei criteri d'intervento, cos\u00ec come i vincoli che generalmente li affliggono, come:\nTali vincoli, dal punto di vista tecnologico, si manifestano in condizionamenti rispetto al cantiere (spazi, accessibilit\u00e0, sicurezza) e in contiguit\u00e0 spaziali delicate. Pertanto la velocit\u00e0 d'intervento, che \u00e8 proporzionale alla leggerezza e che dipende dai metodi di assemblaggio, \u00e8 qualit\u00e0 aggiuntiva essenziale dei sistemi incrementali.\nLe tecnologie.\nLe addizioni leggere, impiegando tecniche costruttive a secco di struttura/rivestimento (S/R), possono avere applicazione nelle diverse tipologie di riqualificazione del costruito:\nsfruttando i vantaggi connessi ad una precisa programmazione delle forniture, della tempistica e soprattutto della logistica. La possibilit\u00e0 di connettere meccanicamente gli elementi e di rifinirli in cantiere diviene un notevole vantaggio ergotecnico, soprattutto se si pensa che la qualit\u00e0 operativa aumenta grazie alla leggerezza, alla dimensione dei materiali e alla possibilit\u00e0 di calibrare le quantit\u00e0 strettamente necessarie alle lavorazioni in corso e di evitare il deposito di ingenti quantit\u00e0 di materiale in cantiere. Tali sistemi, facendo uso di caratteristiche di elasticit\u00e0 e leggerezza, garantiscono la reversibilit\u00e0 dell'intervento.\nNello specifico, l'integrazione dell'esistente e il trasferimento di nuove funzioni si realizzano mediante un processo additivo, che pu\u00f2 essere di tipo: \nStrategie d'intervento di tipo superficiale-bidimensionale.\nCon questa categoria d'interventi non ci si pone l'obiettivo di trasformare spazi, bens\u00ec quello di determinare condizioni ambientali pi\u00f9 favorevoli. Si tratta di una linea evolutiva che antepone il controllo della qualit\u00e0 ambientale a quello dello spazio, ma che pu\u00f2 essere associata a strategie di intervento pi\u00f9 radicali.\nTale modalit\u00e0 d'intervento consiste nell'aumentare le stratificazioni dell'involucro esistente, divenute inadeguate, mediante aggiunte di nuovi strati correttivi e integrativi.\nOgni strato va accuratamente fissato o giustapposto ad altri, ponendo attenzione alla realizzazione del dettaglio costruttivo; in particolar modo vanno curati i punti di interconnessione e i nodi di interfaccia. L'intervento additivo introduce livelli di eterogeneit\u00e0 materica che svincolano gli involucri dalle porzioni strutturali e si comportano come ostacoli multipli alle dispersioni termiche, acustiche, all'aggressione dell'incendio ecc. \nTali strategie di intervento tendono a dotare gli edifici esistenti, rigidi e inerziali, di cuscinetti di assorbimento energetico che si comportano come veri e propri ostacoli isolanti (termici, acustici, antincendio) o dissipatori di energia sonora, strati aggiuntivi (interni/esterni, verticali/orizzontali) che si combinano con diversi gradi di prestazioni aggiuntive, quali:\nda cui deriva una classificazioni per sistemi:\nStrategie d'intervento di tipo volumetrico-spaziale.\nQuesta categoria d'interventi si identifica in nuovi sistemi di dimensione variabile che intervengono sull'edificio esistente andando a riplasmarlo e dotandolo di volumi addizionali la cui destinazione e conformazione deriva dall'analisi funzionale-spaziale del costruito e dalle scelte formali del progettista. \nLa modifica consistente delle funzioni di un edificio significa dunque che la sua forma deve essere rimodellata, comportando necessariamente diverse classi di manipolazione, pi\u00f9 o meno tra loro combinate:\nin virt\u00f9 di una rifunzionalizzazione distributiva, ambientale e ristrutturazione tecnologica secondo i deficit riscontrati sull'esistente.\nIl principale problema nonch\u00e9 ostacolo per la riplasmazione edilizia e urbana \u00e8 rappresentato dall'inamovibilit\u00e0 dell'utenza proprietaria, quindi una condizione per poterla praticare \u00e8 data dall'utilizzo di addizioni leggere, cio\u00e8 tecnologie basate su assemblaggi a secco, i cui caratteri peculiari sono:\nLe superfetazioni volumetriche, rispetto a quelle di tipo superficiale, individuano tipologie di intervento numerose e differenziate prefigurando una ricchezza di opzioni di configurazione spaziale e distributiva: s. laterali, s. bilaterali, s. locali continuo (incolonnate), s. locali discontinue (collocazione libera), sopraelevazione, sopraelevazione e sospensione, interconnessione, espansione al piede ecc.\nTali sistemi possono essere finalizzati ad incrementare:\nLa realizzazione dei sistemi incrementali non pu\u00f2 prescindere dall'analisi della consistenza statica dell'edificio sul quale intervengono. Le diverse tipologie di incremento possono agire diversamente sul costruito andando a gravare la struttura esistente, in tal caso potrebbero essere necessarie strutture di rinforzo, oppure qualificandosi come strutture indipendenti, che necessitano solo di collegamenti con l'edificio esistente."}
{"id": "2090886", "revid": "1494169", "url": "https://it.wikipedia.org/wiki?curid=2090886", "title": "A Painted House", "text": ""}
{"id": "2090891", "revid": "827882", "url": "https://it.wikipedia.org/wiki?curid=2090891", "title": "Meaning of life", "text": ""}
{"id": "2090895", "revid": "101175", "url": "https://it.wikipedia.org/wiki?curid=2090895", "title": "Gran Premio motociclistico di Germania 2003", "text": "Il Gran Premio motociclistico di Germania 2003 corso il 27 luglio, \u00e8 stato il nono Gran Premio della stagione 2003 e ha visto vincere: la Honda di Sete Gibernau in MotoGP, Roberto Rolfo nella classe 250 e Stefano Perugini nella classe 125.\nPer il pilota italiano Rolfo si \u00e8 trattato della prima vittoria nel motomondiale."}
{"id": "2090901", "revid": "232134", "url": "https://it.wikipedia.org/wiki?curid=2090901", "title": "Million mile away", "text": ""}
{"id": "2090903", "revid": "709565", "url": "https://it.wikipedia.org/wiki?curid=2090903", "title": "Gatto Bernardo e Topo Did\u00ec", "text": "Gatto Bernardo e Topo Did\u00ec (\"Punkin' Puss &amp; Mushmouse\"), noto anche come Poncho Cat e Sombrero, \u00e8 una serie televisiva animata statunitense del 1964, prodotta da Hanna-Barbera.\nTrasmessa come segmento di \"Magilla Gorilla\", la serie era affiancata anche da \"Tornado Kid e Sonnacchia\".\nLa serie \u00e8 stata trasmessa per la prima volta negli Stati Uniti in syndication dal 1964 al 1966. In Italia la serie \u00e8 stata trasmessa su Rai 1 dal 31 luglio 1966.\nTrama.\nLa serie segue le avventure di un gatto hillbilly di nome Gatto Bernardo che vive in una casa nei boschi del Sud America. Solitamente da la caccia ad un residente del posto chiamato Topo Did\u00ec, nel tentativo di sparargli con il suo fucile."}
{"id": "2090904", "revid": "1305772", "url": "https://it.wikipedia.org/wiki?curid=2090904", "title": "The Summons", "text": ""}
{"id": "2090909", "revid": "232134", "url": "https://it.wikipedia.org/wiki?curid=2090909", "title": "Rise and fall rage and grace", "text": ""}
{"id": "2090925", "revid": "834", "url": "https://it.wikipedia.org/wiki?curid=2090925", "title": "The Last Juror", "text": ""}
{"id": "2090933", "revid": "1305772", "url": "https://it.wikipedia.org/wiki?curid=2090933", "title": "Il professionista", "text": ""}
{"id": "2090937", "revid": "834", "url": "https://it.wikipedia.org/wiki?curid=2090937", "title": "Playing for Pizza", "text": ""}
{"id": "2090945", "revid": "834", "url": "https://it.wikipedia.org/wiki?curid=2090945", "title": "The Appeal", "text": ""}
{"id": "2090946", "revid": "47112", "url": "https://it.wikipedia.org/wiki?curid=2090946", "title": "Wireless Sensor Network", "text": ""}
{"id": "2090948", "revid": "834", "url": "https://it.wikipedia.org/wiki?curid=2090948", "title": "Henderson the Rain King", "text": ""}
{"id": "2090950", "revid": "110157", "url": "https://it.wikipedia.org/wiki?curid=2090950", "title": "Lauschgift", "text": "Lauschgift \u00e8 il quarto album di studio del gruppo hip hop tedesco Die Fantastischen Vier. Il disco ha raggiunto il 2\u00ba posto nella classifica tedesca, il 10\u00b0 in quella austriaca e il 5\u00b0 in quella svizzera. Il titolo viene da un sample (presente anche sull'album, dalla versione tedesca del film Colazione da Tiffany."}
{"id": "2090951", "revid": "176771", "url": "https://it.wikipedia.org/wiki?curid=2090951", "title": "Manolo Santana", "text": ""}
{"id": "2090952", "revid": "1305772", "url": "https://it.wikipedia.org/wiki?curid=2090952", "title": "La resa dei conti", "text": ""}
{"id": "2090957", "revid": "287204", "url": "https://it.wikipedia.org/wiki?curid=2090957", "title": "Khairagarh", "text": "Khairagarh \u00e8 una suddivisione dell'India, classificata come \"nagar panchayat\", di 15.149 abitanti, situata nel distretto di Rajnandgaon, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 25' 0 N e 80\u00b0 58' 0 E e ha un'altitudine di 306 .\nSociet\u00e0.\nEvoluzione demografica.\nAl censimento del 2001 la popolazione di Khairagarh assommava a 15.149 persone, delle quali 7.684 maschi e 7.465 femmine. I bambini di et\u00e0 inferiore o uguale ai sei anni assommavano a 1.897, dei quali 907 maschi e 990 femmine. Infine, coloro che erano in grado di saper almeno leggere e scrivere erano 11.012, dei quali 6.225 maschi e 4.787 femmine."}
{"id": "2090960", "revid": "1318658", "url": "https://it.wikipedia.org/wiki?curid=2090960", "title": "R-31 (missile)", "text": "L'R-31 (in cirillico: P-31, nome in codice NATO: SS-N-17 Snipe), anche noto come 3M17, \u00e8 stato un missile balistico imbarcato di fabbricazione sovietica sviluppato a partire dagli anni settanta dal Bureau Arsenal per conto della Marina militare sovietica, la quale adott\u00f2 il sistema d'arma a partire dal 1980.\nDotato di una sola testata nucleare, che si valut\u00f2 anche di sostituire con testate multiple, fu il primo missile balistico con guida astro-inerziale e motore a razzo a propellente solido realizzato nell'Unione Sovietica. L'R-31, inoltre, \u00e8 stato il primo missile ad avvalersi di un nuovo metodo di lancio da sottomarino che permetteva di non allagare il silo prima del lancio.\nCostruito in soli 36 esemplari, ed impiegato esclusivamente su una sola unit\u00e0 sottomarina classe Yankee denominata K-140, venne radiato nel 1990.\nStoria.\nSviluppo.\nNei primi anni settanta, la marina sovietica avvert\u00ec l'esigenza di un nuovo missile imbarcato per sottomarini. In questo senso, espresse un requisito per lo sviluppo di un SLBM di nuova concezione, e del relativo sistema di lancio. L'intenzione era implementare sia il missile, sia il sistema di lancio, sui sottomarini lanciamissili della classe Yankee.\nLe proposte che pervennero ai vertici della VMF furono due: una del NII Mashinostroyeniya, e l'altra del KB Arsenal. Fu quest'ultima ad essere accettata.\nIl primo test di volo avvenne da una piattaforma terrestre nel 1973, mentre il primo lancio in immersione ebbe luogo il 22 dicembre 1976, nel Mar Bianco. Le sperimentazioni del nuovo sistema d'arma (e del relativo sistema di lancio, il D-11), proseguirono fino al 1979, e l'anno successivo fu dispiegato operativamente a bordo del sottomarino \"K-140\", appartenente alla classe Yankee II. Nelle intenzioni dei sovietici, sarebbero stati modificati ed aggiornati anche tutti gli altri esemplari della classe.\nIl nuovo missile entr\u00f2 in servizio nella marina sovietica con il nome di R-31, e fu conosciuto anche con il nome bilaterale di RSM-45.\nImpiego operativo.\nIl missile entr\u00f2 in servizio nel 1980, su un unico battello della classe Yankee modificato alla versione Yankee II, e ricevette dalla NATO la codifica di SS-N-17 Snipe. Il sottomarino era il gi\u00e0 citato \"K-140\". Su questo solo esemplare, il sistema di lancio D-5 fu sostituito con il D-11, che era stato appositamente progettato per lo \u201cSnipe\u201d. In dettaglio, i missili imbarcati erano 12, che potevano essere lanciati alla profondit\u00e0 di 50 metri. Non sono chiari i motivi che spinsero i sovietici a convertire un solo esemplare. Comunque, il \"K-140\" fu ritirato dal servizio nel 1989. Il missile R-31 segu\u00ec la stessa sorte del suo sottomarino-vettore.\nCaratteristiche.\nL'SS-N-17 fu il primo missile imbarcato sovietico a propellente solido. Dal punto di vista tecnico, si trattava di un'arma a doppio stadio e a singola testata.\nL'R-31 era decisamente pi\u00f9 perfezionato rispetto ai modelli a propellente liquido, che erano allora utilizzati dalla marina sovietica. Infatti, per il lancio non era necessario il riempimento del tubo con l'acqua, che rimaneva ermeticamente chiuso fino al momento della partenza dell'ordigno: l'R-31 veniva letteralmente sparato fuori dal tubo grazie ad un potentissimo getto di gas. Il missile emergeva protetto in una vera e propria bolla d'aria, che era mantenuta con l'aiuto di un particolare dispositivo sistemato sulla punta. Il motore principale del primo stadio veniva acceso dopo l'emersione del missile dall'acqua.\nQuesto particolare sistema di lancio \u201casciutto\u201d aveva il vantaggio di ridurre di molto sia il tempo necessario ai preparativi, sia i rumori.\nUtilizzatori.\nIn servizio dal 1980 al 1990, 36 esemplari costruiti"}
{"id": "2090963", "revid": "287204", "url": "https://it.wikipedia.org/wiki?curid=2090963", "title": "Katghora", "text": "Katghora \u00e8 una suddivisione dell'India, classificata come \"nagar panchayat\", di 18.534 abitanti, situata nel distretto di Korba, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 30' 0 N e 82\u00b0 32' 60 E e ha un'altitudine di 311 .\nSociet\u00e0.\nEvoluzione demografica.\nAl censimento del 2001 la popolazione di Katghora assommava a 18.534 persone, delle quali 9.499 maschi e 9.035 femmine. I bambini di et\u00e0 inferiore o uguale ai sei anni assommavano a 2.862, dei quali 1.448 maschi e 1.414 femmine. Infine, coloro che erano in grado di saper almeno leggere e scrivere erano 11.487, dei quali 6.830 maschi e 4.657 femmine."}
{"id": "2090965", "revid": "118046802", "url": "https://it.wikipedia.org/wiki?curid=2090965", "title": "Eduard M\u00f6rike", "text": " Tra i pi\u00f9 importanti rappresentanti del Biedermeier tedesco fu autore di Lieder e Ballate scrisse \"I canti di Peregrina\", \"Idillio del lago di Costanza\", e il romanzo \"Il pittore Nolten\". Conosciuto soprattutto per il racconto \"Mozart in viaggio verso Praga\" del 1856.\nBiografia.\nEduard Friedrich M\u00f6rike nasce l'8 settembre 1804 a Ludwigsburg. Nel 1817 la morte del padre costrinse la famiglia M\u00f6rike a trasferirsi a Stoccarda dove inizia a frequentare la ricca biblioteca dello zio Eberhard Friedrich Georgii. Dal 1818 al 1822 studia a Urach. Nel 1818 conosce Wilhelm Hartlaub con il quale instaura una fedele amicizia, successivamente conosce Wilhelm Waiblinger, il poeta ribelle che aveva conosciuto Friedrich H\u00f6lderlin negli anni della follia, ed era poi morto in giovane et\u00e0 a Roma.\nIntraprende studi teologici nel celebre \"T\u00fcbinger Stift\" (anche \"Evangelisches Stift\") di Tubinga, il collegio dove avevano studiato H\u00f6lderlin, Hegel, e Schelling; qui ha i primi contatti con Friedrich Theodor Vischer e con David Friedrich Strau\u00df. Si unisce in una comunit\u00e0 di carattere religioso insieme a Waiblinger e Ludwig Bauer. Nel 1823 incontra Maria Meyer, la vagabonda misteriosa di cui si innamora, che scomparir\u00e0 da Tubinga; ad essa sono dedicati i \"Canti di Peregrina\" (1824), ad essa si ispira inoltre per il personaggio di Elisabeth nel romanzo \"Maler Nolten\" (1832).\nNel 1827 muore l'amatissimo fratello August e tale circostanza rimarr\u00e0 collegata per M\u00f6rike alla musica del \"Don Giovanni\" di Mozart, ascoltato pochi giorni prima durante una rappresentazione al Hoftheater di Stoccarda. Da questo momento in poi, M\u00f6rike eviter\u00e0 in maniera angosciosa l'opera di Mozart. \nUna volta tornato a Tubinga trasforma la comunit\u00e0 religiosa con gli amici in un mondo incantato di elfi e fate secondo un'idea alquanto utopica e insolita, dando ad essa il nome di \"Orplid\".\nNel 1826 conclude gli studi teologici a Tubinga senza per\u00f2 intraprendere il vicariato, si decider\u00e0 a diventare Pastore improvvisamente soltanto nel 1829. Dello stesso anno \u00e8 il fidanzamento con Luise Rau dalla quale si separer\u00e0 nel 1834. Escono presso l'editore Cotta 20 poesie tra il 1828 e il 1829, mentre presso l'editore Schweizerbart viene pubblicato nel 1832 il romanzo \"Maler Nolten\" (\"Il pittore Nolten\").\nDopo la separazione con Luise Rau vive insieme alla sorella Kl\u00e4rchen nella cittadina di Cleversulzbach, nei pressi di Heilbronn, di cui \u00e8 pastore. Tuttavia si occupa in questi anni pi\u00f9 di poesia che del servizio pastorale, tanto che nel 1843 ottiene di potersi ritirare a vita privata. Ha frequenti contatti epistolari con Hermann Kurz, con il quale i rapporti si raffreddano improvvisamente durante i fatti politici del 1848 cui Kurz prese parte attiva.\nPubblica nel 1839 la raccolta di racconti \"Iris\" comprendente tra le altre le novelle: \"Il tesoro\", \"Lucie Gelmeroth\" e \"Il contadino e suo figlio\".\nNel 1844 si trasferisce con la sorella a Bad Mergentheim. Nel 1846 esce \"L'idillio del lago di Costanza\" in cui esalta in esametri classici il paesaggio lacustre. Peregrina da una localit\u00e0 all'altra della Svevia in cerca di un'occupazione finch\u00e9 nel 1851 accetta di ricoprire l'incarico di insegnante di letteratura presso il Katharinenstift di Stoccarda, dove nello stesso anno sposa Margarethe von Speeth, risiedendo sempre con l'inseparabile sorella. Qui l'attivit\u00e0 letteraria di M\u00f6rike fiorisce sensibilmente: si susseguono rapidamente opere in prosa (\"L'omino di Stoccarda\", \"La mano di Jezerte\", e \"Mozart in viaggio verso Praga\", senza dubbio il suo capolavoro) mentre la sua fama si diffonde per tutta la Germania: Theodor Storm gli fa visita a Stoccarda, Paul Heyse ed Emanuel Geibel hanno rapporti epistolari con lui, gli vengono assegnati riconoscimenti e titoli dal re del W\u00fcrttemberg e dalla corte bavarese.\nNel 1867 esce la quarta edizione delle sue poesie arricchita degli ultimi componimenti (\"Visita alla Certosa\", \"Erinna e Saffo\", \"Immagini di Bebenhausen\"). Rimane incompiuta una rielaborazione del \"Maler Nolten\", novella alla quale lavora fino alla morte.\nTrascorre gli ultimi anni (1873-75) a Stoccarda in estrema solitudine."}
{"id": "2090966", "revid": "13798", "url": "https://it.wikipedia.org/wiki?curid=2090966", "title": "Asus Eee PC", "text": ""}
{"id": "2090979", "revid": "599013", "url": "https://it.wikipedia.org/wiki?curid=2090979", "title": "Responsabilit\u00e0 penale degli enti (ordinamento italiano)", "text": "La responsabilit\u00e0 penale degli enti, nell'ordinamento giuridico italiano \u00e8 una fattispecie di responsabilit\u00e0 penale derivante da illecito amministrativo.\n\u00c8 stata introdotta dal d.lgs. 8 giugno 2001, n. 231, e dalla legge 16 marzo 2006, n. 146.\nStoria.\nLe ragioni.\nLa responsabilit\u00e0 penale degli enti ha trovato una propria disciplina normativa dopo anni di discussioni in ambito giuridico riguardo al tema, in particolare per i principi e le idee innovatrici apportate dal legislatore. Questa normativa infatti tende ad allontanarsi dal vecchio e consolidato brocardo latino \"societas delinquere non potest\", creando notevoli perplessit\u00e0 nei critici pi\u00f9 puristi.\nSono state due sostanzialmente le situazioni di fatto che hanno spinto il legislatore italiano ad emanare nel 2000-2001 un atto normativo che disciplinasse la materia: l'abuso sempre pi\u00f9 massiccio da parte di societ\u00e0 di pratiche illegali che spesso costituivano reato ma lasciavano impuniti gli artefici; la spinta normativa dell'Unione europea, dato che ogni paese membro era tenuto a disciplinare la materia come previsto dall'art. 3 del trattato sull'Unione Europea. Va sottolineato comunque che sia l'accordo PIF che l'OCSE non vincolavano gli stati a prevedere una nuova forma di responsabilit\u00e0 penale, ma solo di garantire forme efficienti di tutela. \u00c8 stata pertanto scelta del legislatore italiano.\nModelli derivati.\nDa questa importante tipologia di responsabilit\u00e0 sono sorte altre forme atipiche o particolari; ad esempio con il d.lgs. 19 luglio 2004, n. 197 \u00e8 stata introdotta la responsabilit\u00e0 per banche ed intermediatori finanziari: sebbene disciplinati distintamente, le modifiche effettuate col Testo Unico a CONSOB e Banca d'Italia hanno praticamente allineato entrambe le situazioni.\nLe principali differenze con l'altro processo speciale sono in questo caso l'iscrizione della notizia di reato in un registro particolare e la comunicazione oltre che all'ente interessato, anche alla Banca d'Italia e, per certe questioni, alla CONSOB. Il PM non pu\u00f2 richiedere l'applicazione delle misure cautelari gi\u00e0 viste, ma nel caso dei promotori finanziari (non delle banche) possono agire i due organi di controllo con altre misure, per questo motivo vengono informati. CONSOB e Banca d'Italia possono essere sentite sia durante le indagini preliminari che durante il processo, sia che siano chiamate dal PM, dalle parti o spontaneamente. La loro presenza in giudizio non necessita di autorizzazioni e non partecipano come parti, ma danno pareri sui modelli organizzativi degli enti finanziari sotto processo. Sia CONSOB che Banca d'Italia possono inoltre offrire di propria sponte relazioni scritte, associate da buona dottrina ad autentiche consulenze di fatto. Per il ruolo sociale preminente e delicato che svolgono tali enti \u00e8 preclusa al giudice la possibilit\u00e0 di sanzionare con interdizioni previste dall'art. 9 del d.lgs. 8 giugno 2001, n. 231 o di provvedere a commissariamento. Possono in ogni caso intervenire a questo scopo con misure simili la CONSOB e la Banca d'Italia.\nAltro modello particolare \u00e8 quello relativo agli illeciti amministrativi derivati da ulteriori illeciti amministrativi, come da legge 18 aprile 2005, n. 62 (legge comunitaria per l'anno 2004).\nDestinatari e presupposti.\nI soggetti.\nLa norma testualmente prevede:\nQuindi, tra i soggetti destinatari delle disposizioni risultano quindi inclusi:\nSi applicherebbe infine anche agli enti pubblici economici. Non si applica infine alla pubblica amministrazione italiana in quanto la responsabilit\u00e0 della pubblica amministrazione italiana pu\u00f2 essere solo di tipo civile e non penale.\nCriteri d'imputazione.\nUna delle principali problematiche al fine di disciplinare una cos\u00ec particolare materia normativa \u00e8 quello di fissare dei criteri d'imputazione e colpevolezza logici, pratici e non incostituzionali.\nVa escluso a priori il fine illecito, sia estrinseco che intrinseco, in quanto direttamente vietato dalla fonte primaria del nostro ordinamento, la Costituzione all'art. 41, laddove sancisce che l'iniziativa economica privata \"\u00abnon pu\u00f2 svolgersi in contrasto con l'utilit\u00e0 sociale o in modo da recare danno alla sicurezza, alla libert\u00e0, alla dignit\u00e0 umana\u00bb\". In questo caso ovviamente, tralasciando la responsabilit\u00e0 delle singole persone fisiche, la soluzione immediata \u00e8 lo scioglimento dell'ente.\nAi sensi del d.lgs 231/2001, presupposto fondamentale per attribuire il reato all'ente \u00e8 l'esistenza di un rapporto di carattere organico sussistente con la persona fisica autore del reato, e che esso sia commesso al fine di garantire un interesse illecito o un vantaggio a favore dell'ente:\nLa stessa disposizione normativa specifica poi che l'interesse/vantaggio non deve essere pienamente riferibile all'ente ma anche in parte. Questa previsione, cos\u00ec come l'espressione \"interesse o vantaggio\" ha suscitato un dibattito in dottrina, dato che una chiave di lettura errata potrebbe portare ad errori di interpretazione e a conseguenze inique: interesse o vantaggio possono anche non coesistere, anche uno dei due \u00e8 sufficiente autonomamente a generare l'ipotesi di responsabilit\u00e0, anche perch\u00e9 in questo caso qualsiasi condotta anche contraria agli interessi, statuari e non dell'ente, purch\u00e9 abbia arrecato un vantaggio comprometterebbe la posizione dell'ente stesso. C'\u00e8 chi invece al contrario ha prospettato un'endiadi composta necessariamente da entrambe le situazioni. Parte della dottrina ha trovato un punto di mediazione tra le figure del delitto tentato e consumato: l'interesse si aggancerebbe al reato tentato mentre il vantaggio ad un reato consumato la cui azione \u00e8 indiscutibilmente volta a realizzare l'interesse dell'ente almeno in parte.\nSembrerebbe irrilevante invece il motivo a delinquere del reo, non menzionato dall'articolo 5, mentre le lettere a) e b) stabiliscono differenze a seconda della posizione che questi occupa all'interno dell'organizzazione dell'ente, se di vertice-organizzativa o subordinata. Che il criterio d'imputazione della persona fisica sia quasi totalmente scollegato da quello dell'ente risulta invece dalla disposizione dell'art.8:\nI modelli organizzativi.\nLa dimostrazione del criterio d'imputazione dell'ente \u00e8 affidata a determinati sistemi organizzativi e di controllo predisposti dall'ordinamento: se l'ente non si adatta, \u00e8 pressoch\u00e9 automatica la volont\u00e0 di commettere il reato. Hanno duplice funzione, ovvero adottati \"ex ante\" funzionano come scriminante (tranne per la confisca), \"ex post\" come una sorta di ravvedimento. A dire il vero suscita notevoli perplessit\u00e0 questa soluzione, in quanto l'organizzare certi strumenti per evitare commissioni di reato pu\u00f2 comportare notevoli costi che a volte possono anche superare l'entit\u00e0 della sanzione, per cui determinati enti potrebbero preferire il rischio di commettere il reato piuttosto che adattarsi. Questo va contro il principio generale del diritto penale che la legge dovrebbe prevenire la commissione di reati.\nTace la legge su come vadano predisposti in seno all'ente, stante anche la notevole differenza dei soggetti previsti dalla normativa. Si ritiene generalmente in dottrina che sia l'assemblea a dover decidere i modelli da attuare e le modalit\u00e0, anche se ci si deve attenere all'articolo 6. Nei casi previsti, cio\u00e8 per le Associazioni di Enti, pu\u00f2 essere coinvolto il Ministro di Giustizia al fine di concertare le soluzioni migliori.\nSi apre successivamente un procedimento bifase: una preliminare dove vengono valutate le questioni relative alla rappresentativit\u00e0 della Categoria o dell'Associazione, alla validit\u00e0 dello statuto e questioni simili; una seconda, valutativa, nella quale il controllo tiene conto degli strumenti indicati sia per la loro efficacia che validit\u00e0 rispetto alle linee guida dell'articolo 6.\nSanzioni.\nLe sanzioni previste dalla nuova normativa sono di due tipi:\nSono stabilite dal giudice in una valutazione bifasica per azioni che non ecceda il milione e mezzo di euro. Sono criticate per la loro convenienza rispetto alle misure che l'ente deve adottare.\nEntrambe le forme di sanzione hanno subito critiche di vario tipo. Le sanzioni pecuniarie sono state ritenute ad esempio troppo poco incisive, sia per il limite di valore, sia per le scappatoie che gli enti possono avere. Inoltre tendono ad affossare enti piccoli o giovani, statisticamente meno inclini alla commissione d'un reato, mentre risultano estremamente deboli con le grandi imprese che per le loro dimensioni e il vasto numero di persone coinvolte possono pi\u00f9 facilmente cadere nella tentazione. Il limite d'un milione e mezzo di euro per un grande ente pu\u00f2 tranquillamente costituire una causa di perdita affrontabile: si preferirebbe a quel punto patire la sanzione e commettere il reato. A volte inoltre gli strumenti da attuare per evitare la commissione del reato sono pi\u00f9 costosi della sanzione stessa, che perde quindi la sua capacit\u00e0 di deterrente. Ed ancora, ci sono cause di diminuzione della pena pecuniaria, molto simile alle cause attenuanti nei reati comuni (soggetto ha agito quasi esclusivamente per proprio profitto; vantaggio dell'ente irrisorio; ecc.), che arrivano a dimezzarla.\nParticolare discorso meritano invece le misure interdittive: se \u00e8 vero che sono pi\u00f9 efficaci, cedono dinanzi a numerose scappatoie. Un ente pu\u00f2 tranquillamente infatti scorporarsi o effettuare una scissione parziale, lasciando isolato il ramo nel quale \u00e8 stato commesso il reato (o meglio, nell'interesse del quale) lasciandolo al suo destino. Denota stupore anche una caratteristica del commissariamento: il commissario nominato dal tribunale non agisce infatti da solo, ma rimane comunque affiancato dalla dirigenza che ha commesso o sotto la quale \u00e8 stato commesso il reato.\nLa disciplina del processo.\nImputazione della responsabilit\u00e0 e costituzione.\nCrea notevoli problemi poter ritenere l'ente imputato in un processo: a tal fine la legge delega era stata abbastanza chiara, disponendo che l'imputazione per gli enti fosse quanto pi\u00f9 simile dalla figura ordinaria prevista dal codice di procedura penale. Il legislatore delegato ha seguito in maniera particolare le disposizioni della delega, tanto che un gruppo nutrito di giuristi ha lamentato l'incostituzionalit\u00e0 del provvedimento per eccesso di delega. La questione, mai giunta comunque alla Corte Costituzionale, sembra esagerata in quanto l'esecutivo doveva comunque adattare i criteri d'imputazione ad una realt\u00e0 diversa e fittizia: in ogni caso i criteri adottabili sono stati tutti inseriti, come i criteri d'individuazione dell'organo giudicante (territorio, competenza, connessione) e i poteri cognitivi del giudice, pressoch\u00e9 invariati rispetto ai giudizi normali.\nIl \"modus operandi\" per notificazioni e comparizioni invece \u00e8, per la natura non fisica dell'ente, permeata di molti istituti di diritto processuale civile.\nAllo stesso modo non \u00e8 stata consentita l'azione civile per danni nei confronti dell'ente, in quanto non artefice materiale del reato stesso, n\u00e9 ovviamente la richiesta per danni civili da parte dell'ente nei confronti del reo-persona fisica, per evitare che una stessa parte potesse risultare in giudizio imputato e parte civile. Pi\u00f9 complicato invece il caso dell'ente che eserciti un'azione di rivalsa nei confronti della persona fisica: se non \u00e8 sempre e totalmente negato, appare comunque difficile e insensato a quel punto imputare un ente, magari condannandolo con una sanzione pecuniaria, per poi vederlo recuperare il tutto dal soggetto fisico. Sarebbe completamente inutile il giudizio penale e assolutamente svuotato e contraddittorio il nuovo tipo di responsabilit\u00e0 penale.\nDubbi sono sollevati anche per il rischio, non del tutto etereo, che la macchina giudiziaria possa subire grossi intoppi a livello funzionale: \u00e8 possibile infatti l'evenienza che un giudice debba valutare il merito della responsabilit\u00e0 penale del singolo, di quella amministrativa dell'ente, dell'azione civile per danni verso la persona fisica nonch\u00e9 verso l'ente in qualit\u00e0 di responsabile civile o obbligato.\nDivisione e riunione dei procedimenti.\nControtendenza rispetto al codice di rito ordinario come riformato nell'89, il d.lgs. prevede la celebrazione del processo riunito, in virt\u00f9 della discendenza dell'illecito amministrativo dallo stesso reato e, in maniera pi\u00f9 pragmatica, per evitare giudicati contrastanti e giudizi difformi a livello di assunzione probatoria e durata.\nLa norma prevede 3 deroghe sostanzialmente:\nL'ultima previsione \u00e8 sembrata a parte della dottrina una previsione generale da contemperare con gli articoli del codice di procedura penale in materia. Tuttavia non possono essere applicate le disposizioni generali in quanto porterebbero al paradosso di creare ulteriori deroghe che, combinate a quanto previsto dalla normativa, tendono addirittura ad ampliare le ipotesi di separazione previste dallo stesso ordinamento generale. In realt\u00e0 la lettera C) va letta comunque come uno strumento eccezionale e di deroga, rimanendo quella che \u00e8 stata definita come \"riunione preferenziale\" l'ordinario modo di operare. La dottrina ha isolato alcune fattispecie che rientrerebbero nella lettera C), come la mancata imputazione della persona fisica autrice materiale in quanto non individuabile (sarebbe impossibile fare un processo congiunto ad un ente e a un \"nessuno\") o l'irreperibilit\u00e0 della persona giuridica. Non sembra invece appartenere a questa situazione la previsione dell'art.65, che contempla la richiesta di riparazione dell'illecito da parte dell'ente durante il processo qualora l'ente dimostri che non poteva effettuarla prima. In questo caso non si verifica infatti una sospensione \"sine die\" ma la riparazione deve essere effettuata in un periodi temporale fissato dal giudice, adattandosi molto meglio una stasi contemporanea di entrambi i processi.\nIndagini preliminari.\nLa fase anteriore al dibattimento \u00e8 disciplinata ricalcando la normativa principale in materia con qualche opportuno adattamento. Sostanzialmente le indagini preliminari devono essere svolte contemporaneamente sia per quel che riguarda l'ente, sia per il reo materiale. Il procedimento s'instaura, ex art.55 del d.lgs., con l'iscrizione nel registro delle notizie di reato dell'illecito amministrativo: tra i requisiti della registrazione vi \u00e8 l'obbligo di annotare gli elementi identificativi dell'ente nonch\u00e9, se possibile, il legale rappresentante. Alquanto curiosamente, invece, \u00e8 previsto che vada annotato anche il reato dal quale discende l'illecito amministrativo, che tuttavia viene gi\u00e0 annotato per le indagini relative all'autore persona fisica.\nDiverse controversie ha creato la previsione normativa relativa all'archiviazione delle indagini. Diversamente, infatti, da quanto previsto dalla normativa ordinaria, l'archiviazione \u00e8 disposta non dal giudice per le indagini preliminari ma direttamente dal PM con decreto motivato, mentre la riapertura delle indagini va effettuata paradossalmente con richiesta al GIP. Per quel che riguarda l'archiviazione automatica da parte del PM \u00e8 stato sollevato il dubbio relativo ad abusi e di incostituzionalit\u00e0 dato che l'azione penale viene a mancare della sua obbligatoriet\u00e0: in realt\u00e0 \u00e8 dato evidenziare che il PM non agisce incontrollato, dato che il suo decreto motivato deve essere trasmesso al Procuratore generale della Repubblica Italiana, il quale pu\u00f2 assumere le indagini con una sorta di avocazione. Esaminando a fondo anche quella che sarebbe a prima vista una previsione paradossale, cio\u00e8 la comunicazione in caso di riapertura e non in quella di archiviazione, in realt\u00e0 ci si rende conto che \u00e8 uno strumento inserito dal Legislatore per evitare meccanismi da parte della pubblica accusa per aggirare i termini di prescrizione.\nCostituzione in giudizio ed episodi pre-dibattimentali.\nL'ente si costituisce in giudizio mediante il suo legale rappresentante: quest'ultimo pu\u00f2 essere sia il rappresentante solitamente scelto dall'ente stesso nell'ambito del proprio potere decisionale, a meno che non sia anche l'autore materiale; ma pu\u00f2 essere anche tutt'altro rappresentante scelto ad hoc per la rappresentanza in processo, perfino estraneo all'ente. Il fatto curioso \u00e8 che in caso di mancata comparizione del legale rappresentante nel processo, diventa automaticamente rappresentante legale il difensore.\nIn caso di modificazione della struttura dell'ente (trasformazione, scissione e fusione), il giudizio viene proseguito dall'ente successivo: deve per\u00f2 ripresentarsi tramite legale rappresentante in giudizio, altrimenti viene dichiarato successivamente contumace, anche se precedentemente il vecchio ente era costituito.\nMisure cautelari.\nSono previste misure cautelari di natura interdittiva, che hanno una funzione per\u00f2 dissimile rispetto alle misure cautelari previste dall'ordinamento per le fattispecie base: a livello processuale infatti il loro profilo \u00e8 basso, non costituendo un limite a fatti come l'inquinamento delle prove. Hanno piuttosto una funzione inibitoria per evitare la continuazione o ripetizione dell'illecito.\nPossono essere inflitte con due presupposti: gravi indizi di colpevolezza ed il pericolo che possa ripetersi il reato; e solo per le ipotesi di reato previste. La misura cautelare pu\u00f2 subire tre modificazioni: sospensione, revoca e sostituzione.\nLa prima \u00e8 senz'altro la pi\u00f9 interessante dato che non \u00e8 prevista per le misure cautelari ordinarie, e consiste, ovviamente, nel bloccare gli effetti temporaneamente della misura inflitta. La sospensione \u00e8 richiesta dall'ente con una domanda che fa sorgere un procedimento incidentale: il giudice valuta con ampia discrezionalit\u00e0 nell'ambito di due parametri, ovvero dell'attendibilit\u00e0 delle promesse fatte dall'ente e purch\u00e9 non si stia giudicando l'ipotesi prevista dall'art.163. Se accoglie la domanda il giudice impone una cauzione e fissa un termine per l'adozione delle misure da parte dell'ente per ripristinare i danni e i risultati dell'illecito; se alla fine del termine l'esito \u00e8 soddisfacente, avviene la revoca, altrimenti il ripristino.\nLa revoca non si discosta molto da quella ordinaria, se non per il fatto che pu\u00f2 essere disposta anche \"ex officio\". Anche la sostituzione, bench\u00e9 pi\u00f9 articolata, non differisce molto: comprende due ipotesi, ovvero che una preesistente misura cautelare alla quale ne subentra un'altra (necessariamente meno afflittiva), oppure che la misura cautelare rimanga la medesima ma le sue modalit\u00e0 esecutive risultino meno gravose. Non opera \"ex officio\".\nLe misure cautelari interdittive sono impugnabili tramite appello (in via esclusiva, quindi impossibile ricorso per saltum in Cassazione) ed eventualmente ulteriormente per questioni di legittimit\u00e0 alla Suprema Corte ma solo per le ipotesi alle lettere b) e c) dell'art.606 c.p.p. Quelle reali sono invece suscettibili, su richiesta, di riesame durante il giudizio. Sono previste anche due misure cautelari reali, entrambe sotto forma di sequestro, uno sequestro conservativo (art.54) ed uno preventivo (art.53). Il primo ricalca quasi in toto la previsione ordinaria codicistica. Ben diverso invece \u00e8 il sequestro preventivo, previsto dalla normativa soltanto come strumento per la successiva ed eventuale esecuzione della confisca ex art.19. Tra le caratteristiche comuni mantiene la sua natura di atto a sorpresa disposta \"inaudita altera parte\".\nUdienza preliminare.\n\u00c8 prevista solamente da una norma, l'art.61. La prima cosa che salta all'occhio \u00e8 che la richiesta di rinvio a giudizio promossa nei confronti dell'imputato persona fisica opera anche per l'ente automaticamente, instaurando l'udienza preliminare anche per quest'ultimo.\nSono disposti soltanto tre variazioni, per adattare la normativa alla natura dell'ente: innanzitutto la verifica della regolare costituzione delle parti, nella quale non \u00e8 prevista la notifica per irreperibilit\u00e0 ex art. 159 c.p.p., ma la sospensione dell'udienza in corso; l'impedimento a comparire giustificato viene spostato sul rappresentante legale, non potendo comparire un ente personalmente, ma nel caso sia ingiustificato diviene rappresentante legale il difensore, anche nominato d'ufficio; infine la modificazione dell'imputazione per la persona fisica comporta l'automatica modifica anche per l'ente purch\u00e9 il nuovo reato sia tra quelli previsti dalla normativa speciale e sia tra quelli che comportano una sanzione amministrativa.\nAnche le sentenze di non luogo a procedere hanno un regime particolare, verificandosi in casi non pensabili nel processo ordinario: estinzione della sanzione amministrativa o improcedibilit\u00e0 della stessa (prescrizione del reato, amnistia ecc.); gli altri casi sono importati dal regime ordinario e plasmati sull'illecito amministrativo qualora non sussista o non sia dimostrata la responsabilit\u00e0 dell'ente, che incida sugli elementi del reato o sull'imputabilit\u00e0. Questo va esteso anche nella mancanza o inidoneit\u00e0 probatoria a dimostrare la responsabilit\u00e0 dell'ente che giustifichi poi un rinvio a giudizio.\nFase istruttoria.\n\u00c8 forse la parte processuale che pi\u00f9 si discosta dal processo penale ordinario, sia per quel che riguarda l'ammissibilit\u00e0 dei testimoni, sia per le modalit\u00e0 di assunzione delle prove.\nNel processo ordinario infatti l'onere probatorio \u00e8 essenzialmente previsto per il PM, mentre in questo caso abbiamo un onere definito \u00aba carichi differenziati\u00bb, e la differenziazione dipende dalla posizione nella piramide gerarchica aziendale del soggetto imputato.\nFa discutere il carattere sintetico delle previsioni normative della fase istruttoria, tutte contenute in un'unica norma composta oltretutto da vari richiami lacunosi. Uno dei pi\u00f9 grandi problemi riguarda l'incompatibilit\u00e0 testimoniale, data la complessit\u00e0 della struttura di una persona giuridica rispetto alla semplice identit\u00e0 di una fisica. Leggendo la norma si deve desumere quanto segue: \u00e8 sempre incompatibile come teste il presunto autore materiale del reato gi\u00e0 imputato nel processo, che sia diviso quanto unito, assumendo questi la posizione di un co-imputato o di un sottoposto a processo per reato con concorso necessario; molto diversa la posizione invece di autori di reati separati connessi (art.12 c.p.p.) o collegati (art. 3712 c.p.p.), ascoltabili come testimoni. I problemi maggiori li comporta per\u00f2 il rappresentante legale dell'ente, dato che a prima vista sembrerebbe netta la sua incompatibilit\u00e0 a testimoniare. In realt\u00e0 ad una lettura pi\u00f9 attenta si scopre che l'incompatibilit\u00e0 non \u00e8 assoluta, ma presente soltanto se la rappresentanza legale \u00e8 conferita al soggetto anche nel giudizio in corso e se ricopriva tale carica anche durante la commissione del reato. Le considerazioni critiche vengono automaticamente: l'ente pu\u00f2 scegliere se dare veste di testimone o di imputato a un soggetto di vertice con semplici cambi di timone e rappresentanza; il rappresentante legale \u00e8 sottoposto ad interrogatorio, magari anche durante le indagini, con tutte le garanzie concesse agli indagati o imputati, per poi essere esaminato come teste con bel altre prerogative. Ovviamente se il reo materiale del reato \u00e8 proprio il rappresentante legale non pu\u00f2 essere chiamato a rappresentare l'ente, dato che \u00e8 lo stesso dlgs a prevedere che vada sostituito.\nDibattimento e giudizio.\nL'art.34 rimanda quasi interamente al processo ordinario, avendo preferito il Legislatore disciplinare pi\u00f9 attentamente l'esito.\nIl richiamo generico trova alcune difficolt\u00e0 ad armonizzare per\u00f2 la disciplina speciale a quella ordinaria: innanzitutto per la sospensione prevista del processo qualora prima dell'apertura del dibattimento l'ente abbia fatto richiesta di voler riparare tutti gli effetti dannosi del reato, purch\u00e9 non ne avesse avuto possibilit\u00e0 prima (l'ente ha interesse spesso a questa soluzione per evitare le sanzioni interdittive o cercare di sospendere le misure cautelari interdittive).\nIn questo caso il giudice, compiendo prima la valutazione se l'ente avesse potuto o meno ottemperare prima a queste riparazioni (parametro ancora discusso in dottrina e giurisprudenza), pu\u00f2 sospendere il processo, dando termine sotto cauzione all'ente di effettuare le riparazioni e disponendo una nuova udienza, senza che ci\u00f2 sospenda per\u00f2 la decorrenza della prescrizione.\nIn caso di sentenza di proscioglimento anticipato, necessitando il consenso dell'imputato, l'ente non costituitosi deve necessariamente essere portato in giudizio e poi prosciolto in contumacia (il difensore \u00e8 rappresentante ma solo dopo l'instaurazione).\nIl resto del dibattimento non si discosta molto e tende a camminare parallelamente per imputato ed ente, salvo in alcune situazioni come la morte del reo, l'imputato non ha commesso il fatto comunque imputabile all'ente, prescrizione del reato ed amnistia a cui l'ente non ha rinunciato.\nLe sentenze sono disciplinate dagli artt. 66-70. Il primo di questi riguarda una onnicomprensiva sentenza di esclusione della responsabilit\u00e0 dell'ente, ben diversa da una sentenza di assoluzione di una persona fisica, di tipo dichiarativo e senza diversificazioni.\nRiti alternativi.\nGli artt. 62, 63 e 64 del d.lgs. prevedono la possibilit\u00e0 di giudizio abbreviato, patteggiamento e decreto penale di condanna, ma soggiacciono ad un limite abbastanza ferreo: che non ricorra l'astratta prevedibilit\u00e0 di una sanzione interdittiva in via definitiva.\nQuesto parametro, specialmente per quel che riguarda il giudizio abbreviato, \u00e8 stato aspramente criticato in quanto rende molto pi\u00f9 duro e rigoroso il trattamento riservato all'ente rispetto ad una persona fisica, magari imputata anche di reati molto gravi, ed inoltre crea il notevole paradosso che una situazione di rito possa essere decisa arbitrariamente dal giudice su un'astratta previsione. Incongruenze ci sono anche tra la richiesta spontanea dell'ente di riparare gli effetti del reato (che come noto convertono le pene interdittive in pecuniarie) e la richiesta di giudizio abbreviato.\nCome il giudizio abbreviato, il patteggiamento ricalca sostanzialmente le previsioni ordinarie del 444 c.p.p., ma il testo riservato agli enti crea delle situazioni piuttosto complicate: se la sanzione \u00e8 presumibilmente solo pecuniaria, si applica la disciplina ordinaria infatti, mentre se la sanzione \u00e8 interdittiva il regime pu\u00f2 essere applicato solo se il giudizio dell'imputato persona fisica \u00e8 definito o definibile ex art.444. Questa previsione pu\u00f2 portare a tre conclusioni diverse: che la persona abbia gi\u00e0 optato per il patteggiamento in giudizio separato, che la persona voglia congiuntamente all'ente il patteggiamento in giudizio congiunto, che l'ente voglia il patteggiamento al contrario dell'imputato. Nei primi due casi non ci sono problemi, mentre nel terzo l'ente \u00e8 costretto a convincere il giudice che qualora ipoteticamente la persona fisica avesse chiesto il patteggiamento ne sarebbero ricorsi i presupposti. Dimostrazione decisamente gravosa che si complica qualora l'imputato non sia perseguibile o non sia stato identificato.\nA differenza del giudizio abbreviato, il giudice pu\u00f2 respingere la domanda soltanto per fatti concreti di irrecuperabilit\u00e0 dell'ente, e non astratti.\nImpugnazioni.\nSono previste dagli artt.71-73 e, in ossequio al principio di comparazione tra ente ed imputato, includono appello, ricorso per Cassazione nonch\u00e9 annullamento con revisione.\nSoggettivamente previste sia per difensore che per rappresentante legale (ex art.711, sempre per la comparazione tra ente ed imputato, oggettivamente la normativa \u00e8 pi\u00f9 articolata.\nSi distingue innanzitutto l'eventualit\u00e0 che sia inflitta una sanzione interdittiva o meno. Nel secondo caso sono previsti gli stessi mezzi d'imputazione che ha disposizione l'imputato nel singolo caso, il che significa che se l'iter processuale della persona fisica porta esiti inappellabili (per es. patteggiamento) per l'ente rimane preclusa ogni possibilit\u00e0. Sorgono in questa prospettiva notevoli difficolt\u00e0 e perplessit\u00e0, stante anche il silenzio del legislatore, nel caso di divaricazione e divisione dei procedimenti.\nNel caso di pena interdittiva l'ente non \u00e8 legato all'esito del processo alla persona, potendo comunque appellare il provvedimento.\nEsecuzioni.\nA livello di procedura non molto difformi dal rito ordinario: il giudice \u00e8 lo stesso che ha redatto la sentenza e provvede il PM con una notifica. Il termine di durata della sanzione interdittiva inizia dal giorno della notifica, che \u00e8 anche \"dies a quo\" per l'ultima possibilit\u00e0, entro 20 giorni, di richiedere la conversione della sanzione interdittiva in pecuniaria. Questa opzione apre un piccolo rito in camera di consiglio nella cui udienza (fissata entro 10 giorni) il giudice, accertato che l'ente ha riparato gli effetti del reato, pu\u00f2 accogliere o momentaneamente sospendere l'esecuzione (in caso negativo dell'accertamento ovviamente rigetta). Non \u00e8 una facolt\u00e0 ma un dovere del giudice convertire la pena una volta accertato che ricorrano i parametri dell'art.17."}
{"id": "2090983", "revid": "1305772", "url": "https://it.wikipedia.org/wiki?curid=2090983", "title": "Seize the Day", "text": ""}
{"id": "2090986", "revid": "1444886", "url": "https://it.wikipedia.org/wiki?curid=2090986", "title": "Energia meccanica", "text": "L'energia meccanica \u00e8 la somma di energia cinetica ed energia potenziale attinenti allo stesso sistema, da distinguere dall'energia totale del sistema in cui rientra anche l'energia interna.\nQuando due sistemi si scambiano tra loro energia meccanica, tale energia in transito \u00e8 definita lavoro. Dunque l'energia meccanica pu\u00f2 essere posseduta da un sistema e scambiata con altri sistemi, mentre il lavoro corrisponde solamente alla parte di energia meccanica che \u00e8 scambiata.\nSistemi scleronomi conservativi.\nPer un sistema scleronomo e in presenza di sole forze conservative si dimostra che l'energia meccanica costituisce un integrale di moto, cio\u00e8 si conserva, e coincide con l'hamiltoniana meccanica. La dimostrazione pi\u00f9 semplice discende direttamente dal teorema dell'energia cinetica: se il lavoro compiuto dalle forze \u00e8 pari alla variazione di energia cinetica del sistema:\nSe le forze sono conservative \u00e8 possibile esprimere il lavoro come variazione di energia potenziale:\nsi ottiene che la variazione di energia cinetica pi\u00f9 la variazione di energia potenziale \u00e8 identicamente nulla, cio\u00e8:\navendo battezzato la quantit\u00e0 \"T+U\" energia meccanica totale del sistema.\nCampo gravitazionale.\nUn corpo in un campo gravitazionale (conservativo) \u00e8 dotato di una certa energia potenziale dipendente unicamente dall'altezza rispetto ad un punto di riferimento. Se lo lasciamo libero, in assenza di forze dissipative come l'attrito con l'aria, l'energia potenziale iniziale, a mano a mano che cade, si trasforma in energia cinetica (cresce la velocit\u00e0) mentre la somma delle due energie rimane la stessa.\nChiamando formula_5 e formula_6 rispettivamente la quota rispetto ad un riferimento fisso e la velocit\u00e0 di un corpo all'istante \"t\", e formula_7 e formula_8 le stesse quantit\u00e0 all'istante iniziale \"t\"=0, abbiamo:\ncio\u00e8\nche possiamo scrivere come\nIl primo membro della precedente esprime l'energia meccanica totale \"T + U\" del sistema al tempo \"t\", che \u00e8 costante ed uguale all'energia meccanica formula_12 del sistema all'istante \"t\"=0. Quindi:\nAlla fine della caduta, quando il corpo urta il pavimento ed \u00e8 di nuovo fermo, l'energia cinetica \u00e8 nuovamente nulla, e poich\u00e9 anche l'energia potenziale \u00e8 diminuita, concludiamo che in questo evento l'energia meccanica si sia dissipata (in seguito ad un urto anelastico). In realt\u00e0 l'energia meccanica \"scomparsa\" risulta essersi convertita in energia termica e, eventualmente, onde sonore: misurando la temperatura dell'oggetto possiamo infatti riscontrarne un lieve aumento, oltre a notare, nel caso in cui sia presente, una perturbazione dell'eventuale mezzo in cui avviene l'urto. Questo \u00e8 un fatto generale: le leggi di conservazione della fisica implicano la conservazione dell'energia nei sistemi isolati.\nPendolo di Maxwell.\nIl \"pendolo di Maxwell\" fornisce un ottimo esempio del principio di conservazione dell'energia meccanica. Il sistema \u00e8 costituito da un volano. Due fili sono avvolti nello stesso verso attorno all'asse del volano, mentre le estremit\u00e0 opposte sono collegate ad un sostegno orizzontale. Il volano \u00e8 \"caricato\" avvolgendo i fili attorno all'asse, in modo tale che il volano si trovi ad una certa altezza rispetto al piano di riferimento. Se lasciato andare, il volano inizia a scendere ed acquista velocit\u00e0. Arrivato al punto pi\u00f9 basso consentito dallo srotolamento dei fili, il pendolo si riavvolge nel verso opposto e risale. In condizioni ideali, esso tornerebbe alla stessa quota di partenza; tuttavia, per la presenza di attriti con i fili e con il mezzo (l'aria), il moto risulta essere invece smorzato, e dopo un certo numero di oscillazioni il pendolo si ferma nel punto pi\u00f9 basso consentito dai fili.\nPer determinare il periodo di tale pendolo, ovvero il tempo impiegato dal volano per scendere e risalire, si utilizza il principio di conservazione dell'energia:\novvero le variazioni di energia cinetica, sia di traslazione che rotazionale, compensano le variazioni di energia potenziale. Avendo preso come asse di riferimento l'asse h diretto verso l'alto e come piano di riferimento quel piano orizzontale sul quale giace il punto pi\u00f9 basso raggiunto dal volano, alla massima altezza \"hmax\" l'energia \u00e8 tutta potenziale, mentre nel punto pi\u00f9 basso (\"h\" = 0) l'energia \u00e8 tutta cinetica. Se h e v sono le generiche altezza e velocit\u00e0 all'istante \"t\", possiamo esplicitare la conservazione dell'energia:\nSe esprimiamo \"I\", il momento di inerzia del volano, come \"kmr\"2, con \"k\" coefficiente adimensionale, la precedente pu\u00f2 essere scritta nel seguente modo (ricordando che \"v\" = \u03c9 \"r\"):\nDeriviamo ambo i membri rispetto al tempo (ricordando di includere tutte le dipendenze temporali e di applicare correttamente la regola di derivazione delle funzioni composte):\nLa legge oraria di un corpo uniformemente accelerato \u00e8 data da:\nImponendo che \u0394h sia pari alla massima estensione del volano (cio\u00e8 \"h\"(\"t\") = 0), si ricava il tempo \"t\" nel quale il volano raggiunge il fondo (il periodo \"T\" \u00e8 esattamente il doppio):\nQuindi, in definitiva:\nUrti elastici di un corpo contro un bersaglio fermo.\nConsideriamo un corpo di massa \"m\" con velocit\u00e0 iniziale formula_21 che urti elasticamente un altro corpo, inizialmente fermo, di massa \"M\".\nDato che l'urto \u00e8 elastico, l'energia meccanica dell'intero sistema deve conservarsi. Dato che in un urto agiscono forze impulsive \u00e8 possibile trascurare le altre forze in gioco (es. gravitazionale), quindi l'energia del sistema \u00e8 data dalla somma delle energie cinetiche dei corpi. Inoltre, dato che in un urto, per definizione, si considera il sistema come isolato, si conserva la quantit\u00e0 di moto. Chiamando \"vM\" la velocit\u00e0 finale del bersaglio, otteniamo il sistema:\nSi ricava facilmente, ricavando \"vM\" dalla seconda equazione e sostituendo nella prima:\ndove \u03bc \u00e8 un coefficiente adimensionale che indica il rapporto tra la velocit\u00e0 finale e quella iniziale. Si ricava immediatamente l'energia cinetica finale del proiettile\novvero\nl'energia cinetica del corpo, dopo l'urto, \u00e8 uguale a quella iniziale per un coefficiente positivo \u03bc2 detto \"di restituzione\".\nSistemi scleronomi non conservativi.\nNon sempre le forze che agiscono su un sistema sono conservative, e non sempre l'energia meccanica, dunque, si conserva. Siano allora FC e FNC rispettivamente la somma di tutte le forze conservative e non conservative. Il lavoro da esse compiuto \u00e8 allora:\nPer il teorema dell'energia cinetica, il lavoro corrisponde alla variazione totale di energia cinetica del sistema:\nmentre, essendo FC forze conservative, \u00e8 possibile ad esse associare una funzione potenziale \"U\" tale che il lavoro di tali forze possa essere espresso come:\nIn questo modo, sostituendo nell'espressione del lavoro, si ha:\nOra a primo membro si riconosce la variazione di energia meccanica del sistema, prova che le variazioni di energia meccanica di un sistema sono dovute esclusivamente al lavoro compiuto dalle forze non conservative sul sistema.\nUn esempio di forza non conservativa, preso dall'esperienza di tutti i giorni, \u00e8 la forza d'attrito. Sebbene in natura non esistano forze non conservative (a livello microscopico), la forza d'attrito \u00e8 considerata non conservativa, in primo luogo perch\u00e9 essa, in generale, non \u00e8 costante, perlomeno in direzione e verso; in secondo luogo perch\u00e9 gli effetti che essa produce (generalmente surriscaldamento delle parti a contatto) non sono conteggiati nel computo dell'energia meccanica. Analogamente, non sono conteggiati i contributi del campo elettromagnetico che produce un lavoro non conservativo e dipendente dallo spostamento."}
{"id": "2090987", "revid": "125793919", "url": "https://it.wikipedia.org/wiki?curid=2090987", "title": "Manuel Santana", "text": "Ha calcato i campi da tennis negli anni sessanta, vincendo quattro tornei del Grande Slam in singolare e uno in doppio, primo tennista spagnolo nella storia a vincere il Torneo di Wimbledon.\nHa vinto il torneo di singolare maschile alle Olimpiadi di Citt\u00e0 del Messico ed ha perso la finale nel torneo di doppio maschile, ma senza risultare nel medagliere ufficiale, in quanto il torneo era solo dimostrativo.\nNel 1984 \u00e8 stato inserito nell'International Tennis Hall of Fame. Fino al 2018 ha gestito l'organizzazione del Masters 1000 di Madrid.\nBiografia.\nNato a Madrid il 10 maggio 1938 da una famiglia umile, lavor\u00f2 come raccattapalle nel Club de Tenis Vel\u00e1zquez e inizi\u00f2 a giocare a tennis. Il padre mor\u00ec nel 1954 e poco dopo Santana si affid\u00f2 alle cure del coach Romero Giron, che oltre a dargli lezioni di tennis gli fece fare pesistica e gli fece riprendere gli studi che aveva abbandonato cinque anni prima. Vinse i campionati spagnoli juniores nel 1955 e 1956 e rimase sotto il rigido controllo di Giron, che gli permise di cominciare a viaggiare da solo all'estero nel 1959. Si spos\u00f2 quattro volte ed ebbe in totale cinque figli.\nCarriera.\nIl suo primo successo importante da professionista fu nel campionato spagnolo del 1958. In carriera vinse 72 tornei, tra dilettanteschi e Open, rimanendo tra i primi dieci giocatori al mondo tra il 1961 e il 1967. Nel 1966 divenne numero uno al mondo.\nCome singolarista vinse quattro tornei del Grande Slam: due Roland Garros, nel 1961 e 1964, in entrambi i casi battendo in finale Nicola Pietrangeli, uno US Open a Forest Hills nel 1965 e un Wimbledon nel 1966, a dodici anni di distanza dall'ultimo successo di un tennista europeo sull'erba di Londra. Non partecip\u00f2 mai all'Open d'Australia. Come doppista vinse il Roland Garros nel 1963, giocando in coppia con l'australiano Roy Emerson.\nNonostante le molte offerte ricevute, Santana rifiut\u00f2 di passare al professionismo anche grazie al supporto ricevuto dal dirigente Juan Antonio Samaranch, che gli garant\u00ec aiuti finanziari in cambio del suo contributo in Coppa Davis e nel diffondere la pratica del tennis in Spagna.\nIn Coppa Davis partecip\u00f2 a due finali, nel 1965 e 1967, entrambe perse per 4-1 sull'erba australiana. Va considerato che in quegli anni la squadra che aveva vinto la coppa l'anno precedente veniva ammessa di diritto alla finale e difendeva il titolo in casa propria. Nel 1968 vinse la medaglia d'oro in singolare e quella d'argento in doppio ai giochi olimpici di Citt\u00e0 del Messico, che non furono conteggiate nel medagliere perch\u00e9 il tennis era presente solo come sport dimostrativo.\nContinu\u00f2 a vincere anche nell'era Open, iniziata nel 1968, e il suo ultimo grande successo fu la finale vinta per 6-4, 6-3, 6-4 contro Rod Laver al Barcelona Open 1970. Quell'anno annunci\u00f2 il ritiro dalla squadra di Coppa Davis, ma rientr\u00f2 nel 1973 per giocare il suo ultimo incontro nella manifestazione, e chiuse l'esperienza con un record di 92 vittorie (69 in singolare e 23 in doppio) su 120 incontri disputati. Negli ultimi anni fece solo alcune apparizioni nei tornei del circuito maggiore e non riusc\u00ec pi\u00f9 a superare i quarti di finale, ma rimase in attivit\u00e0 fino agli anni ottanta.\nDopo il ritiro.\nDopo il ritiro Santana continu\u00f2 a giocare nel circuito senior e a organizzare tornei professionistici. Dal 1980 al 1985 a dal 1995 al 1999 fu capitano della squadra spagnola di Coppa Davis e fu direttore del Madrid Masters dalla sua prima edizione del 2002 fino al 2018. Ammesso alla International Tennis Hall of Fame nel 1984, fu inoltre manager del Manolo Santana Racquets Club di Marbella e dello Sport Center Manolo Santana a Madrid. Gli \u00e8 stato intitolato il campo centrale della Caja M\u00e1gica, l'impianto dove si svolge il Madrid Masters.\nE' morto l'11 dicembre 2021, nella sua residenza di Marbella, all'et\u00e0 di 83 anni."}
{"id": "2090990", "revid": "767487", "url": "https://it.wikipedia.org/wiki?curid=2090990", "title": "The Best of Status Quo", "text": "The Best of Status Quo \u00e8 un album rarit\u00e0 del gruppo inglese Status Quo, uscito nel 1973.\nIl disco.\n\u00c8 un album raccolta pubblicato nel giugno del 1973 e compendia brani incisi dagli Status Quo nel biennio 1970-1971 quando ancora si trovavano sotto contratto con la Pye Records, mantenendo un basso profilo commerciale.\nPochi mesi dopo l'exploit di consensi avuto dalla giovane band con il passaggio all'etichetta concorrente Vertigo Records, la Pye decide di rivalutare quelle incisioni, pubblicando questa antologia che costituisce, in realt\u00e0, solo la prima di una lunga serie di riedizioni.\nIl prodotto sale alla posizione n. 32 e rimane sette settimane nelle classifiche inglesi."}
{"id": "2090992", "revid": "96758", "url": "https://it.wikipedia.org/wiki?curid=2090992", "title": "T. Hawk", "text": ""}
{"id": "2090996", "revid": "88740", "url": "https://it.wikipedia.org/wiki?curid=2090996", "title": "Herzog", "text": ""}
{"id": "2090999", "revid": "767487", "url": "https://it.wikipedia.org/wiki?curid=2090999", "title": "Down the Dustpipe (album)", "text": "Down the Dustpipe \u00e8 un album rarit\u00e0 del gruppo inglese Status Quo, uscito nel 1975.\nIl disco.\nDopo il passaggio degli Status Quo all'etichetta concorrente Vertigo Records nel 1972, la Pye (prima casa discografica della band) decide di capitalizzare al massimo le vecchie incisioni alla luce dell'enorme successo conseguito nel frattempo dal gruppo, rivalutandole e proponendole al pubblico con l'inserimento in una numerosa serie di raccolte.\nTutto il materiale incluso nel disco appartiene al periodo compreso tra il 1968 ed il 1971.\nIl prodotto viene pubblicato nel novembre del 1975 ed arriva alla posizione n. 20 delle classifiche inglesi."}
{"id": "2091009", "revid": "287204", "url": "https://it.wikipedia.org/wiki?curid=2091009", "title": "Khamaria (Chhattisgarh)", "text": "Khamaria (o Khamhria) \u00e8 una suddivisione dell'India, classificata come \"nagar panchayat\", di 6.798 abitanti, situata nel distretto di Durg, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 48' 01 N e 81\u00b0 20' 37 E.\nSociet\u00e0.\nEvoluzione demografica.\nAl censimento del 2001 la popolazione di Khamaria assommava a 6.798 persone, delle quali 3.449 maschi e 3.349 femmine. I bambini di et\u00e0 inferiore o uguale ai sei anni assommavano a 970, dei quali 502 maschi e 468 femmine. Infine, coloro che erano in grado di saper almeno leggere e scrivere erano 4.275, dei quali 2.486 maschi e 1.789 femmine."}
{"id": "2091010", "revid": "767487", "url": "https://it.wikipedia.org/wiki?curid=2091010", "title": "Now and Then (Status Quo)", "text": "Now and Then \u00e8 un album del gruppo britannico Status Quo, uscito in edizione limitata nel 2005.\nIl disco.\nSi tratta di un triplo CD raccolta pubblicato in occasione del quarantennale del gruppo e racchiude per la maggior parte incisioni realizzate tra il 1996 ed il 2003, oltre ad alcuni brani tratti dal repertorio classico della band degli anni settanta e ottanta.\nPur pubblicato in edizione limitata e riservato per lo pi\u00f9 al mercato collezionistico, "}
{"id": "2091014", "revid": "123095966", "url": "https://it.wikipedia.org/wiki?curid=2091014", "title": "Francesco Sini", "text": "Pescarese di adozione, vive in Abruzzo da sempre.\nFa il suo debutto nel mondo delle competizioni all'et\u00e0 di 10 anni nella classe 60 cc del Karting.\nHa corso per circa 14 anni nel Kart, disputando gare di livello nazionale e internazionale, vincendo numerosi campionati regionali e arrivando secondo nel campionato italiano.\nPassato alle auto nel 2005 ha ottenuto 2 titoli di vicecampione italiano nei 2 Campionati di Formula Junior e il titolo di campione italiano dell'Italian Prototype Serie nel 2007.\nSempre nel 2007 ha disputato e vinto la \"World Cup Radical\" nel circuito di Spa-Francorchamps.\nNel 2008 si \u00e8 laureato campione europeo del Radical European Master Series al volante della Radical Sr8 Lm.\nNel 2009 ha partecipato alla Le Mans Series al volante della Lola-Mazda e della Radical Sr9 di classe Lmp2 ottenendo un quinto e un sesto posto a Spa e Silverstone\nNel 2010 ha disputato le prime gare della Superstars Series con la Mercedes della Caal Racing ottenendo come miglior risultato il quinto posto a Imola.\nPassato al team Aeffem-Romeo Ferraris ha ottenuto un podio nella gara francese del Paul Ricard e un secondo posto a Vallelunga.\nNel 2014 si laurea campione del campionato Euro V8 Series al volante della Chevrolet Camaro del team Solaris Motorsport ."}
{"id": "2091015", "revid": "834", "url": "https://it.wikipedia.org/wiki?curid=2091015", "title": "Grey Eminence", "text": ""}
{"id": "2091017", "revid": "110157", "url": "https://it.wikipedia.org/wiki?curid=2091017", "title": "Cattedrale di Chester", "text": "La cattedrale di Chester, o cattedrale di Cristo e della Benedetta Vergine Maria (in inglese: Cathedral Church of Christ and the Blessed Virgin Mary), \u00e8 il centro spirituale della diocesi di Chester, nonch\u00e9 l'edificio religioso principale della citt\u00e0, la quale \u00e8 situata nella contea del Cheshire, in Inghilterra. La cattedrale, in precedenza dedicata alla santa patrona di Chester, Werburga, era parte di un monastero benedettino. Dal 1541 \u00e8 il luogo nel quale si tengono il maggior numero di messe, consigli, cerimonie e concerti nella diocesi.\nLa cattedrale \u00e8 un monumento classificato di primo grado e sito storico, che include anche rovine degli antichi edifici monastici. La cattedrale, tipicamente inglese per essere stata modificata pi\u00f9 volte nel corso dei secoli, \u00e8 datata dal 1093 agli inizi del XVI secolo, bench\u00e9 il terreno dove sorge attualmente l'edificio fosse gi\u00e0 stato utilizzato in epoca romana come luogo di culto. Gli stili architettonici pi\u00f9 utilizzati nell'Inghilterra medievale, tra cui il normanno, il romanico e il gotico inglese, sono stati utilizzati per la costruzione dell'edificio.\nLa cattedrale e gli edifici monastici furono oggetto di un'accurata ristrutturazione durante il XIX secolo. La torre campanaria fu invece aggiunta solo nel XX secolo. L'edificio costituisce una delle pi\u00f9 visitate attrazioni turistiche di Chester, una citt\u00e0 di forte importanza storico-artistica. La cattedrale \u00e8 oggi anche un luogo dove si tengono concerti di musica classica e religiosa.\nStoria.\nCostruzione.\nLa citt\u00e0 di Chester al tempo dei Romani era un importante centro. Sul luogo nel quale \u00e8 oggi presente l'attuale cattedrale di Chester venne costruita una basilica cristiana in tarda epoca romana, durante il periodo in cui la citt\u00e0 era sotto il controllo della legione \"Legio XX Valeria Victrix\". La basilica, secondo gli scritti a noi rimasti, era dedicata ai santi Pietro e Paolo. Successivamente la chiesa fu intitolata alla santa patrona della citt\u00e0, Werburga. Nel X secolo, e nel 907 il santuario fu incorporato alla chiesa. Si pensa che l'edificio sia stato adibito a scuola da Ethelfleda nello stesso secolo. L'abbazia fu ristrutturata nel 1057 da Leofric, conte di Mercia, e da Lady Godiva. L'abbazia fu rasa al suolo nel 1090, e di essa non si seppe pi\u00f9 nulla.\nNel 1093 fu costruito sul luogo dove sorge l'attuale cattedrale un monastero benedettino secondo il progetto di Hugh Lupus, conte di Chester. La chiesa dell'abbazia non fu al tempo la cattedrale di Chester; dal 1075 al 1082 la cattedrale della diocesi era la vicina Chiesa di San Giovanni Battista. Nel 1538, durante la dissoluzione dei monasteri in Inghilterra, l'edificio religioso fu demolito. Nel 1541 l'abbazia di Santa Werburga divenne la cattedrale della Chiesa anglicana per ordine di Enrico VIII d'Inghilterra. Nello stesso tempo, la chiesa venne rinominata in cattedrale di Cristo e della Benedetta Vergine Maria. L'ultimo abate dell'Abbazia di Santa Werburga, Thomas Clarke, divenne il primo sacerdote della cattedrale di Chester.\nBench\u00e9 non abbiamo nessuna traccia della chiesa precedentemente esistente sul territorio della cattedrale di Chester, demolita nel X secolo, . Gli elementi costruiti in stile normanno sono la torre sudoccidentale, il transetto settentrionale e ci\u00f2 che rimane dei precedenti edifici che costituivano il monastero benedettino. La chiesa fu ricostruita in stile gotico tra i secoli XIII e XIV. Al tempo della dissoluzione dei monasteri inglesi, il chiostro, la torre centrale, il transetto meridionale, la grande vetrata occidentale e una nuova entrata furono costruiti in stile gotico inglese.\nDal XVII secolo ai giorni nostri.\nNel 1636 l'area vicino alla torre sudoccidentale divenne la corte dei sacerdoti, oggi l'unica ancora in funzione nell'Inghilterra. Nel XVII secolo furono fatte varie aggiunte all'edificio, ma non si tennero pi\u00f9 lavori per svariati decenni. Solo nel XIX secolo si ritenne che ristrutturare l'edificio, ormai sul punto di cedere, fosse d'obbligo. L'attuale apparenza omogenea e perfetta dell'esterno della cattedrale \u00e8 dovuta ai ristrutturatori vittoriani, che hanno modificato con il loro stile i particolari architettonici dell'edificio. Uno dei pi\u00f9 famosi di essi fu George Gilbert Scott. Nel XX secolo si continu\u00f2 a ristrutturare l'edificio. Tra il 1973 e il 1975 George Pace progett\u00f2 una torre campanaria per la cattedrale, che fu eretta poco tempo dopo. Nel 2005 fu aperta nella cattedrale una scuola canora.\nRistrutturazione.\nNel XIX secolo l'edificio che ospita la cattedrale di Chester inizi\u00f2 a mostrare danni causati dal tempo, si ritenne perci\u00f2 opportuno ristrutturarlo. Charles Hiatt scrisse che la superficie dell'edificio si stava ormai deteriorando, e che esso era stato trascurato per svariati decenni, e che quindi, per evitare una sua caduta in rovina sarebbe stato necessario ristrutturarlo. Tra il 1818 e il 1820 l'architetto Thomas Harrison ristruttur\u00f2 il transetto meridionale, aggiungendo delle torrette agli angoli. Questa parte dell'edificio funse fino al 1881 come Chiesa parrocchiale di Sant'Osvaldo, e che era quindi ecclesiasticamente separata dalla Cattedrale di Chester. Dal 1844 Richard Charles Hussey prosegu\u00ec i lavori, ristrutturando completamente la navata meridionale.\nIl pi\u00f9 grande lavoro di ristrutturazione dell'edificio fu per\u00f2 intrapreso dall'architetto specializzato in architettura gotica George Gilbert Scott, che, tra il 1868 e il 1876, risistem\u00f2 quasi interamente la cattedrale. Oltre che le modifiche e le sistemazioni alla chiesa, Scott rimodell\u00f2 la torre campanaria, aggiungendovi torrette e decorazioni. Scott scelse l'arenaria come pietra per il suo lavoro. Inoltre, Scott progett\u00f2 alcune parti interne della chiesa, come il coro, distrutto durante la guerra civile inglese. Costru\u00ec inoltre la volta meridionale, rinnov\u00f2 la volta lignea del coro e aggiunse molte sculture decorative all'interno. Verso la fine del secolo, a partire dal 1882, Arthur Blomfield e suo figlio Charles Blomfield effettuarono ulteriori aggiunte e modifiche, tra le quali la reintegrazione del Santuario di San Werburga. Altri lavori furono effettuati nel XX secolo da Giles Gilbert Scott tra il 1891 e il 1913, e da F. H. Crossley nel 1939.\nArchitettura.\nProgetto.\nLa Cattedrale di Chester \u00e8 costruita da ovest verso est, particolare comune nelle cattedrali: il presbiterio \u00e8 orientato verso est e la facciata verso ovest. La pianta \u00e8 a croce, alterata da una torre centrale (tipica delle chiese e dei monasteri inglesi), ma \u00e8 asimmetrica, poich\u00e9 presenta un piccolo transetto nella parte settentrionale e un inusuale e ampio transetto a sud. Come si pu\u00f2 vedere dalla figura a fianco, l'inusuale asimmetria della costruzione non \u00e8 causata solamente dalla leggera sporgenza situata nella facciata settentrionale, ma anche da una ulteriore sulla facciata occidentale. Nella parte orientale della costruzione la disposizione simmetrica dei corridoi perse tale qualit\u00e0 quando la parte meridionale venne demolita e successivamente ricostruita sotto forma di abside. La navata, il coro e il transetto meridionale presentano larghi corridoi e ampie vetrate gotiche. Al nord della cattedrale si trovano gli edifici superstiti dell'ex monastero benedettino, demolito durante il periodo della dissoluzione dei monasteri, ossia il chiostro, il refettorio e la sala capitolare, di forma rettangolare.\nEsterno.\nA causa del fatto che il transetto meridionale \u00e8 simile in dimensioni al coro e alla navata, se si guarda l'edificio da sud-est e da sud-ovest si ha l'impressione che esso fosse stato costruito attorno a un punto centrale, in questo caso rappresentato dalla torre. Essa \u00e8 un esempio di gotico inglese del XV secolo, alterato solo dagli ampi parapetti costruiti in stile georgiano dall'architetto George Gilbert Scott. Grazie alla disposizione regolare di finestre, pinnacoli, parapetti e contrafforti, l'esterno della Cattedrale di Chester appare complessivamente omogeneo, caratteristica poco comune nelle cattedrali inglesi nelle quali i vari elementi architettonici sono generalmente disposti casualmente. La costruzione di questi particolari \u00e8 datata tra il XIII secolo e il XVI secolo. La ricchezza dell'Inghilterra nel XIII secolo \u00e8 evidenziata dagli ornamenti, perlopi\u00f9 costituiti da elaborati archi a tutto sesto attorno alle finestre, che caratterizzano l'esterno dell'edificio.\nLa parte occidentale della cattedrale non \u00e8 architettonicamente significativa, poich\u00e9 nessuna delle sue due torrette fu completata. Andando pi\u00f9 a nord, si pu\u00f2 trovare una torre costruita in architettura normanna; un'altra simile si trova nella parte meridionale dell'edificio, opera di Seth Darwall e di George Derwall, che iniziarono la sua costruzione nel 1508, ma che lasciarono incompleta a causa della dissoluzione dei monasteri nel 1538. La facciata \u00e8 dominata da un'ampia finestra costruita in gotico inglese. La facciata della cattedrale \u00e8 per la maggior parte della giornata oscurata dall'edificio che un tempo ospitava la King's School. Il portone situato sulla facciata occidentale, di maggiori dimensioni rispetto agli altri, non \u00e8 comunemente usato come entrata principale, \u00e8 bens\u00ec usato quello situato nel portico sud-occidentale. Questo portico, probabilmente progettato da Seth Derwall, racchiudeva, nel XV secolo, il transetto meridionale, le torri centrale e sud-occidentale ed il chiostro.\nInterno.\nArchitettura normanna.\nLa chiesa attuale, datata dal 1283 al 1537, sostituisce il precedente monastero risalente al 1093, il quale era costruito in stile normanno. Si pensa che la nuova chiesa fosse stata costruita attorno al precedente monastero. Dell'antica chiesa rimangono pochi elementi. Aspetti architettonici tipici dell'architettura normanna sono presenti nel transetto settentrionale, che presenta un'arcata e un arco che va fino alla sacrestia, che prima era una cappella. La torre nordoccidentale presenta alcuni particolari normanni, tra cui una grossa balaustra risalente al 1697. La parte bassa del muro settentrionale della navata \u00e8 anch'esso costruito in stile normanno, ma i particolari possono essere visti solo dal chiostro, in quanto l'interno \u00e8 stato coperto da un mosaico.\nArchitettura gotica.\nLa sala capitolare in gotico inglese, costruita tra il 1230 e il 1265, \u00e8 di forma rettangolare e conduce al vestibolo, che a sua volta conduce al transetto settentrionale. La sala capitolare \u00e8 illuminata da modesti gruppi di finestre gotiche. Alec Clifton-Taylor ritiene l'esterno di questo edificio \"modesto ma piuttosto elegante\", mentre Pevsner descrive l'interno come \"una fantastica stanza nobiliare\", caratteristica, secondo lui, . A nord della sala capitolare si trova un corridoio, anch'esso costruito in stile gotico inglese, e la sala del riscaldamento, dove si trovano due ampi e antichi camini. Il refettorio si trova a nord del chiostro e risale pi\u00f9 o meno allo stesso periodo della sala capitolare. La Lady Chapel si trova nell'estremit\u00e0 orientale del coro ed \u00e8 datata dal 1265 al 1290. Contiene il Sacrario di Santa Werburga, risalente al XIV secolo. La volta della Lady Chapel \u00e8 l'unica della cattedrale che \u00e8 stata costruita in pietra.\nArte.\nOrgano a canne.\nNel 1844 venne installato nella cattedrale un organo a canne costruito da Gray &amp; Davison che and\u00f2 a rimpiazzare il precedente organo, risalente al 1626. L'organo ottocentesco venne in seguito pi\u00f9 volte ricostruito ed ampliato. Durante il restauro del 1910, fra le altre cose, le canne relative alla prima tastiera (\"Choir\") vennero tolte dal corpo dell'organo e collocate nel coro, dietro gli stalli lignei. L'ultimo grande intervento risale al 1969, quando lo strumento venne ulteriormente modificato ed ampliato. L'organo, attualmente (2011), ha quattro tastiere di 61 tasti ciascuna ed una pedaliera di 32 note.:"}
{"id": "2091018", "revid": "287204", "url": "https://it.wikipedia.org/wiki?curid=2091018", "title": "Brave New World (album)", "text": ""}
{"id": "2091022", "revid": "1793900", "url": "https://it.wikipedia.org/wiki?curid=2091022", "title": "Cambridge Bay", "text": "Cambridge Bay (Inuinnaqtun: \"Iqaluktuuttiaq\" Inuktitut: \u1403\u1583\u14d7\u1483\u1451\u1466\u144e\u140a\u1585) (censimento del 2006: 1.477; area urbana: 1.147), \u00e8 un insediamento capoluogo della Regione di Kitikmeot del Nunavut, in Canada.\nNome.\nIl nome tradizionale Inuinnaqtun del luogo \u00e8 \"Ikaluktuutiak\" o \"Iqaluktuttiaq\", e il significato \u00e8 quello di \"luogo buono per la pesca\". Il linguaggio della regione \u00e8 quello Inuinnaqtun, con l'utilizzo dell'alfabeto latino e non dei tradizionali caratteri Inuktitut. Come anche a Kugluktuk, Bathurst Inlet e a Umingmaktok, i caratteri tradizionali vengono utilizzati solamente in circostanze ufficiali dal governo del Nunavut.\nPopolazione e territorio.\nCambridge Bay \u00e8 situato nella costa meridionale dell'Isola Victoria, ed \u00e8 il principale centro economico e amministrativo della Regione di Kitikmeot. Secondo gli ultimi dati risalenti al 2006, la popolazione era di 1.477 abitanti, con un incremento del 12,8% rispetto al 2001. Circa l'80% della popolazione \u00e8 di origine Inuit. Importante \u00e8 la sua posizione per quei viaggiatori e turisti che percorrono il passaggio a nord ovest.\nSono stati trovati nel luogo resti archeologici di insediamenti di cacciatori e pescatori. Tipici della zona sono i carib\u00f9, le otarie, le trote e altri pesci, tutti fondamentali come fonti di cibo per gli abitanti.\nStoria.\nL'attuale Cambridge Bay \u00e8 nata negli anni venti su iniziativa della Royal Canadian Mounted Police (RCMP) e della Hudson's Bay Company. Al termine della seconda guerra mondiale venne costruita nella zona la Cambridge Bay LORAN Tower, insieme a una DEW Line nel 1955. La presenza militare agevol\u00f2 l'economia locale e divenne quasi un magnete per gli Inuit vogliosi di vivere e stabilirsi permanentemente. Prima di allora Cambridge Bay era soltanto un punto di ritrovo per la caccia e la pesca e per gli scambi commerciali correlati.\nLa Kitikmeot Inuit Association, la Nunavut Impact Review Board, e la Nunavut Planning Commission hanno delle loro sedi stabilite presso Cambridge Bay.\nDurante la campagna elettorale del 2006, il leader del Partito Conservatore Stephen Harper aveva annunciato l'intenzione di stabilire nella zona una nuova base militare. Nell'agosto del 2007, Harper ha annunciato che la base militare sarebbe stata spostata a Resolute Bay, sempre in Nunavut.\nCambridge Bay ha anche un'importanza storica: infatti \u00e8 stata la tappa finale della navigazione sulla \"Baymaud\" capitanata da Roald Amundsen.\nMedia.\nRadio.\nOltre a una stazione radio locale, Cambridge Bay \u00e8 servita anche da due canali della rete CBC Radio, con il segnale radio ritrasmesso dalle localit\u00e0 di Iqaluit e di Inuvik.\nServizi internet.\nArctic Fibre e Ivaluk Network stanno collegando Cambridge Bay ad una rete di cavi sottomarini in fibra ottica che la collegher\u00e0 a tutto il mondo."}
{"id": "2091029", "revid": "1745361", "url": "https://it.wikipedia.org/wiki?curid=2091029", "title": "Eosforo", "text": ""}
{"id": "2091036", "revid": "116944", "url": "https://it.wikipedia.org/wiki?curid=2091036", "title": "Storia di Stilo e del suo regio demanio", "text": ""}
{"id": "2091041", "revid": "287204", "url": "https://it.wikipedia.org/wiki?curid=2091041", "title": "Kota (Chhattisgarh)", "text": "Kota \u00e8 una suddivisione dell'India, classificata come \"nagar panchayat\", di 15.020 abitanti, situata nel distretto di Bilaspur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 18' 0 N e 82\u00b0 1' 60 E e ha un'altitudine di 329 .\nSociet\u00e0.\nEvoluzione demografica.\nAl censimento del 2001 la popolazione di Kota assommava a 15.020 persone, delle quali 7.697 maschi e 7.323 femmine. I bambini di et\u00e0 inferiore o uguale ai sei anni assommavano a 2.374, dei quali 1.240 maschi e 1.134 femmine. Infine, coloro che erano in grado di saper almeno leggere e scrivere erano 9.905, dei quali 5.883 maschi e 4.022 femmine."}
{"id": "2091042", "revid": "729019", "url": "https://it.wikipedia.org/wiki?curid=2091042", "title": "Antonov An-28", "text": "LAntonov An-28 (in cirillico \u0410\u043d\u0442\u043e\u043d\u043e\u0432 \u0410\u043d-28, nome in codice NATO Cash o Clog) \u00e8 un aereo biturboelica leggero da trasporto, sviluppato dall'Antonov An-14M. Risult\u00f2 il vincitore di una competizione con il Beriev Be-30 per l'impiego da parte dell'Aeroflot come aeromobile di linea regionale. Vol\u00f2 per la prima volta nel 1969.\nFu replicato complessivamente in 191 esemplari e ad agosto 2006 ne rimanevano in servizio di linea 68.\nDopo una serie di prototipi realizzati da Antonov, la produzione fu licenziata a PZL-Mielec. Nel 1993 il costruttore polacco svilupp\u00f2 in proprio una variante migliorata, il PZL Mielec M28 \"Skytruck\".\nSviluppo.\nL'An-28 \u00e8 simile all'An-14 in molti dei suoi aspetti, inclusi la struttura alare e il doppio timone, ma gode di una fusoliera pi\u00f9 ampia e di motori turboelica in luogo dei propulsori a pistoni del progenitore. Il primo esemplare, un An-14 modificato, vol\u00f2 nel 1969, il secondo non prima del 1975. Nella configurazione da trasporto passeggeri fu dotato di pi\u00f9 di 15 posti in aggiunta ai due per l'equipaggio. La produzione fu trasferita alla PZL nel 1978. Il primo aereo di costruzione polacca non decoll\u00f2 prima del 1984. Solo nel 1986 ricevette la certificazione e pot\u00e9 iniziare il servizio commerciale.\nUtilizzatori.\nCivili.\nI principali operatori civili dei 68 An-28 impiegati per il servizio di linea includono:\nAltre 21 compagnie operano i restanti velivoli in quantit\u00e0 ridotta."}
{"id": "2091047", "revid": "1543377", "url": "https://it.wikipedia.org/wiki?curid=2091047", "title": "Fernandes sustainer", "text": "Il Fernandes sustainer \u00e8 un sistema brevettato dalla casa nipponico-statunitense Fernandes in grado di generare una vibrazione autonoma delle corde dello strumento, che si traduce in un \"sustain\" di durata indefinita.\nSino all'avvento di questo sistema, nato e brevettato negli anni novanta, l'unico modo per generare un \"sustain\" era quello d'innescare un effetto Larsen tra strumento ed amplificazione sia a distanza (per trasmissione con le onde sonore) sia per trasmissione diretta (contatto fisico tra strumento ed amplificatore), in entrambi i casi facilitato da effetti elettronici come il compressore dinamico. Il sistema Fernandes, attraverso l'utilizzo di un particolare pickup (in questo caso non solo trasduttore/recettore ma induttore di un campo magnetico) - anche a strumento scollegato dal sistema di amplificazione - genera una autonoma vibrazione delle corde utilizzabile per effetti strumentali particolari, adatti soprattutto alle parti solistiche. Il sistema \u00e8 costituito, oltre che dall'induttore, anche da una elettronica dedicata (si pu\u00f2 acquistare in forme di set completo: induttore pickup al manico - sia \"single coil\" che \"humbucker\" - e pickup al ponte).\nFra i chitarristi professionisti che hanno adottato questo sistema vi sono Steve Lukather, Steve Vai, Matthew Bellamy (Muse), The Edge (U2), Steve Hackett (ex Genesis), Robert Fripp, Adrian Belew e Kerry King (Slayer). Questi artisti hanno commissionato alla Fernandes la costruzione di strumenti \"custom\", con specifiche particolari e di qualit\u00e0 (e prezzo) nettamente superiore a quelli presenti sul mercato.\nUn altro dispositivo in grado di generare una vibrazione continua delle corde dello strumento mediante un campo elettromagnetico \u00e8 l'EBow (archetto elettronico), in produzione dalla fine degli anni settanta."}
{"id": "2091049", "revid": "834", "url": "https://it.wikipedia.org/wiki?curid=2091049", "title": "The Devils of Loudun", "text": ""}
{"id": "2091052", "revid": "287204", "url": "https://it.wikipedia.org/wiki?curid=2091052", "title": "L'isola (romanzo)", "text": ""}
{"id": "2091055", "revid": "339392", "url": "https://it.wikipedia.org/wiki?curid=2091055", "title": "Windows Cloud", "text": ""}
{"id": "2091065", "revid": "4711", "url": "https://it.wikipedia.org/wiki?curid=2091065", "title": "\u00c9lan B\u00e9arnais Pau-Orthez", "text": ""}
{"id": "2091072", "revid": "709565", "url": "https://it.wikipedia.org/wiki?curid=2091072", "title": "Episodi di Britannia High", "text": "La prima stagione di \"Britannia High\" \u00e8 composta da otto episodi della durata di 60 minuti. Prima della premi\u00e8re, il \"network\" trasmetter\u00e0 due speciali da sessanta minuti sul \"casting\" della nuova serie. Il primo episodio \u00e8 stato reso disponibile il 17 ottobre 2008 sul sito di ITV per una intera settimana. Sono stati aggiunti 2 special, che sono stati proiettati prima dei rispettivi primo e secondo episodio. Il nono episodio dovrebbe essere LIVE.In Italia la serie debutta su RaiSat Smash Girls il 9 maggio 2009 alle 20.55\n\"Balliamo\".\nTrama.\nLauren \u00e8 una nuova allieva della prestigiosa accademia Britannia High, in cui si insegnano le tre discipline fondamentali dello spettacolo: danza, canto e recitazione. Claudine scopre che la nuova arrivata \u00e8 stata ammessa senza sostenere un regolare provino. Per l'inizio dell'anno tutti gli allievi dovranno sostenere una prova di danza in uno spettacolo allestito per l'occasione. Lauren si trova in difficolt\u00e0 nell'apprendere i passi della coreografia e accetta cos\u00ec l'aiuto di Danny. Tra i due sboccia l'amore.\n\"Dietro la maschera\".\nTrama.\n\u00c8 tempo di eleggere il nuovo rappresentante degli studenti e sia Lauren che Claudine si candidano per ottenere la carica. All'insaputa di tutti BB e Jez candidano Danny alle elezioni. Eletto vincitore, Danny deve intervistare due membri delle Girls Aloud, in visita al Britannia High. L'evento riveler\u00e0 per\u00f2 un delicato segreto del ragazzo, costretto ora ad affrontare i propri problemi. Si scoprir\u00e0 infatti essere dislessico.\n\"Chi sei?\".\nTrama.\nJez nasconde ai suoi amici di essere molto ricco, il padre infatti \u00e8 proprietario di una agenzia immobiliare. Il giorno del suo compleanno, per\u00f2, il suo segreto viene a galla. Ma come mentiva ai suoi amici facendo credere loro di essere povero, Jez mente a suo padre facendogli credere di frequentare una scuola di economia. Quando Jack Tyler, padre di Jez, scopre la verit\u00e0 cerca di far allontanare il ragazzo dalla scuola, ma BB ha una sorpresa per lui: Jack assister\u00e0 ad una performance live del figlio e dovr\u00e0 cambiare idea. Jez e suo padre dialogano dopo l'esibizione al piano del giovane, ma Jack non cambia idea: Jez potr\u00e0 cantare se ne avr\u00e0 voglia dopo una laurea in economia. Jez decide allora di voltare le spalle al padre e continuare il suo percorso al Britannia High.\n\"La fama\".\nTrama.\nDopo aver conosciuto Matt Willis in discoteca, Lola finisce sui giornali per una foto che li ritrae insieme. La ragazza si lascia sedurre dalla possibilit\u00e0 di un successo facile vendendo a una giornalista una falsa storia per tentare la rapida ascesa nel mondo dello spettacolo. Il preside Nugent la mette cos\u00ec di fronte a una scelta e la ragazza decide di abbandonare la Britannia High. Quando capisce di aver commesso un terribile errore, Lola chiede al signor Nugent una seconda possibilit\u00e0. Il preside allora decide di farle sostenere nuovamente il provino per rientrare nella classe di studenti del Britannia High.\n\"Vai per la tua strada\".\nTrama.\nJulius, fratello maggiore di BB, va a trovarlo al Britannia High con il suo gruppo di amici. Il ragazzo non si sente orgoglioso del fatto che BB ami cantare e danzare, ritenendo che sia poco virile. Una sera lo porta con s\u00e9 e la banda, lo munisce di pistola e lo obbliga a puntare l'arma contro il commesso di un negozio. BB, spaventato, si tira indietro, attirando le antipatie del gruppo. Quando rivede il fratello Julius, quella sera stessa, i due litigano e BB esce di casa furente passando la notte al Britannia High. Il mattino seguente il preside Nugent lo informa che Julius \u00e8 stato ferito durante uno scontro con una banda rivale e che ora \u00e8 in ospedale in gravi condizioni. Dopo poco Julius morir\u00e0 lasciando BB nella solitudine e nello sconforto pi\u00f9 totale. Il ragazzo, disperato, crede di dover vendicare il fratello, ormai deceduto. Solo grazie all'aiuto dell'amico Jez riuscir\u00e0 a prendere la giusta decisione.\n\"Miss indipendenza\".\nTrama.\nClaudine \u00e8 sempre pi\u00f9 gelosa dell'amore sbocciato tra Danny e Lauren e cerca in ogni modo di separarli. Il suo ultimo tentativo viene smascherato e la ragazza viene beffeggiata dalla coppia formata da Danny e Lauren. Claudine si sente offesa e tradita e ora preferisce stare da sola. Danny sceglie di andare a parlare con lei, che gli confida gli abusi subiti dalla madre quando era ancora piccola. Tra Danny e Claudine scatta un bacio. Lauren assiste allibita alla scena.\n\"Non starmi cos\u00ec vicino\".\nTrama.\nLola \u00e8 innamorata di Stefan, l'insegnante di danza. I due trascorrono molto tempo insieme per via di una competizione di danza alla quale Lola parteciper\u00e0. Quando anche Stefan capir\u00e0 che il loro rapporto potrebbe compromettere la sua posizione di insegnante all'interno della scuola, decide di partire per l'Australia. Lola vorrebbe seguirlo, ma capisce di dover restare al Britannia High.\n\"Con il piccolo aiuto dei miei amici\".\nTrama.\nLauren ha dei dolori fastidiosi alle articolazioni, ma decide di non dire niente a nessuno per paura che si possa trattare di qualcosa di grave. Cos\u00ec inizia a prendere medicinali per sedare il dolore. Claudine \u00e8 la prima ad accorgersene e manifesta la sua preoccupazione agli amici. All'improvviso, durante le prove di una canzone, Lauren perde i sensi e confessa al signor Nugent di pensare di poter essere affetta da sclerosi multipla.\nIntanto continuano le audizioni per lo spettacolo di fine anno, a cui parteciperanno solo i pi\u00f9 meritevoli e i pi\u00f9 talentuosi allievi dell'istituto. Anche Ronnie sogna di potersi esibire e chiede l'aiuto di Jez per ricevere lezioni di canto. Il ragazzo non riesce a dirle che Ronnie \u00e8 stonata e lascia che faccia la sua brutta figura di fronte a tutta la scuola. Ronnie lascia il suo posto di cameriera alla mensa della scuola per tornare a casa propria.\nLauren, in ospedale per accertamenti, chiede la mano di Claudine, l'unica secondo lei in grado di starle vicina in questo delicato momento. Le due ragazze trascorrono molto tempo insieme, il che fa insospettire Danny, che lascia Claudine. La ragazza allora racconta a Danny della possibile malattia di Lauren e lo sprona a starle accanto. Non ha per\u00f2 fatto i conti con i sentimenti che Danny e Lauren provano ancora l'uno per l'altra. Danny deve ora scegliere quale delle due sar\u00e0 la sua ragazza.\nNel frattempo Ronnie torna al Britannia High rassegnata al fatto che non potr\u00e0 mai essere una cantante professionista. In un impeto di passione bacia Jez, che le ricorda di essere Gay.\n\"Finale\".\nTrama.\n\u00c8 giunto il momento tanto atteso dello spettacolo di fine anno. Tra una esibizione e l'altra Lauren scopre di non essere malata di sclerosi multipla e lei, Claudine e Danny scelgono di rimanere tutti e tre amici. Riappare il padre di Jez, Jack Tyler, che si dice molto orgoglioso del figlio. Ronnie e BB decidono di partire insieme per conoscere il mondo. Stefan torna a Londra e chiede a Lola di seguirlo in Australia.\nOspiti dell'episodio i Boyzone, che si esibiscono in una performance dal vivo di \"Better\"."}
{"id": "2091073", "revid": "315424", "url": "https://it.wikipedia.org/wiki?curid=2091073", "title": "Metropolia di Lecce", "text": ""}
{"id": "2091075", "revid": "1194709", "url": "https://it.wikipedia.org/wiki?curid=2091075", "title": "Adolfo Natalini", "text": "Era considerato uno degli iniziatori dell'architettura radicale, di cui tracci\u00f2 le origini nel n\u00b0 10&amp;11 della rivista Spazioarte, curato da Ugo La Pietra..\nBiografia.\nSi laure\u00f2 nel 1966 a Firenze e, nel medesimo anno, fond\u00f2 il Superstudio con Cristiano Toraldo di Francia, Gian Piero Frassinelli, Roberto e Alessandro Magris e Alessandro Pol.\nL'esperienza del Superstudio termin\u00f2 dopo circa venti anni; i progetti maturati durante quel periodo trovarono ampio risalto sulle riviste specializzate. Opere realizzate e progetti di questa esperienza fanno parte delle collezioni di musei come il Museum of Modern Art a New York, Museo d'Israele a Gerusalemme, il Deutsches Architekturmuseum a Francoforte sul Meno e il Centro Georges Pompidou a Parigi.\nAlla fine degli anni sessanta, con Roberto Barni, Umberto Buscioni e Gianni Ruffi fu membro della Scuola di Pistoia.\nFu accademico ordinario nell'Accademico delle Arti del Disegno di Firenze.\nProseguendo l'attivit\u00e0 autonoma, Natalini elabor\u00f2 una serie di progetti in Italia, Germania e Paesi Bassi.\nDocente presso l'Universit\u00e0 di Firenze, nel 1991 assieme a Fabrizio Natalini cre\u00f2 lo studio \"Natalini Architetti\"."}
{"id": "2091080", "revid": "1564499", "url": "https://it.wikipedia.org/wiki?curid=2091080", "title": "Lingua chuukese", "text": "La lingua chuukese, chiamata anche chuuk, \u00e8 una lingua micronesiana parlata negli Stati Federati di Micronesia.\nDistribuzione geografica.\nSecondo l'edizione 2009 di \"Ethnologue\", la lingua \u00e8 parlata in Micronesia da 45.900 persone nello stato federato di Chuuk. La lingua \u00e8 attestata anche a Guam e negli Stati Uniti d'America. Globalmente, i locutori sono circa 48.000.\nLingua ufficiale.\nIl chuukese \u00e8 lingua ufficiale dello stato federato di Chuuk.\nSistema di scrittura.\nPer la scrittura viene utilizzato l'alfabeto latino."}
{"id": "2091082", "revid": "1564499", "url": "https://it.wikipedia.org/wiki?curid=2091082", "title": "Lingua kosraese", "text": "La lingua kosraese \u00e8 una lingua micronesiana parlata negli Stati Federati di Micronesia. \nDistribuzione geografica.\nSecondo l'edizione 2009 di \"Ethnologue\", la lingua \u00e8 parlata da pi\u00f9 di 8.000 persone a Kosrae e nelle Isole Caroline. \u00c8 attestata anche a Nauru e negli Stati Uniti d'America.\nSistema di scrittura.\nPer la scrittura \u00e8 utilizzato l'alfabeto latino, introdotto dalla scolarizzazione operata da missionari evangelici."}
{"id": "2091085", "revid": "1728", "url": "https://it.wikipedia.org/wiki?curid=2091085", "title": "Vescovo di \u00c9vora", "text": ""}
{"id": "2091087", "revid": "315424", "url": "https://it.wikipedia.org/wiki?curid=2091087", "title": "Arcidiocesi di Brindisi", "text": ""}
{"id": "2091090", "revid": "315424", "url": "https://it.wikipedia.org/wiki?curid=2091090", "title": "Diocesi di Nard\u00f2", "text": ""}
{"id": "2091091", "revid": "287204", "url": "https://it.wikipedia.org/wiki?curid=2091091", "title": "Mickael Pietrus", "text": ""}
{"id": "2091099", "revid": "287204", "url": "https://it.wikipedia.org/wiki?curid=2091099", "title": "Spotlight (Jennifer Hudson)", "text": "Spotlight \u00e8 una canzone R&amp;B scritta e prodotta da Ne-Yo e dal team di produzione norvegese Stargate per il primo album di Jennifer Hudson. La canzone \u00e8 stata resa disponibile per il download digitale il 10 giugno 2008, come primo singolo estratto dall'album.\nIl video.\nIl video prodotto da \"Spotlight\" \u00e8 stato diretto da Chris Robinson, e presentato in anteprima il 24 giugno 2008.. Nel video compare l'attore Ryan Gentles interprete il ruolo dell'interesse sentimentale della Hudson.."}
{"id": "2091103", "revid": "1564499", "url": "https://it.wikipedia.org/wiki?curid=2091103", "title": "Lingua pohnpeiana", "text": "La lingua pohnpeiana, chiamata anche pohnpei, \u00e8 una lingua micronesiana parlata negli Stati Federati di Micronesia.\nDistribuzione geografica.\nSecondo l'edizione 2009 di \"Ethnologue\", la lingua \u00e8 parlata in Micronesia da 29.000 persone, di cui 24.000 sull'isola di Pohnpei. \nLingua ufficiale.\nLa lingua pohnpeiana \u00e8 lingua ufficiale dello stato federato di Pohnpei.\nSistema di scrittura.\nPer la scrittura viene utilizzato l'alfabeto latino."}
{"id": "2091107", "revid": "1573940", "url": "https://it.wikipedia.org/wiki?curid=2091107", "title": "Katsuwonus pelamis", "text": "Il tonnetto striato (\"Katsuwonus pelamis\", ), a cui spesso ci si riferisce con il vecchio nome \"Euthynnus pelamis\", \u00e8 un pesce di mare appartenente alla famiglia Scombridae.\n\u00c8 l'unica specie nota del genere \"Katsuwonus\" .\nDescrizione.\nSimile al tonnetto alletterato da cui si distingue per la sagoma pi\u00f9 panciuta (\"da tonno\") e per la colorazione. La livrea \u00e8 del tutto diversa: blu acciaio sul dorso e bianco madreperlaceo sul ventre, percorso da 4-7 caratteristiche linee scure orizzontali che lo rendono inconfondibile.\nPu\u00f2 raggiungere, raramente, 1\u00a0m di lunghezza per un peso di circa 20\u00a0kg.\nBiologia.\nAlimentazione.\nSi nutre di piccoli pesci pelagici, soprattutto di clupeidi.\nRiproduzione.\nSi riproduce in estate.\nDistribuzione e habitat.\n\u00c8 una specie cosmopolita presente in tutti i mari temperati e caldi; nel mar Mediterraneo \u00e8 complessivamente rara, e cos\u00ec anche nei mari italiani. \u00c8 pelagico e raramente si avvicina alle coste. Vive in banchi fittissimi, talvolta composti da migliaia di individui.\nPesca.\nSi cattura con le stesse tecniche impiegate per il tonnetto alletterato. Le sue carni sono considerate di qualit\u00e0 leggermente inferiore.\nGastronomia.\nIl tonnetto striato \u00e8 conosciuto nella cucina giapponese come \"katsuo.\" Viene di solito affumicato, essiccato e tagliato in finissime scagliette per fare il \"katsuobushi\", il principale ingrediente del \"dashi\" (brodo di pesce). Le scagliette vengono usate anche come guarnitura/condimento finale per diverse pietanze, tra le quali i \"takoyaki\" e l'\"okonomiyaki\". Il pesce tagliato in pezzi viene marinato per fare il \"katsuo no shiokara\". Un piatto tipico della cucina di K\u014dchi, nell'isola giapponese di Shikoku, \u00e8 il \"Katsuo neo Tataki\", in cui il tonnetto viene scottato leggermente alla griglia, tagliato a fette, servito con cipolline, aglio e zenzero e condito con sale o salsa di soia, aceto e succo di limone. Viene inoltre consumato crudo come \"sashimi\" e nel \"sushi\".\nNella cucina indonesiana \u00e8 chiamato \"cakalang;\" il piatto pi\u00f9 popolare in cui viene impiegato \u00e8 il cakalang fufu, tipico dei minahasa di Sulawesi. Si utilizza anche nella cucina delle Maldive.\nSull'isola di Madeira (Portogallo) si chiama \"gaiado\" e viene mangiato fresco (bollito) o, pi\u00f9 tradizionalmente, seccato al sole con sale e poi bollito e condito con \"escabeche\" (misto di olio extravergine di oliva, aceto, cipolla, aglio, prezzemolo). \u00c8 tipico della zona di Machico e Cani\u00e7al. \nDa qualche tempo \u00e8 utilizzato anche per il confezionamento in scatola sott'olio."}
{"id": "2091112", "revid": "228587", "url": "https://it.wikipedia.org/wiki?curid=2091112", "title": "Pieve di Lecco", "text": "La pieve di Lecco o pieve di San Niccol\u00f2 di Lecco (in latino: \"Plebis Leuciensis\" o \"Plebis Sancti Nicolai Leucensis\") era il nome di un'antica pieve dell'arcidiocesi di Milano e del Ducato di Milano con capoluogo Lecco.\nIl patrono era san Niccol\u00f2 a cui \u00e8 ancora oggi dedicata la chiesa prepositurale di Lecco.\nStoria.\nLa storia della pieve ecclesiastica di Lecco \u00e8 relativamente recente: la data della sua fondazione risale infatti al 23 agosto 1584. In questa data, infatti, l'arcivescovo milanese Carlo Borromeo decise di trasferire la sede plebana dalla chiesa dei Santi Gervaso e Protasio di Castello (la cui canonica \u00e8 attestata dalla fine del Duecento) all'odierna Basilica di San Niccol\u00f2 di Lecco. La prima sede, infatti, era stata ridotta nei secoli perlopi\u00f9 ad una cappellania circondata da canoniche fatiscenti, con una cura d'anime estremamente ridotta, e questo fatto avvantaggi\u00f2 moltissimo Lecco che proprio in quegli anni stava avendo il suo boom di sviluppo anche sociale.\nVa tuttavia segnalato che, secondo alcuni, la primitiva sede plebana sarebbe stata la scomparsa chiesa lecchese di santo Stefano (gi\u00e0 esistente nel XII secolo), presso la quale fu riportata alla luce la lapide funebre di un sacerdote deceduto nel 535, ritrovamento che costitu\u00ec la pi\u00f9 antica epigrafe cristiana mai rinvenuta entro i confini della pieve. In questo contesto, la chiesa di Santo Stefano sarebbe nata come chiesa del \"castrum\" lecchese, per poi perdere la dignit\u00e0 di chiesa battistimale attorno all'XI secolo, con lo spostamento della sede plebana al di fuori delle mura. \nFin dal primo Rinascimento, invece, la pieve di Lecco esisteva dal punto di vista secolare con una funzione amministrativa civile come ripartizione locale della Provincia del Ducato di Milano, al fine di ripartire i carichi fiscali e provvedere all'amministrazione della giustizia, mantenendo un forte potere sulle comunit\u00e0 locali che ivi svilupparono solo in parte quelle che erano le normali attribuzioni dei comuni, schiacciate com'erano dalla \"Comunit\u00e0 Generale di Lecco\".\nLa nuova pieve ecclesiastica registr\u00f2, nel 1592, dodici chiese curate delle quali per\u00f2 veniva precisato che solo due avevano sacerdoti stabili che vi risiedevano mentre le altre erano ridotte alla stregua di commende, tradizione che si interruppe come presumibile solo molto tempo dopo la conclusione del concilio di Trento nel 1563. In origine la pieve religiosa non comprendeva le parrocchie di Pescate e Malgrate, a lungo inserite nella Pieve di Garlate.\nDal punto di vista civile, la pieve amministrativa fu oggetto di un esperimento riformatore di stampo illuminista da parte dell'imperatore Giuseppe II, che nel 1786 la incluse nella provincia di Como, provvedimento per\u00f2 cancellato dopo soli cinque anni dal fratello Leopoldo II, imperatore ben pi\u00f9 conservatore. Gi\u00e0 trent'anni prima, comunque, l'imperatrice Maria Teresa aveva provveduto a definire in modo moderno i poteri dei comuni della pieve, che assumevano cos\u00ec una propria fisionomia ben definita che prima non avevano, come testimoniato dal fatto che addirittura nessuno aveva mai provveduto a disegnarne i confini. La pieve fu poi del tutto soppressa nel 1797 in seguito all'invasione di Napoleone e alla conseguente introduzione di nuovi e pi\u00f9 moderni distretti.\nNel frattempo in ambito religioso anche a Lecco come in altre localit\u00e0 venne eretto un vicariato che affianc\u00f2 di fatto le funzioni della pieve e in questo ambito essa \u00e8 rimasta sino ai decreti del 1972 del sinodo Colombo che riuscirono a sopprimere definitivamente le funzioni delle antiche pievi a favore dei moderni decanati di cui, ad ogni modo, Lecco divenne sede su un'area di 80,41 km\u00b2 e una popolazione di 54.834 abitanti affidati al prevosto monsignor Franco Cecchin in 11 parrocchie.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:"}
{"id": "2091114", "revid": "1564499", "url": "https://it.wikipedia.org/wiki?curid=2091114", "title": "Lingua ulithiana", "text": "La lingua ulithiana \u00e8 una lingua micronesiana parlata negli Stati Federati di Micronesia. \nDistribuzione geografica.\nSecondo l'edizione 2009 di \"Ethnologue\", la lingua \u00e8 parlata in Micronesia da 3000 persone stanziate sugli atolli di Fais, Ngulu, Sorol e Ulithi nello stato federato di Yap. La lingua \u00e8 attestata anche negli Stati Uniti d'America.\nSistema di scrittura.\nPer la scrittura viene utilizzato l'alfabeto latino."}
{"id": "2091116", "revid": "1632387", "url": "https://it.wikipedia.org/wiki?curid=2091116", "title": "Regno Unito", "text": "Il Regno Unito, ufficialmente Regno Unito di Gran Bretagna e Irlanda del Nord (; abbreviato in \"UK\", ; \"sigla italiana RU\"), \u00e8 uno Stato insulare dell'Europa occidentale con una popolazione di circa 68 milioni di abitanti. Il Regno Unito di Gran Bretagna e Irlanda nacque con l'Atto di Unione del 1800 che univa il Regno di Gran Bretagna e il Regno d'Irlanda. Gran parte dell'Irlanda si separ\u00f2 poi nel 1922 costituendo lo Stato Libero d'Irlanda.\nStato unitario, attualmente composto da quattro nazioni costitutive (\"Home Nations\": Inghilterra, Scozia, Galles e Irlanda del Nord), \u00e8 governato da un sistema parlamentare, con Londra come capitale e sede del governo. Spesso viene impropriamente chiamato Gran Bretagna o Inghilterra, quando in realt\u00e0 con il termine Gran Bretagna si indica un territorio geografico (l'isola maggiore) e con il termine Inghilterra si indica solo una delle quattro nazioni che compongono il regno.\nSituato al largo delle coste occidentali dell'Europa settentrionale circondato a est dal mare del Nord, a sud dal Canale della Manica e ad ovest dall'oceano Atlantico e dal mare d'Irlanda, le Isole del Canale e l'Isola di Man sono dipendenze della Corona britannica, ma non fanno parte del Regno Unito. La Gran Bretagna \u00e8 l'isola comprendente la maggior parte del territorio dell'Inghilterra, del Galles e della Scozia. Le isole britanniche invece sono l'arcipelago comprendente la Gran Bretagna, l'Irlanda, l'Isola di Man, l'Isola di Wight, le isole Orcadi, le isole Ebridi, le isole Shetland, le Isole del Canale e altre isole minori.\nSi compone anche di quattordici territori d'oltremare che costituiscono i resti dell'Impero britannico, quali Anguilla, Bermuda, il Territorio Antartico Britannico, il Territorio britannico dell'Oceano Indiano, le Isole Vergini britanniche, le Isole Cayman, le Isole Falkland, Gibilterra, Montserrat, le Isole Pitcairn, Sant'Elena, Ascensione e Tristan da Cunha, Georgia del Sud e Isole Sandwich Meridionali, Akrotiri e Dhekelia e Turks e Caicos. Il Regno Unito \u00e8 una monarchia parlamentare e la regina Elisabetta II \u00e8 anche il capo di Stato di altri 14 paesi membri del Commonwealth delle nazioni (cui il Regno Unito aderisce dal 1931), detti reami del Commonwealth, dei quali il Canada, l'Australia, la Nuova Zelanda, la Papua Nuova Guinea e la Giamaica sono i pi\u00f9 popolosi.\nGli unici confini terrestri sono:\n\u00c8 stato il primo Stato del mondo ad essere industrializzato, e ha costituito storicamente (dagli inizi del XVIII secolo) il modello di democrazia parlamentare moderna al quale si sono poi rifatti quelli delle altre nascenti democrazie europee occidentali. Fu una potenza di prim'ordine, soprattutto durante il XVIII, il XIX e la prima met\u00e0 del XX secolo, ma il costo economico delle due guerre mondiali e il declino del suo grande impero coloniale, nella seconda met\u00e0 del XX secolo, segnarono un chiaro ridimensionamento della sua influenza nel mondo. Malgrado ci\u00f2, e in virt\u00f9 della tenacia con la quale combatt\u00e9 nella Seconda guerra mondiale sino alla vittoria contro le potenze dell'Asse, cosa che gli valse l'attribuzione del seggio permanente con diritto di veto nel Consiglio di sicurezza delle Nazioni Unite, esso continua ad esercitare, a livello internazionale, una considerevole influenza in campo politico e militare oltre che scientifico e finanziario. Il Regno Unito \u00e8 inoltre provvisto di armi nucleari. \nCon un PIL nominale stimato sui 3000 miliardi di dollari secondo il Fondo monetario internazionale, \u00e8 la quinta potenza economica mondiale, dopo Stati Uniti, Cina, Giappone, e Germania, e la seconda in Europa (dopo la Germania). Il Regno Unito \u00e8 uno Stato con uno degli indici di sviluppo umano pi\u00f9 elevati del mondo. \u00c8 membro fondatore dell'ONU, della NATO e membro del G8 e del G7. \nIl Regno Unito \u00e8 stato inoltre un membro dell'Unione Europea dal 1\u00ba gennaio 1973 al 31 gennaio 2020, ma non ha mai fatto parte dell'unione economica e monetaria dell'Unione europea, ossia non ha mai adottato la moneta unica, l'euro, sottoscrivendo durante la firma del trattato di Maastricht, una deroga che rendeva facoltativo l'adozione di questa moneta abbandonando la sterlina.\nEtimologia e terminologia.\nL'Atto di Unione del 1707 dichiar\u00f2 che i regni d'Inghilterra e Scozia fossero \"uniti sotto l'unico nome di regno di Gran Bretagna\" e pertanto in tutti gli atti che riguardarono il regno da quel momento in poi il dominio britannico venne identificato come \"Regno di Gran Bretagna\", \"Regno Unito di Gran Bretagna\" e \"Regno Unito\". Ad ogni modo, sebbene il termine \"Regno Unito\" sia trovato in uso corrente solo a partire dal XVIII secolo, raramente esso viene indicato per esteso ma molto pi\u00f9 facilmente viene definito veramente \"Gran Bretagna\" in forma breve. L'Atto di Unione del 1800 un\u00ec il Regno di Gran Bretagna e il Regno d'Irlanda nel 1801, formando cos\u00ec il Regno Unito di Gran Bretagna e Irlanda. Il nome di \"Regno Unito di Gran Bretagna e Irlanda del Nord\" venne adottato in seguito all'indipendenza acquisita dalla Repubblica d'Irlanda nel 1922 che lasci\u00f2 appunto solo la parte settentrionale del paese alla Gran Bretagna.\nAnche se il Regno Unito, come Stato sovrano, rappresenta una nazione, Inghilterra, Scozia, Galles e Irlanda del Nord sono indicati come \"paesi\", pur non essendo pi\u00f9 Stati sovrani a s\u00e9 stanti. Scozia, Galles e Irlanda del Nord hanno sviluppato dei governi autonomi. Il primo ministro britannico sul suo sito ha utilizzato la frase \"paesi in una nazione\" per descrivere appunto il Regno Unito. Alcuni risultati statistici hanno interpellato la popolazione inglese sui termini da attribuire a Scozia, Galles e Irlanda del Nord col risultato di apparire come \"regioni\" del Regno Unito. L'Irlanda del Nord \u00e8 talvolta definita come \"provincia\". Riguardo all'Irlanda del Nord, il nome descrittivo utilizzato \"pu\u00f2 essere controverso, dal momento che la scelta spesso rivela le preferenze politiche o le tendenze partitiche del singolo.\"\nIl termine \"Britannia\" \u00e8 utilizzato solitamente come sinonimo per il Regno Unito. Il termine \"Gran Bretagna\", per contrasto, fa riferimento convenzionalmente alle isole della Gran Bretagna, o politicamente alla combinazione di Inghilterra, Scozia e Galles. Ad ogni modo, esso \u00e8 utilizzato talvolta come sinonimo per l'intero Regno Unito. \"GB\" e \"GBR\" sono i codici standard internazionali per il Regno Unito (vedi e ISO 3166-1 alpha-3) e quindi sono utilizzati dalle organizzazioni internazionali per indicare il Regno Unito. Inoltre, la squadra olimpica del Regno Unito compete sotto il nome di \"Gran Bretagna\" o \"Team GB\".\nL'aggettivo \"britannico\" \u00e8 comunemente utilizzato per qualcosa che si riferisce al Regno Unito. Il termine non ha una connotazione legale definita, ma \u00e8 utilizzato nel linguaggio legislativo del Regno Unito per definire la cittadinanza nazionale. La popolazione del Regno Unito utilizza solitamente molti termini tra loro differenti per descrivere la propria identit\u00e0 nazionale: singolarmente si possono definire inglesi, scozzesi, gallesi, irlandesi del nord o irlandesi.\nNel 2006 \u00e8 stato introdotto un nuovo disegno per un passaporto britannico. La prima pagina indica il nome dello Stato per esteso scritto in lingua inglese, gallese, gaelico scozzese e scots. In gallese il nome completo dello Stato \u00e8 \"Teyrnas Unedig Prydain Fawr a Gogledd Iwerddon\" con il termine \"Teyrnas Unedig\" utilizzato come nome breve sul sito del governo. (Ad ogni modo esso \u00e8 solitamente abbreviato in \"DU\" per la forma mutata da \"Y Deyrnas Unedig\"). In gaelico scozzese, la forma estesa \u00e8 \"R\u00ecoghachd Aonaichte Bhreatainn is \u00c8ireann a Tuath\" e la forma breve di \"R\u00ecoghachd Aonaichte\". In scots \u00e8 invece \"Unitit Kinrick o Great Breetain an Northren Ireland\", \"Unitit Kinrick\" nella forma abbreviata.\nStoria.\nLa Scozia e l'Inghilterra esistevano come entit\u00e0 separate gi\u00e0 a partire dal X secolo. Il Galles pass\u00f2 sotto il controllo dell'Inghilterra dal 1284, ed entr\u00f2 a far parte del regno di Inghilterra tramite l'atto di Unione del 1536. Il XVII secolo fu piuttosto movimentato per la monarchia, con l'ideazione di un complotto ai danni della monarchia passato alla storia come la \"congiura delle polveri\" nel 1605, le \"guerre dei tre regni\" e la \"gloriosa rivoluzione\" alla fine del secolo.\nIl 1\u00ba maggio 1707 venne creato il Regno di Gran Bretagna, dall'unione politica del Regno d'Inghilterra (che comprendeva il Galles) e il Regno di Scozia, con l'emanazione dell'Atto di Unione, che era stato concordato il 22 luglio 1706, e successivamente ratificato dal Parlamento d'Inghilterra e dal Parlamento di Scozia, Quasi un secolo pi\u00f9 tardi, con l'Atto di Unione del 1800, il Regno d'Irlanda, che era stato messo sotto controllo inglese tra il 1541 e 1691, entr\u00f2 a far parte del Regno Unito di Gran Bretagna e Irlanda. L'Inghilterra e la Scozia sebbene separate prima del 1707, avevano gi\u00e0 sperimentato l'Unione delle Corone nel 1603, quando Giacomo VI, Re di Scozia aveva ereditato il trono del Regno d'Inghilterra e aveva trasferito la sua corte da Edimburgo a Londra. Era l'inizio della dinastia Stuart, che terminer\u00e0 nel 1714.\nCon l'emanazione del Representation of the People Act 1918, ovvero il riconoscimento del diritto di voto alle donne, approvato dal Parlamento del Regno Unito il 6 febbraio 1918. L'immediato primo dopoguerra vide l'istituzione del \"Welfare State britannico\", tra cui uno dei primi e pi\u00f9 completi sistemi sanitari pubblici, mentre l'economia della ricostruzione richiam\u00f2 persone da tutto il \"Commonwealth of nations\", che contribu\u00ec a creare una societ\u00e0 multietnica. Sebbene il nuovo dopoguerra avesse posto in chiaro i limiti del ruolo politico della Gran Bretagna, confermati dalla crisi di Suez del 1956, la diffusione internazionale della lingua inglese assecond\u00f2 l'influenza della sua letteratura e della sua cultura.\nDopo un periodo di rallentamento economico mondiale e le lotte operaie degli anni \u201870, gli anni \u201880 videro un periodo di crescita, aiutato dalle entrate derivanti dalle estrazioni petrolifere del Mare del Nord. Il governo di Margaret Thatcher segn\u00f2 un significativo cambiamento di direzione nella politica e nell'economia del periodo post-bellico; un percorso che continu\u00f2 sotto il nuovo governo laburista di Tony Blair e Gordon Brown dal 1997. Il Regno Unito fu uno dei 12 membri fondatori dell'Unione europea al suo lancio nel 1992 con la firma del Trattato di Maastricht. \nIn precedenza, era stato un membro della Comunit\u00e0 economica europea (CEE), a partire dal 1973 e la sua permanenza fu confermata da un referendum due anni dopo con il 67% dei britannici favorevoli alla permanenza.\nIl 23 giugno 2016 nel Regno Unito si \u00e8 svolto un referendum consultivo sulla permanenza del Regno Unito nell'Unione Europea; a differenza di 41 anni prima, questa volta il 51,9% dei votanti britannici si \u00e8 espresso a favore dell'uscita dall'Unione. \nA seguito del risultato referendario, il 29 marzo 2017 il governo britannico ha notificato al Consiglio europeo l'intenzione di uscire dall'Unione Europea; i negoziati per l'uscita sono iniziati nel mese di giugno 2017. L'uscita del Regno Unito dall'Unione Europea e dall'Euratom \u00e8 avvenuta il 31 gennaio 2020; da tale data \u00e8 iniziato un periodo di undici mesi per trovare un accordo commerciale con l\u2019Unione Europea.\nL'accordo ha avuto poi luce il 30 dicembre dello stesso anno ed \u00e8 entrato in applicazione provvisoria a partire dal 1\u00ba gennaio 2021, da questa data in poi, il Regno Unito cessa di essere anche un membro del Mercato europeo comune e non \u00e8 pi\u00f9 soggetto al diritto UE, diventando a tutti gli effetti un paese terzo all'Unione ma, provvisto di un accordo che disciplina le relazioni fra le due entit\u00e0. \nL'Accordo di commercio e cooperazione tra Unione Europea e Regno Unito \u00e8 entrato definitivamente in vigore a partire dal 1\u00ba maggio 2021.\nGeografia.\nIl Regno Unito \u00e8 uno Stato insulare dell'Europa Occidentale, che si sviluppa sull'intera isola di Gran Bretagna e su un sesto dell'isola d'Irlanda. \u00c8 diviso in quattro nazioni, conosciute in patria come \"Home Nations\", ossia \"nazioni interne\". Il Regno Unito \u00e8 bagnato a sud ovest dall'Oceano Atlantico, a nord dal Mar di Norvegia mentre a est si affaccia sul mare del nord e a sud sul Canale della Manica.\nL'unica nazione che confina col Regno Unito \u00e8 la Repubblica d'Irlanda.\nLa maggior parte del territorio d'Inghilterra \u00e8 caratterizzato da colline e pianure divise da est a ovest da alcune catene collinari.\nI fiumi principali sono il Tamigi, il Severn, il Trent, l'Humber e il Tyne.\nCitt\u00e0 principali sono Londra, Birmingham, Manchester, Sheffield, Liverpool, Nottingham, Leeds, Bristol e Newcastle upon Tyne.\nIl Galles \u00e8 principalmente montuoso, a nord-ovest si elevano i monti di Snowdonia che raggiungono la massima altezza del Galles con il monte Snowdon. Nella regione centrale si elevano i monti Cambrici ed sud-est quelli del Brecon Beacons. A nord del Galles si trova l'isola di Anglesey. Capoluogo e citt\u00e0 principale \u00e8 Cardiff situata nella parte meridionale della regione.\nIl territorio della Scozia \u00e8 contraddistinto da pianure nelle parti meridionale e orientale e da montagne, tra le quali il Ben Nevis, e altopiani nelle parti settentrionali e occidentali. Vi sono numerosi laghi e profondi fiordi. La Scozia comprende un vasto numero di isole situate al largo delle coste occidentali e settentrionali: le Ebridi, le Orcadi e le Shetland. Il capoluogo scozzese \u00e8 Edimburgo ma la pi\u00f9 grande citt\u00e0 \u00e8 Glasgow.\nL'Irlanda del Nord, situata nella parte nord-orientale dell'isola irlandese, \u00e8 principalmente collinare. Il suo capoluogo \u00e8 Belfast.\nNel Regno Unito non si parla un'unica lingua. Sebbene la pi\u00f9 parlata, di fatto, sia l'inglese, tuttavia la Carta Europea delle lingue regionali ha ufficialmente riconosciuto come lingue autoctone e regionali il gallese, il gaelico scozzese, il gaelico irlandese, il cornico, lo scots e lo Ulster Scots.\nEffetti del cambiamento climatico.\nNel Regno Unito, a causa dei cambiamenti climatici, vi \u00e8 una tendenza verso inverni pi\u00f9 caldi ed estati pi\u00f9 calde, il livello del mare della costa britannica aumenta di circa ogni anno e vi sono segni di un cambiamento nei modelli di precipitazioni. Gli scienziati del clima si aspettano che ondate di calore, come quelle del 2003, diventino la norma negli anni '40 a causa della crisi climatica. I calcoli modello del 2019 mostrano che Londra sarebbe stata trasferita in un'altra zona climatica se si verificasse lo scenario RCP4.5. Il clima a Londra nel 2050 ricorda quindi il clima precedente a Barcellona (Spagna) pi\u00f9 del clima precedente a Londra. Anche gli eventi meteorologici estremi stanno diventando pi\u00f9 frequenti e intensi. \u00c8 stato dimostrato che le alluvioni in Inghilterra 2013-2014 possono essere ricondotte al cambiamento climatico causato dall'uomo.\nPopolazione.\nUn censimento della popolazione viene svolto ogni dieci anni in ogni parte del Regno Unito. L\"Office for National Statistics\" \u00e8 responsabile per la raccolta dei dati in Inghilterra e Galles con il \"General Register Office for Scotland\" e il \"Northern Ireland Statistics and Research Agency\" responsabili per i censimenti nei rispettivi paesi.\nDemografia.\nAl censimento del 2001 la popolazione totale del Regno Unito ammontava a abitanti, il terzo paese pi\u00f9 popolato dell'Unione europea (dopo la Germania e la Francia), il quinto del Commonwealth e il 22\u00ba del mondo. A met\u00e0 del 2007 la stima era cresciuta fino a di abitanti.\nL'attuale crescita della popolazione \u00e8 dovuta principalmente al saldo migratorio netto, ma anche a un aumento del tasso di natalit\u00e0 e all'aumento della speranza di vita.\nIl 2007 ha segnato anche il sorpasso del numero di persone in et\u00e0 pensionabile sul numero di abitanti al di sotto dei 16 anni.\nA met\u00e0 2007 l'Inghilterra contava una popolazione stimata a 51,1 milioni di persone.\nRappresenta una delle aree pi\u00f9 densamente popolate del mondo con 383 persone residenti per chilometro quadrato a met\u00e0 del 2003, con una particolare concentrazione nella regione di Londra e nel Sud-Est del paese.\nSempre nel 2007 le stime rivelavano come la Scozia possedesse una popolazione di 5,1 milioni di abitanti, il Galles 3 milioni e l'Irlanda del Nord 1,8 milioni di abitanti, tutte con una densit\u00e0 di popolazione di gran lunga pi\u00f9 bassa rispetto all'Inghilterra. Si contano 142 abitanti/km\u00b2 in Galles, 125 abitanti/km\u00b2 nell'Irlanda del Nord e solo 65 abitanti/km\u00b2 in Scozia (a met\u00e0 del 2003).\nNel 2007, il tasso di fecondit\u00e0 medio nel Regno Unito era di 1,90 figli per donna.\nSi stima che nel 2008 la fertilit\u00e0 nel Regno Unito sia salita a 1,91 figli per donna, cifra che rimane comunque al di sotto del tasso di sostituzione che \u00e8 di 2,1, ma comunque superiore al minimo registrato nel 2001 di 1,63. Inghilterra e Galles hanno tassi di natalit\u00e0 rispettivamente di 1,92 e 1,90. La Scozia presenta la pi\u00f9 bassa fertilit\u00e0, con soli 1,73 figli per donna, mentre l'Irlanda del Nord il tasso pi\u00f9 elevato, con 2,02 figli. I tassi di fertilit\u00e0 pi\u00f9 elevati si rilevarono negli anni sessanta durante il 'baby-boom', con un massimo di 2,95 figli per donna nel 1964. Il tasso di natalit\u00e0 \u00e8 pi\u00f9 elevato tra le donne straniere, rispetto a quelle nate in Gran Bretagna.\nSimilmente ad altri paesi europei, l'immigrazione sta contribuendo in maniera significativa all'aumento della popolazione, rappresentando circa la met\u00e0 dell'aumento tra il 1991 e il 2001. Le cifre ufficiali hanno dimostrato che 2,3 milioni di migranti si sono trasferiti in Gran Bretagna dal 1997, l'84% delle quali provenienti da fuori Europa, e ulteriori 7 milioni sono previsti per il 2031.\nLe ultime cifre ufficiali (2006) mostrano un saldo migratorio netto verso il Regno Unito di persone, a fronte di nel 2005.\nUno su sei proviene dai paesi dell'Europa orientale.\nL'immigrazione dal Subcontinente indiano, alimentato principalmente dal ricongiungimento familiare, ha rappresentato i due terzi della crescita in materia di immigrazione. A causa dell'emigrazione, almeno 5,5 milioni di inglesi vivono all'estero, principalmente Australia, Spagna, Francia, Nuova Zelanda e Stati Uniti.\nTuttavia la percentuale di popolazione nata da cittadini stranieri nel Regno Unito resta leggermente inferiore rispetto a quella di altri Paesi europei. Si stima che la popolazione immigrata in Gran Bretagna raddoppier\u00e0 nei prossimi due decenni, raggiungendo i 9,1 milioni di cittadini.\nNel 2004 il numero di persone che sono diventate cittadini britannici ha toccato la cifra record di , un aumento del 12% rispetto all'anno precedente. Questo numero \u00e8 salito drasticamente dal 2000. La grande maggioranza dei nuovi cittadini proviene da Africa (32%) e Asia (40%), e i principali paesi sono Pakistan, India e Somalia. Nel 2006, ci sono state domande di cittadinanza, il 32% in meno rispetto al 2005. Il numero di persone a cui \u00e8 stata concessa la cittadinanza nel corso del 2006 \u00e8 stato , il 5% in meno rispetto al 2005. Il gruppo pi\u00f9 numeroso a cui \u00e8 stata concessa la cittadinanza britannica sono i cittadini provenienti da India, Pakistan, Somalia e Filippine.\nIl 21,9% dei bambini nati in Inghilterra e in Galles nel 2006 sono nati da madri che sono nate al di fuori del Regno Unito, ( dei bambini nati) in base alle statistiche ufficiali pubblicate nel 2007, che mostrano anche i pi\u00f9 alti tassi di natalit\u00e0 da 26 anni.\nEtnie.\nLa popolazione del Regno Unito discende da diversi popoli, Precelti (conosciuti come Pitti), Celti (nella parti di estremo occidente del paese), Anglosassoni (ceppo prevalente), e Normanni. Dei abitanti,\n (92,1%) sono bianchi, (1,2%) sono di etnia mista, (1,8%) sono indiani, (1,3%) pakistani, (0,8%) bengalesi, (0,4%) altri asiatici, (1,0%) caraibici, (0,8%) africani, (0,2%) altri neri, (0,4%) cinesi, e il restante (0,4%) appartengono ad altre etnie.\nGli oriundi italo-britannici sono circa mezzo milione, concentrati soprattutto nell'area centro-meridionale del Regno Unito (i cittadini italiani erano nel 2007, secondo l'Anagrafe degli italiani residenti all'estero).\nLa seguente tabella riporta la composizione etnica del Regno Unito (censimento del 2001):\nOrigine delle varie etnie:\nReligione.\nLa libert\u00e0 religiosa \u00e8 largamente garantita dallo Stato, sebbene la Chiesa anglicana sia considerata culto ufficiale. Essa \u00e8 divisa in due arcidiocesi (York e Canterbury) e 43 diocesi. Con il \"Moment Act of Union\" del 1707 in Scozia \u00e8 considerata religione ufficiale quella della Chiesa di Scozia (presbiteriana). Questa e gli altri gruppi protestanti rappresentano il 10% della popolazione.\nAl cattolicesimo aderisce circa il 9% dei britannici, nonostante la conversione di massa avvenuta nel Cinquecento con la Riforma Anglicana. Dopo essere stato bandito, fu restaurato in Inghilterra e Galles nel 1850 e in Scozia nel 1878 ed \u00e8 da sempre molto forte nell'Irlanda del Nord. Tra le numerose comunit\u00e0 straniere prevalgono le religioni di origine: soprattutto l'Islam con il 4,5%, Induismo, Buddhismo, Sikhismo, eccetera. Gli ebrei sono circa e rappresentano la maggiore comunit\u00e0 dell'Europa occidentale subito dopo quella francese.\nLe statistiche rivelano una crescita dell'ateismo e dell'agnosticismo a scapito soprattutto della chiesa anglicana. Secondo i censimenti del 2001 e del 2011 i dati sulle religioni nel Paese sono i seguenti:\nOrdinamento dello Stato.\nIl Regno Unito \u00e8 una monarchia parlamentare retta dal casato dei Windsor. Il parlamento \u00e8 diviso in due Camere (\"Houses\"): la Camera dei lord (\"House of Lords\"), non elettiva e di fatto senza alcun potere, e la Camera dei Comuni (\"House of Commons\"), a cui spetta il potere legislativo. In entrambi i rami del parlamento vi sono i rappresentanti delle quattro nazioni costitutive del Regno Unito. Le due camere si ritrovano insieme solo durante un'occasione speciale: lo \"State Opening of Parliament\".\n\u00c8 ripartito in quattro nazioni costitutive (\"Home Nations\"), che a loro volta si suddividono in divisioni territoriali amministrative peculiari. Le quattro \"Home Nations\" sono:\nIl Regno Unito comprende inoltre alcune dipendenze d'oltremare, talvolta in regime post coloniale:\nL'isola di Man, a dispetto di quanto credono molte persone, non fa parte del Regno Unito ma \u00e8 una Dipendenza della Corona britannica, mentre le Isole del Canale (Isole Anglo-Normanne) hanno uno \"status\" simile appartenendo al sovrano di Gran Bretagna in qualit\u00e0 di duca di Normandia (sebbene anche l\u00ec egli mantenga la sua dignit\u00e0 regale, essendo il titolo di duca di Normandia da molto tempo desueto). Le Isole Orcadi e Shetland, invece, fanno semplicemente parte della Scozia.\nOrdinamento scolastico.\nL'istruzione nel Regno Unito \u00e8 regolata dal National Curriculum per quanto riguarda l'Inghilterra, il Galles e l'Irlanda del Nord. Invece l'istruzione in Scozia ha un proprio regolamento. In tutto il Regno Unito l'obbligo scolastico dura dai 5 ai 16 anni.\nLa pi\u00f9 antica universit\u00e0 inglese e di tutto il mondo anglosassone \u00e8 l'Universit\u00e0 di Oxford, tuttora tra le pi\u00f9 prestigiose universit\u00e0 esistenti, fondata circa nell'anno 1096. Quando, nel 1167, Enrico II d'Inghilterra proib\u00ec agli studenti inglesi di studiare all'Universit\u00e0 di Parigi, indusse molte personalit\u00e0 inglesi a tornare in patria, dando cos\u00ec slancio al rapido sviluppo dell'Universit\u00e0 stessa.\nPolitica.\nIl Regno Unito ha rapporti politici e commerciali con numerose altre nazioni del Commonwealth. Esso si presenta come uno Stato unitario sotto la reggenza di una monarchia parlamentare. Elisabetta II \u00e8 il capo di Stato del Regno Unito cos\u00ec come il monarca degli altri 15 paesi componenti il Commonwealth. Il sovrano ha \"il diritto di essere consultato, di incoraggiare e di avvertire [i rappresentanti della politica nazionale]\".\nCostituzione.\nLa Costituzione del Regno Unito non \u00e8 codificata e consiste in gran parte in una collezione di risorse scritte disparate, tra cui statuti, giudizi legislativi oltre alle diverse convenzioni costituzionali. Pur non essendoci alcuna differenza tecnica tra statuti ordinari e \"legge costituzionale\", il parlamento del Regno Unito pu\u00f2 creare una \"riforma costituzionale\" semplicemente approvando un Act of Parliament (decisione parlamentare), conservandosi quindi il potere di abolire praticamente quasi tutti gli elementi scritti e non scritti della costituzione. Di conseguenza, nessun parlamento potr\u00e0 mai varare una legge che un futuro parlamento non possa cambiare un domani.\nGoverno.\nIl Regno Unito ha un governo parlamentare basato sul Sistema Westminster, che \u00e8 stato anche emulato da altri governi, talvolta come eredit\u00e0 diretta dell'Impero britannico. Il parlamento del Regno Unito si riunisce nel Palazzo di Westminster e dispone di due camere: l'elettiva Camera dei Comuni e la nominata Camera dei Lords. Tutte le leggi devono avere l'assenso regio prima di divenire legge.\nIl Primo ministro, il capo del governo del Regno Unito, appartiene quasi sempre alla Camera dei Comuni, di cui \u00e8 una persona di rilievo (solitamente il capo di un partito o di una coalizione di partiti). Il Primo ministro sceglie un gabinetto di ministri che poi vengono formalmente nominati dal monarca per formare il \"Governo di Sua Maest\u00e0\". Per convenzione, il sovrano rispetta le decisioni del Primo ministro in materia di scelta dei ministri.\nIl gabinetto dei ministri \u00e8 tradizionalmente prescelto tra i membri del partito del Primo ministro o della coalizione a cui esso appartiene, e tutti sono solitamente membri della camera dei comuni anche se possono esservi ammessi anche membri della Camera dei Lords. Il potere esecutivo \u00e8 esercitato dal Primo ministro e dal suo gabinetto di ministri, i quali sono tutti membri di diritto del Consiglio Privato del Regno Unito e divengono pertanto \"ministri della corona\". L'attuale Primo ministro \u00e8 Boris Johnson, entrato in carica il 24 luglio 2019. Johnson \u00e8 il leader del Partito Conservatore. Per le elezioni alla Camera dei Comuni il Regno Unito \u00e8 suddiviso in 650 costituenti, ciascuna con la facolt\u00e0 di eleggere un membro del parlamento (abbreviato in MP) con sistema di pluralit\u00e0 semplice. Le elezioni generali vengono convocate dal monarca alla scadenza del mandato del Primo ministro. Sulla base degli atti parlamentari del 2011, le elezioni devono essere convocate non pi\u00f9 tardi del termine di cinque anni.\nIl Partito Conservatore, il Partito Laburista e i Liberal Democratici (formalmente Partito Liberale) sono considerati nei tempi moderni i tre principali partiti politici del Regno Unito, rappresentanti rispettivamente del conservatorismo, del socialismo e del social liberalismo. Ad ogni modo, alle elezioni generali del 2015 lo Scottish National Party si \u00e8 qualificato come il terzo pi\u00f9 grande partito della politica inglese, superando in seggi i liberal democratici. Gli altri partiti minori sono Plaid Cymru (forte in Galles), oltre al Democratic Unionist Party, Ulster Unionist Party, Social Democratic and Labour Party e al Sinn F\u00e9in (forte nell'Irlanda del Nord).\n\"Devolution\" e amministrazioni locali.\nScozia, Galles e Irlanda del Nord dispongono ciascuna di un proprio governo o esecutivo, guidato da un primo ministro (o, nel caso dell'Irlanda del Nord, da una diarchia composta dal primo ministro e dal suo vice). L'Inghilterra, il pi\u00f9 grande paese per estensione del Regno Unito, non dispone di un proprio parlamento e le sue esigenze sono discusse direttamente dal parlamento del Regno Unito. Questa situazione ha nel tempo dato origine alla cosiddetta Questione del West Lothian, secondo la quale i membri dei parlamenti di Scozia, Galles e Irlanda del Nord possono votare, talvolta in maniera decisiva, su materie che prettamente riguardano l'Inghilterra. La commissione McKay ha segnalato questo problema gi\u00e0 dal marzo 2013, richiedendo che le leggi che abbiano effetto solo in Inghilterra necessitino della maggioranza dei membri inglesi del parlamento del Regno Unito per essere approvate.\nIl governo e il parlamento scozzesi hanno poteri notevoli per tutto quanto non concerne la legislazione del Regno Unito ma riguarda prettamente la Scozia, come nel caso dell'educazione, della sanit\u00e0, della legge, e del governo locale. Alle elezioni del 2011 in Scozia lo Scottish National Party \u00e8 stato rieletto ottenendo la maggioranza al parlamento scozzese, col suo leader, Alex Salmond, nominato Primo ministro della Scozia. Nel 2012, il governo scozzese e quello del Regno Unito hanno siglato l'Accordo di Edimburgo per stabilire i termini di un referendum sull'indipendenza della Scozia votato poi nel 2014 e dove l'ideale indipendentista usc\u00ec sconfitto al 45% contro il 55% a favore degli unionisti.\nIl governo gallese e l'Assemblea Nazionale del Galles hanno poteri molto pi\u00f9 limitati rispetto alla loro controparte scozzese. L'Assemblea \u00e8 in grado di legiferare su materie locali senza chiedere prima il consenso alle camere di Westminster. Alle elezioni del 2011 la vittoria \u00e8 stata assegnata al laburista Carwyn Jones.\nL'esecutivo e l'Assemblea dell'Irlanda del Nord hanno poteri simili a quelli in Scozia. Il potere esecutivo \u00e8 per\u00f2 qui guidato da una diarchia rappresentata da membri dell'Assemblea appartenenti uno agli unionisti ed uno ai nazionalisti. Dal settembre 2015 Arlene Foster (Democratic Unionist Party) e Martin McGuinness (Sinn F\u00e9in) sono rispettivamente primo ministro e vice primo ministro in Irlanda del Nord. Il governo dell'Irlanda del Nord coopera il pi\u00f9 possibile con quello della Repubblica d'Irlanda in materia di politiche nazionali, interessando queste geograficamente anche l'Irlanda del Nord, ma non in materia di governo locale per cui l'Irlanda del Nord \u00e8 dipendente dal Regno Unito.\nCome si \u00e8 gi\u00e0 detto, il Regno Unito non ha una costituzione codificata, (anche se ci si pu\u00f2 riferire a una serie di leggi e principi: Costituzione del Regno Unito) e come tale i poteri costituzionali sono devoluti tra Inghilterra, Scozia, Galles e Irlanda del Nord. Sotto la dottrina della sovranit\u00e0 parlamentare, il Parlamento del Regno Unito, in teoria, potrebbe abolire sia il parlamento scozzese che l'assemblea gallese o quella irlandese. Nel 1972, il Parlamento del Regno Unito unilateralmente decise di prorogare il Parlamento dell'Irlanda del Nord, creando un precedente rilevante nelle attuali istituzioni parlamentari inglesi. In pratica, ad ogni modo, oggi sarebbe impossibile per il Parlamento del Regno Unito abolire i parlamenti di Scozia, Galles e Irlanda del Nord senza prima un referendum popolare. Ovviamente i contrasti politici sull'influenza del parlamento inglese su quelli locali risultano accentuati nel caso di quello dell'Irlanda del Nord, rendendo quindi necessaria una cooperazione col governo irlandese.\nGiustizia.\nIl Regno Unito non ha un sistema legale singolo, come il Treaty of Union del 1706 testimonia all'articolo 19 dove si stabilisce la continuazione del sistema legale separato per la Scozia. Attualmente il Regno Unito dispone di tre distinti sistemi legislativi: la legge inglese, la legge nordirlandese e la legge scozzese. Una nuova Corte suprema del Regno Unito \u00e8 stata costituita nell'ottobre del 2009 per rimpiazzare l\"Appellate Committee of the House of Lords\", una prerogativa un tempo spettante alla Camera dei Lords. La Judicial Committee of the Privy Council, che include i medesimi membri della Suprema Corte, \u00e8 il pi\u00f9 alto tribunale d'appello per molti dei paesi che ancora oggi compongono il Commonwealth e le dipendenze territoriali inglesi.\nSia la legge inglese, che viene applicata in Inghilterra e in Galles, che quella dell'Irlanda del Nord sono basate sui principi della common law. L'essenza della common law \u00e8 che, soggetta a statuto, la legge \u00e8 sviluppata dai giudici nei tribunali i quali, applicando le normative di stato, creano essi stessi i principi di legge sulla base delle sentenze emesse (\"stare decisis\"). I tribunali di Inghilterra e Galles sono capeggiati dalle Senior Courts of England and Wales, che consistono in una corte d'appello, nella High Court of Justice (per casi civili) e la Crown Court (per casi criminali). La Suprema Corte \u00e8 il pi\u00f9 alto tribunale sia in ambito civile che penale in Inghilterra, Galles e Irlanda del Nord, con valore globale delle proprie decisioni.\nLe leggi scozzesi provengono invece da un sistema ibrido basato sia sulla common law sia sui principi della civil law. I tribunali supremi sono la Court of Session, per cause civili, e la High Court of Justiciary, per cause penali. La Suprema Corte del Regno Unito \u00e8 sempre la sovrana corte d'appello anche in Scozia per cause civili e penali. Le cosiddette Sheriff courts sono invece i tribunali locali civili e penali che si basano sull'uso di una giuria. Il sistema legale scozzese ha tre possibilit\u00e0 di verdetto per una causa penale: colpevole, non colpevole, non provato. Sia non colpevole che non provato hanno come risultato la non condanna dell'imputato.\nI crimini in Inghilterra e Galles sono aumentati in maniera vertiginosa tra il 1981 e il 1995 giungendo al 48% rispetto al passato secondo quanto riportato dalle statistiche di stato. La popolazione carceraria nel medesimo periodo \u00e8 raddoppiata giungendo a detenuti dando cos\u00ec a Inghilterra e Galles il pi\u00f9 alto tasso di incarcerati dell'Europa occidentale, con un valore di 147 detenuti ogni abitanti. Il Her Majesty's Prison Service, che gestisce gran parte delle prigioni d'Inghilterra e Galles. ha riportato che nel 2009/10 la Scozia ha invece raggiunto il 10% di criminalit\u00e0, il tasso pi\u00f9 basso degli ultimi 32 anni. Al momento la popolazione carceraria scozzese \u00e8 pari a detenuti, Lo Scottish Prison Service gestisce tutte le carceri della Scozia.\nRelazioni internazionali.\nIl Regno Unito \u00e8 membro permanente del Consiglio di Sicurezza delle Nazioni Unite, nonch\u00e9 membro della Nato, del Commonwealth, del G7 (gi\u00e0 \"G8\"), del G20, dell'OCSE, dell'OSCE e dell'OMC, e fino al 31 gennaio 2020 anche del Parlamento europeo e dell'Unione europea. Il Regno Unito \u00e8 ritenuto avere \"relazioni speciali\" con gli Stati Uniti ed una stretta collaborazione con la Francia \u2014 la cosiddetta \"Entente cordiale\" \u2014 e condivide le tecnologie nucleari con entrambi i paesi. Il Regno Unito \u00e8 anche strettamente collegato alla Repubblica d'Irlanda; i due paesi hanno definito un'Area di viaggio comune e cooperano attraverso la Conferenza intergovernativa britannico-irlandese e il Consiglio britannico-irlandese. La presenza globale del Regno Unito \u00e8 legata alle sue relazioni commerciali, all'assistenza allo sviluppo e ai coinvolgimenti militari in campo internazionale.\nForze armate.\nLe forze armate del Regno Unito - ufficialmente \"Her Majesty's Armed Forces\"\u2014 consistono in tre branche di servizio professionale: la Royal Navy e i Royal Marines (che formano il Naval Service), il British Army e la Royal Air Force. Le forze sono guidate dal Ministero della Difesa e controllate dal Defence Council, presieduto dal Segretario di Stato per la Difesa. Il comandante in capo \u00e8 il sovrano inglese, attualmente Elisabetta II, a cui le forze militari giurano fedelt\u00e0. Le forze armate sono incaricate di proteggere il Regno Unito e i suoi territori oltremare, promuovendo la sicurezza del Regno Unito nell'interesse globale e supportando le missioni pacificatrici internazionali. Esse sono partecipanti regolari e attivi della NATO, tra cui il Allied Rapid Reaction Corps, cos\u00ec come il Five Power Defence Arrangements, RIMPAC e altre coalizioni internazionali. Punti di appoggio delle forze armate britanniche oltremare si trovano nell'Isola di Ascensione, in Belize, nel Brunei, in Canada, a Cipro, a Diego Garcia, nelle Falkland, in Germania, a Gibilterra, in Kenya, nel Qatar e a Singapore.\nLe forze armate britanniche hanno avuto un ruolo chiave nella costituzione dell'Impero britannico come potenza dominante dall'inizio del XVIII secolo all'inizio del XX secolo. Attraverso la loro storia unica, le forze armate britanniche hanno conosciuto azioni di guerra nei principali conflitti del mondo, dalla Guerra dei Sette anni alle Guerre napoleoniche, alla Guerra di Crimea sino alla prima e seconda guerra mondiale, oltre che in molti conflitti coloniali. Risultando vittoriose in molti di questi conflitti, gli inglesi furono spesso in grado di influenzare eventi mondiali. Dalla fine dell'Impero britannico, il Regno Unito \u00e8 rimasta comunque una delle principali potenze militari al mondo. Con la fine della Guerra Fredda, la politica di difesa ha previsto l'entrata in azione in collaborazione con altre forze internazionali. Ad eccezione dell'intervento militare in Sierra Leone, tutte le operazioni di guerra recenti del Regno Unito in Bosnia, Kosovo, Afghanistan, Iraq e, ultimamente, in Libia, hanno seguito questo approccio. L'ultima volta nella quale le forze armate inglesi hanno combattuto sole \u00e8 stato nel 1982 nella Guerra delle Falkland.\nSecondo varie fonti tra cui l'Istituto Internazionale di Ricerche sulla Pace di Stoccolma, il Regno Unito \u00e8 il quinto paese al mondo per spese militari nel mondo. La spesa militare assorbe attualmente ogni anno il 2.4% del prodotto interno lordo del paese.\nEconomia.\nL'economia del Regno Unito \u00e8 costituita, in ordine decrescente di grandezza, delle economie di Inghilterra, Scozia, Galles e Irlanda del Nord. L'aggregato, sulla base dei tassi di cambio, fa s\u00ec che quella del Regno Unito sia la sesta pi\u00f9 grande economia del mondo e la seconda pi\u00f9 grande in Europa dopo la Germania. Nel 2021 il PIL a prezzi correnti ammonta a circa 3 212 miliardi di $. Il Regno Unito risente molto dell'attuale crisi.\nIl Regno Unito ha un ruolo trainante fra le economie occidentali sia sotto l'aspetto finanziario sia sotto quello commerciale. Negli ultimi due decenni il paese ha fatto fronte a un intenso processo di privatizzazione. \nL'agricoltura \u00e8 di tipo estensivo e altamente meccanizzata e la produzione copre circa il 60% del fabbisogno interno. Tra i prodotti agricoli esportati abbiamo il frumento , mentre tra i prodotti importati abbiamo gli ortaggi (56% del fabbisogno coperto dalla produzione nazionale nel 2020) e la frutta (16% del fabbisogno coperto dalla produzione nazionale nel 2020). Una delle cause dell'insufficiente produzione agricola \u00e8 il deficit di suolo agricolo, il quale \u00e8 risultato di circa 80 milioni di ettari nel 2011, ponendo il Regno Unito al secondo posto tra i paesi dell'Unione Europea solamente dopo la Germania.\nIl Regno Unito \u00e8 ricco di riserve di carbone, gas e petrolio.\nLa maggior parte del Prodotto Interno Lordo viene dal terziario; banche, assicurazioni e servizi finanziari mentre la parte di PIL dell'industria \u00e8 in costante declino.\nCon oltre 9 milioni di visitatori all'anno il turismo \u00e8 uno dei settori pi\u00f9 importanti: il Regno Unito \u00e8 il sesto paese pi\u00f9 visitato al mondo.\nDell'economia si occupa il \"Chancellor of the Exchequer\", il Cancelliere dello Scacchiere, titolo storico col quale viene designato il Ministro dell'economia e delle finanze britannico. Negli ultimi anni l'economia britannica \u00e8 stata gestita in conformit\u00e0 con i princ\u00ecpi di liberalizzazione del mercato e bassa tassazione e regolamentazione. Dal 1997 la Banca d'Inghilterra \u00e8 stata responsabile della fissazione dei tassi di interesse per conseguire l'obiettivo generale di inflazione fissato dal Cancelliere ogni anno, in modo totalmente indipendente dal Governo, in ottemperanza alle disposizioni comunitarie sulla autonomia delle banche centrali nazionali. Il governo scozzese, previa approvazione del Parlamento scozzese, ha la facolt\u00e0 di variare il tasso di base dell'imposta sul reddito dovuta in Scozia di 3 pence per sterlina, anche se questo potere non \u00e8 ancora stato esercitato.\nIl Regno Unito \u00e8 tra i paesi pi\u00f9 industrializzati del mondo. In termini di prodotto nazionale lordo (PNL) \u00e8 il quinto paese \u2013 seguito da Francia, Italia, Russia e Brasile \u2013 dopo Stati Uniti, Cina, Giappone, Germania. Nel 2018 il prodotto interno lordo nominale del paese \u00e8 stato di milioni di dollari USA, pari a un PIL pro capite di dollari.\nA partire dal secondo dopoguerra il paese ha dovuto affrontare numerosi problemi economici quali la pressione valutaria, il deficit della bilancia totale dei pagamenti, l'inflazione e, fino a poco tempo fa, una scarsa capacit\u00e0 produttiva. Durante la recessione verificatasi nel 1974, la situazione si fece ancor pi\u00f9 critica: il numero di disoccupati super\u00f2 il milione, vi fu un declino della produttivit\u00e0, i salari aumentarono e la moneta tocc\u00f2 minimi storici. Nel luglio 1975 il governo adott\u00f2 severe misure anti-inflazione, con l'appoggio del mondo economico e dei sindacati, in modo da contenere gli aumenti salariali e l'inflazione.\nVerso la fine degli anni settanta la scoperta di giacimenti di petrolio nel Mare del Nord consent\u00ec un'importante riduzione del deficit nella bilancia dei pagamenti. A partire dal 1979 la politica economica del paese ha promosso una maggior delega al settore privato, mettendo un freno alla spesa pubblica e ai servizi statali. Obiettivo prioritario rimaneva il contenimento dell'inflazione, a costo per\u00f2 di un tasso di disoccupazione storicamente elevato. Intorno alla met\u00e0 degli anni ottanta vi erano nel paese oltre tre milioni di lavoratori senza impiego e dieci anni dopo ne rimanevano ancora circa 2,6 milioni. Il deficit di bilancio annuo all'inizio degli anni novanta era pari a circa l'1,1% del prodotto interno lordo. Nel gennaio del 1973 il Regno Unito ader\u00ec alla Comunit\u00e0 Europea (ora Unione europea), per poi uscirne nel 2020.\nLa struttura del lavoro \u00e8 oggi significativamente cambiata. Nel 2002 la forza lavoro ammontava complessivamente a lavoratori. Nel settore dei servizi \u00e8 attualmente impiegato l'82% dei lavoratori, mentre nel 1955 lo era solo un terzo della forza lavoro. L'industria, che rappresentava un tempo il settore principale in termini di occupazione (42% della forza lavoro nel 1955), assorbe oggi solo il 17% della popolazione attiva. Il problema della disoccupazione \u00e8 oggi meno grave che in passato: il tasso di disoccupazione del paese ha raggiunto infatti il 5,1% (2002), mentre nel dicembre 2018 \u00e8 sceso ulteriormente al 3,8%.\nStoria.\nLa rivoluzione industriale inizi\u00f2 proprio nel Regno Unito concentrata inizialmente su industrie pesanti come la cantieristica, l'estrazione del carbone, la produzione di acciaio e fibre tessili. L'esistenza di un impero coloniale contribu\u00ec alla creazione di un mercato di sbocco oltremare dei prodotti britannici, permettendo al Regno Unito di dominare il commercio internazionale nel XIX secolo. Tuttavia, come per altri paesi industrializzati, il periodo compreso fra le due guerre mondiali segn\u00f2 un'epoca caratterizzata dal declino economico, in cui il paese perse progressivamente il proprio vantaggio competitivo e l'apporto dell'industria pesante and\u00f2 diminuendo lungo tutto il corso del XX secolo. Il settore manifatturiero rimase una parte significativa dell'economia, ma nel 2003 contribuiva solamente ad un sesto della produzione nazionale.\nMaterie prime.\nIl paese possiede materie prime energetiche fondamentali per la sua economia, quali carbone e riserve di gas naturale e petrolio, sebbene in continuo declino. Sono stimate oltre 400 milioni di tonnellate di riserve di carbone, e nel 2004 il consumo totale (comprese le importazioni) \u00e8 stato di 61 milioni di tonnellate.\nSettore secondario.\nL'industria automobilistica britannica era una parte significativa di questo settore, anche se la sua importanza \u00e8 andata diminuendo con il crollo del MG Rover Group e il passaggio in mano straniera di una parte cospicua del settore. La produzione di aeromobili ad uso civile e militare \u00e8 guidata dalla pi\u00f9 grande azienda aerospaziale del Regno Unito, la BAE Systems, e dalla ditta europea EADS, proprietaria dell'Airbus. Rolls-Royce detiene la principale quota del mercato dei motori aerospaziali. L'industria chimica e farmaceutica \u00e8 forte nel Regno Unito, con la seconda e la sesta pi\u00f9 grande azienda farmaceutica (GlaxoSmithKline e AstraZeneca).\nIl terziario.\nIl settore dei servizi \u00e8 cresciuto notevolmente, e rappresenta circa il 73% del contributo al PIL. Il settore dei servizi \u00e8 dominato da servizi finanziari, in particolare dal settore bancario e assicurazione. Londra \u00e8 il pi\u00f9 grande centro finanziario con il London Stock Exchange, il London International Financial Futures and Options Exchange, la Lloyd's of London che hanno base in questa citt\u00e0. Londra \u00e8 un importante centro per il commercio internazionale ed \u00e8 tra i leader direzionali dell'economia mondiale (insieme a New York e Tokyo). Possiede la pi\u00f9 grande concentrazione di filiali di banche estere di tutto il mondo. Molte societ\u00e0 multinazionali hanno aperto una loro filiale a Londra. La capitale scozzese, Edimburgo, \u00e8 al contempo uno dei grandi centri finanziari d'Europa ed \u00e8 sede della Royal Bank of Scotland Group, una delle pi\u00f9 grandi banche del mondo. Nel 2007 il debito pubblico del Regno Unito era pari al 44% del PIL. L'industria legata alla creativit\u00e0 ha rappresentato il 7% del PIL nel 2005, con una crescita media del 6% su base annua tra il 1997 e il 2005. Per contro il settore agricolo rappresenta solo lo 0,9% del PIL del paese.\nIl turismo.\nIl turismo \u00e8 un settore molto importante per l'economia britannica. Con oltre 27 milioni di turisti arrivati nel 2004, il Regno Unito \u00e8 classificato come il sesto polo di destinazione turistica del mondo. Londra, con un margine considerevole, \u00e8 la citt\u00e0 pi\u00f9 visitata al mondo con 15,6 milioni di visitatori nel 2006, precedendo Bangkok (10,4) e Parigi (9,7 milioni).\nMoneta.\nLa moneta del Regno Unito \u00e8 la sterlina britannica (GBP in inglese, acronimo di \"Great Britain Pound\"), rappresentata dal simbolo \u00a3. La Banca d'Inghilterra \u00e8 la banca centrale, responsabile per il rilascio di valuta. Anche le banche regionali di Scozia e Irlanda del Nord hanno il diritto di rilasciare banconote e per di pi\u00f9 con i loro simboli nazionali e di norma le banconote dovrebbero circolare solo nel territorio d'emissione ma generalmente vengono accettate in tutto il Regno, mentre da banche di paesi esteri viene accettata unicamente la valuta rilasciata dalla Bank of England. Il Galles invece non emette banconote con simboli nazionali ma usa la sterlina \"standard\". Durante il periodo di adesione all'Unione Europea, il Regno Unito ha scelto di non adottare l'euro.\nCultura.\nLa cultura del Regno Unito \u00e8 stata influenzata da diversi fattori tra i quali spicca lo status di isola della nazione; la sua storia democratica \nliberale occidentale e una delle maggiori potenze, nonch\u00e9 dall'essere un'unione politica di quattro paesi ciascuno con elementi diversi e tradizioni indipendenti. L'Impero britannico e l'influenza che gli inglesi hanno esercitato nel mondo si pu\u00f2 osservare nella lingua, nella cultura e nel sistema legale di molte delle ex colonie tra cui gli Stati Uniti, l'Australia, il Canada, l'India, l'Irlanda, la Nuova Zelanda, il Pakistan e il Sudafrica. L'influenza culturale del Regno Unito \u00e8 stata descritta \"superpotenza culturale\".\nScienza.\nIl Regno Unito \u00e8 la patria di importanti scienziati e matematici quali Isaac Newton, Robert Hooke, George Atwood, Nepero, Colin Maclaurin, Oliver Heaviside, Edmond Halley, Henry Cavendish, Charles Darwin, Michael Faraday, John Dalton, Ada Lovelace, Charles Babbage, Isaac Barrow, John David Barrow, Thomas Bayes, James Clerk Maxwell, James Prescott Joule, Paul Dirac, Lewis Carroll, Hubert Cecil Booth (inventore dell'aspirapolvere, nel 1901), Elizabeth Blackwell (prima donna a laurearsi in medicina), Thomas Young, William Henry Bragg, William Lawrence Bragg, James Chadwick, Alan Turing, Stephen Hawking, Roger Penrose, Peter Higgs, Alexander Fleming, Edward Jenner.\nFilosofia.\nNotevole anche la tradizione filosofica: nel XIII secolo si afferma il pensiero di Ruggero Bacone, anche noto scienziato, filosofo della scolastica e tra i padri dell'empirismo; nel XIV secolo Duns Scoto, importante esponente della scolastica francescana e Guglielmo di Occam, esponente della scolastica medievale; e, in ambito teologico in particolare, spicca la figura di John Wyclif, considerato spesso forse il pi\u00f9 importante riformatore religioso prima di Lutero. Nel XVI secolo si afferma Tommaso Moro che coni\u00f2 il termine \"utopia\" e scrisse il romanzo L'Utopia (1516); tra il XVI e il XVII secolo si afferm\u00f2 il metodo induttivo fondato sull'esperienza di Francesco Bacone che scrisse il Novum Organum (1620). Nel XVII secolo si afferma il giusnaturalismo con Thomas Hobbes, autore dell'opera di filosofia politica Leviatano (1651); tra il XVII e il XVIII secolo l'empirismo con John Locke, importante esponente del liberalismo classico e autore della Lettera sulla tolleranza (1685) e del Saggio sull'intelletto umano (1690), George Berkeley e David Hume autore del Trattato sulla natura umana (1739); e ancora nel XVIII secolo si afferma la figura di Adam Smith, fondatore dell'economia politica e del liberismo e autore del celebre saggio La ricchezza delle nazioni (1776). Tra il XVIII e il XIX secolo ricordiamo la figura di Thomas Robert Malthus e la dottrina economica del malthusianesimo. Nel XIX secolo si distinsero John Stuart Mill, esponente del liberalismo e dell'utilitarismo e autore del Saggio sulla libert\u00e0 (1859), David Ricardo, con Adam Smith massimo esponente della scuola classica dell'economia, e Herbert Spencer, liberale e teorico del darwinismo sociale. Nel XX secolo si affermano John Maynard Keynes, padre della macroeconomia, ramo dell'economia politica che viene fatta risalire al 1936 con la pubblicazione della Teoria generale dell'occupazione, dell'interesse e della moneta, Bertrand Russell, tra i fondatori della filosofia analitica, e Gregory Bateson, che coni\u00f2 verso gli anni trenta la definizione di schismogenesi.\nLetteratura.\nCol termine \"letteratura inglese\" ci si riferisce appunto alla letteratura associata al Regno Unito, all'Isola di Man e alle Isole del Canale. Gran parte della letteratura inglese \u00e8 in lingua inglese. Nel 2005 circa 206.000 libri sono stati pubblicati nel Regno Unito e pertanto lo Stato si \u00e8 aggiudicato il primato di maggior pubblicista nel mondo.\nLo scrittore e poeta inglese William Shakespeare \u00e8 ritenuto uno dei maggiori drammaturghi di tutti i tempi, e i suoi contemporanei Christopher Marlowe e Ben Jonson hanno continuato l'opera nel solco da lui creato. Altri personaggi di spicco della letteratura inglese di epoche pi\u00f9 recenti sono Alan Ayckbourn, Harold Pinter, Michael Frayn, Tom Stoppard e David Edgar che hanno combinato elementi surreali, realistici e radicali.\nTra gli scrittori inglesi di maggiore rilievo nell'epoca pre moderna e moderna troviamo Geoffrey Chaucer (XIV secolo), Thomas Malory (XV secolo), Sir Thomas More (XVII secolo), John Bunyan (XVII secolo) e John Milton (XVII secolo). Nel XVIII secolo Daniel Defoe (autore di \"Robinson Crusoe\") e Samuel Richardson furono i pionieri della novella moderna. Nel XIX secolo ulteriori innovazioni vennero introdotte da Jane Austen, dalla scrittrice neogotica Mary Shelley, dallo scrittore per bambini Lewis Carroll, dalle sorelle Bront\u00eb, da Charles Dickens, noto scrittore dell'et\u00e0 vittoriana, importante esponente del romanzo sociale e autore di David Copperfield (1849-1850), e del celebre Canto di Natale (1843), dal naturalista Thomas Hardy, dal realista George Eliot, dal poeta visionario William Blake e dal romantico William Wordsworth. Tra gli scrittori di maggior rilievo del XX secolo in Inghilterra citiamo H. G. Wells; gli scrittori per bambini Rudyard Kipling, A. A. Milne (il creatore di Winnie-the-Pooh), Roald Dahl e Enid Blyton, noti, in particolare, per i loro romanzi per ragazzi; il controverso D. H. Lawrence; la modernista Virginia Woolf; il satirico Evelyn Waugh; il profetico George Orwell; W. Somerset Maugham e Graham Greene; la scrittrice di gialli Agatha Christie (una delle maggiori scrittrici di best seller di tutti i tempi); Ian Fleming (il creatore di James Bond); i poeti T.S. Eliot, Philip Larkin e Ted Hughes; gli autori di fantasy J. R. R. Tolkien, C. S. Lewis e J. K. Rowling; la scrittrice e illustratrice di libri per bambini Beatrix Potter, autrice di \"The Tale of Peter Rabbit\" (1902), John le Carr\u00e9, noto esponente della letteratura di spionaggio, i fumettisti Alan Moore e Neil Gaiman.\nPer i contributi scozzesi citiamo Arthur Conan Doyle, esponente del cosiddetto giallo classico, (il creatore di Sherlock Holmes, 1887), il romantico Sir Walter Scott, lo scrittore per bambini J. M. Barrie, creatore del celebre personaggio di Peter Pan (1902), l'epico Robert Louis Stevenson, autore de L'isola del tesoro e il poeta Robert Burns. Tra gli scrittore pi\u00f9 recenti citiamo Hugh MacDiarmid e Neil M. Gunn che hanno contribuito al cosiddetto Rinascimento scozzese. Nel campo horror e thriller citiamo Ian Rankin e Iain Banks. La capitale della Scozia, Edimburgo, fu la prima Citt\u00e0 della Letteratura prescelta dell'UNESCO.\nIl pi\u00f9 antico componimento poetico in inglese giunto sino a noi, \"Y Gododdin\", venne composto in \"Yr Hen Ogledd\" (\"The Old North\"), attorno al VI secolo. Esso venne scritto in cumbrico o antico gallese e contiene i primi riferimenti noti a Re Art\u00f9. A partire dal VII secolo la leggenda arturiana conobbe un notevole sviluppo grazie anche all'opera di Goffredo di Monmouth. Il poeta medievale gallese pi\u00f9 celebrato \u00e8 indubbiamente Dafydd ap Gwilym (\"fl.\"1320\u20131370) che incentr\u00f2 i suoi temi letterari sulla natura, sulla religione e soprattutto sull'amore. \u00c8 riconosciuto come uno dei pi\u00f9 grandi poeti europei della sua epoca. Sino alla fine del XIX secolo la letteratura gallese fu essenzialmente in lingua gallese e di carattere religioso. Daniel Owen \u00e8 riconosciuto uno dei primi moderni scrittori in gallese, col suo \"Rhys Lewis\" del 1885. Noto fu anche Dylan Thomas che divenne famoso a met\u00e0 del XX secolo per la poesia \"Do not go gentle into that good night, oltre al nazionalista R. S. Thomas che fu in nomination per il Premio Nobel della letteratura nel 1996. Tra gli scrittori gallesi del XX secolo citiamo Richard Llewellyn e Kate Roberts.\nAutori di altre nazionalit\u00e0, provenienti in particolare dal Commonwealth, dall'Irlanda e dagli Stati Uniti, hanno vissuto e lavorato nel Regno Unito. Tra questi citiamo Jonathan Swift, Oscar Wilde, Bram Stoker, George Bernard Shaw, Joseph Conrad, T.S. Eliot, Ezra Pound, Kazuo Ishiguro e Sir Salman Rushdie.\nMusica.\nMolti e vari sono gli stili musicali popolari nel Regno Unito, dalla musica folcloristica indigena inglese, scozzese, gallese e irlandese sino all'heavy metal. Tra i musicisti classici nati e vissuti in terra inglese citiamo William Byrd, Henry Purcell, George Alexander Macfarren, Sir Edward Elgar, Gustav Holst, Sir Arthur Sullivan (famoso per aver lavorato col librettista Sir W. S. Gilbert), Ralph Vaughan Williams e Benjamin Britten, pioniere dell'opera moderna in inglese. Sir Peter Maxwell Davies \u00e8 uno dei maggiori compositori viventi. Il Regno Unito \u00e8 inoltre rinomato a livello internazionale per le sue orchestre sinfoniche e per i suoi cori tra cui la BBC Symphony Orchestra e il London Symphony Chorus. Tra i maggiori direttori d'orchestra citiamo Sir Simon Rattle, John Barbirolli e Sir Malcolm Sargent. Tra i maggiori compositori di colonne sonore per film citiamo John Barry, Clint Mansell, Mike Oldfield, John Powell, Craig Armstrong, David Arnold, John Murphy, Monty Norman ed Harry Gregson-Williams. Georg Friedrich H\u00e4ndel fu naturalizzato cittadino inglese e per lo Stato scrisse l'inno per le incoronazioni, noto come il \"Messiah\" (1741), che fu appunto scritto in lingua inglese. Andrew Lloyd Webber \u00e8 un prolifico compositore di musica da teatro. I suoi lavori hanno dominato l'ultima parte del XX secolo e sono divenuti successi internazionali. E ancora, nel XX secolo, da ricordare il compositore e direttore d'orchestra Gustav Holst, Edward Elgar e Karl Jenkins.\nThe Beatles sono la band che pi\u00f9 in assoluto ha rappresentato l'emergere della cultura inglese in campo musicale, con vendite di dischi sopra ogni aspettativa ed una diffusione globale dei loro successi. Tra gli altri gruppi e solisti di rilievo nel panorama musicale inglese si ricordano The Rolling Stones, Queen, Pink Floyd, i One Direction, Led Zeppelin, Deep Purple, Bee Gees, Genesis, Sex Pistols, The Clash, Jethro Tull, The Beloved, Dire Straits, Iron Maiden, Depeche Mode, Simply Red, Muse, Skunk Anansie, Eurythmics, John Lennon, Elton John, Freddie Mercury, George Michael, Phil Collins, Sting, Brian Eno, e Peter Gabriel. I Brit Awards sono dei premi annuali concessi dalle industrie discografiche britanniche e sono stati vinti nel corso degli anni dai personaggi che maggiormente hanno rappresentato il panorama musicale inglese tra cui The Who, David Bowie, Eric Clapton, Rod Stewart e The Police. Tra i musicisti pi\u00f9 recenti citiamo i Radiohead, Pet Shop Boys, gli Oasis, i Blur, gli Arctic Monkeys, i Kaiser Chiefs, i Kasabian, Robbie Williams, Dido, Coldplay, Amy Winehouse, Ed Sheeran, Harry Styles, Adele e i The Vamps.\nUn gran numero di citt\u00e0 del Regno Unito sono conosciute per la loro musica. Liverpool \u00e8 la citt\u00e0 che vanta il primato del maggior numero di canzoni scritte in loco. Il contributo di Glasgow alla musica venne riconosciuto nel 2008 quando venne nominata dall'UNESCO Citt\u00e0 della Musica, una delle tre citt\u00e0 nel mondo ad aver ottenuto questo onore.\nArte.\nArti visive.\nLa storia delle arti visuali inglesi \u00e8 parte della storia dell'arte occidentale. Tra gli artisti britannici di maggior successo citiamo i romantici William Blake, John Constable, Samuel Palmer e J.M.W. Turner; i ritrattisti Sir Joshua Reynolds e Lucian Freud; i paesaggisti Thomas Gainsborough e L. S. Lowry; il pioniere dell'Arts and Crafts Movement William Morris; il figurativo Francis Bacon; gli artisti della pop culture Peter Blake, Richard Hamilton e David Hockney; il duo Gilbert &amp; George; l'astrattista Howard Hodgkin; e gli scultori Antony Gormley, Anish Kapoor e Henry Moore. Tra il XIX e il XX secolo si distinse la figura dello scozzese Charles Rennie Mackintosh, esponente dell'Art Nouveau e del Glasgow movement.Tra gli anni ottanta e novanta del XX secolo la Galleria Saatchi di Londra ha posto l'attenzione del pubblico londinese su un nuovo genere multiforme di artisti noti come \"Young British Artists\": Damien Hirst, Chris Ofili, Rachel Whiteread, Tracey Emin, Mark Wallinger, Steve McQueen, Sam Taylor-Wood e i fratelli Chapman.\nLa Royal Academy of Arts a Londra \u00e8 una delle organizzazioni chiave per la promozione delle arti visuali nel Regno Unito. Tra le principali scuole artistiche il Regno Unito vanta sei scuole alla University of the Arts London, tra cui il Central Saint Martins College of Art and Design e il Chelsea College of Art and Design; la Goldsmiths, University of London; la Slade School of Fine Art (parte dell'University College London); la Glasgow School of Art; il Royal College of Art e la The Ruskin School of Drawing and Fine Art (parte dell'University of Oxford). Il Courtauld Institute of Art \u00e8 uno dei centri principali per l'insegnamento della storia dell'arte. Importanti gallerie d'arte come la National Gallery, la National Portrait Gallery, la Tate Britain e la Tate Modern (le pi\u00f9 visitate gallerie d'arte al mondo, con circa 4,7 milioni di visitatori all'anno) hanno sede nel Regno Unito.\nArchitettura.\nRiguardo in particolare all'architettura del Regno Unito possiamo distinguere vari periodi artistici che comprendono, tra l'altro, il periodo dell'Architettura elisabettiana, l'architettura giacobiana e l'architettura vittoriana (di cui figura di rilievo fu quella di George Gilbert Scott).\nPatrimoni dell'umanit\u00e0.\nDiversi siti del Regno Unito sono stati iscritti nella Lista dei patrimoni dell'umanit\u00e0 dell' UNESCO.\nMusei.\nPer quanto concerne i musei ricordiamo, in particolare, il British Museum, di fama internazionale, fondato nel 1753 da sir Hans Sloane e aperto al pubblico il 15 gennaio 1759.\nCinema.\nIl Regno Unito ha avuto una considerevole influenza nella storia del cinema. Registi come Alfred Hitchcock, il cui film \"Vertigo\" \u00e8 considerato da alcuni critici come il miglior film di tutti i tempi, e David Lean sono acclamati dalla critica di tutti i tempi. Altri importanti registi sono Charlie Chaplin, Michael Powell, Carol Reed, Ridley Scott e Stanley Kubrick (naturalizzato). Molti attori britannici hanno avuto successi internazionali tra cui Julie Andrews, Richard Burton, Michael Caine, Charlie Chaplin, Sean Connery, Vivien Leigh, David Niven, Laurence Olivier, Peter Sellers, Kate Winslet, Anthony Hopkins, e Daniel Day-Lewis. Molti successi commerciali di film sono stati girati nel Regno Unito (come la serie di \"Harry Potter\" e \"James Bond\"). Gli Ealing Studios sono gli studi di produzione di film pi\u00f9 antichi al mondo.\nMalgrado i molti successi, la critica \u00e8 da tempo impegnata a riscoprire nella filmografia inglese influenze ora europee ora americane dal momento che molti attori tra l'altro sono compartecipi di produzioni internazionali. I film ispirati a storie scritte da autori inglesi includono \"Titanic\", \"Il Signore degli Anelli\", \"Pirati dei Caraibi\".\nTelevisione.\nFamosa in tutto il mondo \u00e8 inoltre l'emittente televisiva BBC.\nGastronomia.\nUno dei piatti tipici e caratteristici della cucina britannica \u00e8 il Fish and chips, caratterizzato da filetti di pesce bianco con contorno di patatine fritte.\nSport.\nCalcio.\nLa nascita del gioco del calcio moderno.\nLa nascita del gioco del calcio moderno si fa risalire a una precisa data storica: 26 ottobre 1863, dove, alla Freemason's Tavern di Great Queen Street, nel rione di Holborn, si riunirono 11 club della zona di Londra. La Federazione calcistica dell'Inghilterra, o The Football Association (The FA), \u00e8 la pi\u00f9 antica federazione calcistica del mondo: sorta, appunto, il 26 ottobre 1863: padre della Federazione calcistica dell'Inghilterra e del calcio moderno viene considerato il dirigente sportivo inglese Ebenezer Cobb Morley.\nOggi lo sport pi\u00f9 seguito nel Regno Unito \u00e8 il calcio. Non esiste un campionato calcistico unico per tutte le quattro nazioni del Regno poich\u00e9 ognuna di esse ne possiede uno separato. Il campionato calcistico pi\u00f9 importante \u00e8 la Premier League (il campionato inglese, conosciuto fino alla stagione 2015/2016 come Barclays Premier League per ragioni di sponsorizzazione).\nLa Nazionale di calcio del Regno Unito partecipa unicamente alle Olimpiadi (dove ha conquistato l'oro nel Torneo Olimpico del 1908 e del 1912) mentre nei tornei ufficiali organizzati dalla UEFA e dalla FIFA, prendono atto singolarmente le singole nazioni d'Inghilterra, Scozia, Galles e Irlanda del Nord. Il Regno Unito (in Inghilterra) ha anche ospitato il Campionato Mondiale di Calcio 1966 dove ad aggiudicarsi la Coppa Rimet, fu proprio l'Inghilterra, battendo 4-2 la Germania dell'Ovest, ma attualmente rimane ancora l'unica volta in cui la nazionale inglese port\u00f2 a casa la vittoria. Trent'anni dopo, l'Inghilterra ha ospitato in casa anche il Campionato Europeo 1996 (giungendo in semi-finale) e in Euro 2020 ha ospitato - insieme alla Scozia nella citt\u00e0 di Glasgow - diverse partite in territorio britannico, fra cui le semi-finali e la finale a Londra, l'Inghilterra riusc\u00ec anche raggiungere la finale a Wembley ma perse sui rigori contro l'Italia. \nRugby.\nIl rugby \u00e8 uno degli sport pi\u00f9 seguiti, la nazionale inglese ha vinto il mondiale nel 2003. Il campionato nazionale, la English Premiership, \u00e8 uno dei tornei rugbistici pi\u00f9 importanti al mondo.\nFu proprio un presbitero britannico, William Webb Ellis, a inventare nel 1823 il gioco del rugby.\nAutomobilismo.\nPer quanto riguarda gli sport automobilistici, il Regno Unito \u00e8 stato la patria di moltissimi dei principali campionati e scuderie a partire dal Secondo Dopoguerra e ancora oggi per molti giovani piloti \u00e8 una tappa obbligata nel percorso formativo automobilistico. In particolare la Formula 1 \u00e8 molto seguita dagli appassionati britannici.\nAttualmente solo un pilota britannico iridato corre ancora in F1, ovvero Lewis Hamilton, campione nel 2008 con la McLaren e nel 2014, 2015, 2017, 2018, 2019 e 2020 con Mercedes).\nAltri campioni britannici della F1 sono: Jenson Button, campione nel 2009 con la Brawn GP, Sir Stirling Moss soprannominato \"il campione senza corona\" (a causa di essere arrivato in seconda posizione per 4 volte nella storia del mondiale); Mike Hawthorn, mondiale con la Ferrari 246 nel 1958; Jim Clark, considerato uno dei pi\u00f9 veloci piloti di sempre, bicampione con la Lotus nel 1963 e 1965; John Surtees, primo ed unico campione sia sulle due (7 volte) che con le quattro ruote (1 volta, nel 1964, con la Ferrari 158 F1); Graham Hill, campione con la British Racing Motors, nota come BRM, nel '62 e nel '68 con la Lotus; Jackie Stewart, 3 volte campione del mondo, nel 1969 con la Matra ee nel 1971 e nel 1973 con la Tyrrell; James Hunt campione nel 1976 con la McLaren M23; Nigel Mansell, soprannominato \"Il Leone d'Inghilterra\" per la sua aggressivit\u00e0 al volante, campione su Williams nel '92 e Damon Hill, mondiale nel 1996, sempre su Williams, figlio di Graham.\nMolto seguito \u00e8 anche il locale campionato per auto da turismo (BTCC) che \u00e8 tra i pi\u00f9 importanti del mondo anche considerando quelli internazionali.\nTennis.\nFu proprio un britannico, Walter Clopton Wingfield, nel 1874, a inventare il tennis. In Inghilterra si svolge il Torneo di Wimbledon, la cui 1\u00aa edizione risale al 1877, facendone cos\u00ec la pi\u00f9 antica manifestazione tennistica ufficiale del mondo. Campioni in questo sport sono stati Fred Perry, Tim Henman, Greg Rusedski e Andy Murray.\nAltri sport.\nNell'ambito sportivo ricordiamo anche cricket, ippica, polo e ciclismo su pista. Fa parte della cultura inglese anche la famosa caccia alla volpe.\nI Giochi del Commonwealth.\nDa menzionare anche l'evento sportivo che coinvolge i paesi del Commonwealth: i Giochi del Commonwealth"}
{"id": "2091119", "revid": "1543377", "url": "https://it.wikipedia.org/wiki?curid=2091119", "title": "NBA All-Star Game 1982", "text": "L'NBA All-Star Game 1982, svoltosi a East Rutherford, vide la vittoria finale della Eastern Conference sulla Western Conference per 120 a 118.\nLarry Bird, dei Boston Celtics, fu nominato MVP della partita."}
{"id": "2091120", "revid": "92723", "url": "https://it.wikipedia.org/wiki?curid=2091120", "title": "Comuni di confine dell'Italia", "text": "Questo \u00e8 l'elenco dei 188 comuni italiani di confine.\nIn grassetto sono evidenziati i capoluoghi di provincia.\nFrancia (39 comuni).\nI comuni sono elencati da sud a nord.\nSvizzera (92 comuni).\nI comuni sono elencati da ovest a est.\nAustria (27 comuni).\nI comuni sono elencati da ovest a est.\nSlovenia (25 comuni).\nI comuni sono elencati da nord a sud.\nSan Marino (7 comuni).\nSi tratta di un microstato enclave sovrana. I comuni sono elencati in senso orario da ovest.\nCitt\u00e0 del Vaticano (1 comune).\nSi tratta di un microstato enclave sovrana."}
{"id": "2091124", "revid": "62748", "url": "https://it.wikipedia.org/wiki?curid=2091124", "title": "Cizio", "text": ""}
{"id": "2091125", "revid": "78807987", "url": "https://it.wikipedia.org/wiki?curid=2091125", "title": "Prorettore", "text": "Il Prorettore \u00e8 un organo di governo dell'universit\u00e0 italiana le cui funzioni sono stabilite nello Statuto dei singoli Atenei.\nI Prorettori sono, di norma, o elettivi o nominati dai Rettori tra i docenti dell'Universit\u00e0 e rispondono soltanto a lui; ad essi il Rettore pu\u00f2 delegare diverse funzioni per essere coadiuvato in determinati ambiti di governo; partecipano alle riunioni degli organi di governo senza diritto di voto."}
{"id": "2091133", "revid": "161374", "url": "https://it.wikipedia.org/wiki?curid=2091133", "title": "Vicari Episcopali", "text": ""}
{"id": "2091134", "revid": "34392", "url": "https://it.wikipedia.org/wiki?curid=2091134", "title": "Marco Belelli", "text": ""}
{"id": "2091148", "revid": "838137", "url": "https://it.wikipedia.org/wiki?curid=2091148", "title": "Pier Matteo Petrucci", "text": "Biografia.\nDi nobile famiglia jesina legata ai Petrucci di Siena, si addottor\u00f2 \"in utroque iure\" presso l'Universit\u00e0 di Macerata e, contemporaneamente si dedic\u00f2 allo studio delle sacre scritture e delle opere dei padri della Chiesa sotto la guida degli oratoriani di Jesi, fra i quali entr\u00f2 il 2 febbraio 1661: divenuto sacerdote, venne scelto come proprio segretario personale dal cardinale Alderano Cybo-Malaspina, vescovo di Jesi.\nL'8 aprile 1678 venne eletto preposito generale della sua congregazione; il 14 aprile 1681 venne eletto vescovo di Jesi e ricevette la consacrazione episcopale il 20 aprile successivo dalle mani di Alderano Cybo-Malaspina. Papa Innocenzo XI, nel concistoro del 2 settembre 1686, lo cre\u00f2 cardinale del titolo di San Marcello.\nFu uno dei maggiori esponenti del quietismo in Italia, ma si mantenne su posizioni pi\u00f9 moderate rispetto a Miguel de Molinos: accusato di eresia nel 1687, venne assolto dopo aver abiurato le proprie idee, ma molti dei suoi numerosi trattati ascetici e mistici furono messi all'Indice (\"I mistici enigmi disvelati\" [1683], \"Lettere e trattati spirituali e mistici\" [1679], \"La contemplazione mistica acquistata\" [1682], \"Lettere brevi spirituali e sacre\" [1682]).\nNel 1691 lasci\u00f2 il governo della sua diocesi e si ritir\u00f2 a Roma: il 7 dicembre 1693 venne nominato camerlengo del Sacro Collegio. Mor\u00ec a Montefalco il 5 luglio 1701.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2091150", "revid": "880789", "url": "https://it.wikipedia.org/wiki?curid=2091150", "title": "Nessuna ombra intorno", "text": "Nessuna ombra intorno \u00e8 il terzo DVD del cantautore Jovanotti, che riproduce i concerti del \"Safari Tour\", che l'artista ha proposto in Italia nell'anno 2008, ed i backstage dei live.\nIl film documentario \u00e8 stato diretto da Marco Ponti, regista del celebre film Santa Maradona e prodotto da Paolo Soravia."}
{"id": "2091155", "revid": "237161", "url": "https://it.wikipedia.org/wiki?curid=2091155", "title": "Fara d'Adda", "text": ""}
{"id": "2091159", "revid": "237161", "url": "https://it.wikipedia.org/wiki?curid=2091159", "title": "Brignano d'Adda", "text": ""}
{"id": "2091163", "revid": "237161", "url": "https://it.wikipedia.org/wiki?curid=2091163", "title": "Misano d'Adda", "text": ""}
{"id": "2091168", "revid": "237161", "url": "https://it.wikipedia.org/wiki?curid=2091168", "title": "Arzago", "text": ""}
{"id": "2091172", "revid": "599013", "url": "https://it.wikipedia.org/wiki?curid=2091172", "title": "Pontirolo", "text": ""}
{"id": "2091175", "revid": "33277", "url": "https://it.wikipedia.org/wiki?curid=2091175", "title": "Pietro Matteo Petrucci", "text": ""}
{"id": "2091178", "revid": "1573940", "url": "https://it.wikipedia.org/wiki?curid=2091178", "title": "Daniel Bensa\u00efd", "text": "Biografia.\nNato a Tolosa, nel dipartimento dell'Alta Garonna (nell'Occitania francese), da padre algerino originario di Orano e da madre francese, ambedue di origine ebraica, \u00e8 stato studente della Scuola normale di Saint-Cloud. Ha partecipato al movimento del Maggio francese del 1968 durante i suoi studi all'Universit\u00e0 parigina di Nanterre, quando era militante della Jeunesse communiste r\u00e9volutionnaire (JCR), al fianco di Alain Krivine. Dal 1969 ha fatto parte del gruppo dirigente della Lega Comunista con, tra gli altri, lo stesso Alain Krivine ed Henri Weber.\nBensa\u00efd \u00e8 stato uno dei principali teorici della Ligue communiste r\u00e9volutionnaire e membro del Segretariato Unificato della IV Internazionale. La sua influenza, politica e teorica, ne ha fatto uno dei maggiori esponenti della cultura comunista trotskista ed anti-stalinista a livello mondiale.\n\u00c8 stato, fino all'anno della morte, professore di Filosofia all'Universit\u00e0 di Parigi VIII.\n\u00c8 conosciuto per i suoi studi su Walter Benjamin e Karl Marx, oltre che per una recente analisi sul post-modernismo francese. \nHa scritto regolarmente articoli per il periodico \"La gauche\", mensile legato alla IV Internazionale ed \u00e8 stato anche membro dell'Istituto Internazionale per la Ricerca e la Formazione.\nIn occasione delle elezioni politiche italiane del 2008 ha sottoscritto, assieme ad altri grandi nomi della cultura e della politica internazionale (Noam Chomsky, Richard Stallman, Howard Zinn, Michel Onfray, Ken Loach, Gilbert Achcar ed altri) un appello promosso da Sinistra Critica.\n\u00c8 scomparso nel gennaio 2010 all'et\u00e0 di 63 anni di Aids e di tumore.\nPoco dopo la sua morte, la rivista italiana Erre gli ha dedicato l'intero numero del febbraio 2010, con numerosi scritti su e di lui."}
{"id": "2091183", "revid": "183976", "url": "https://it.wikipedia.org/wiki?curid=2091183", "title": "Alistair McLean", "text": ""}
{"id": "2091191", "revid": "767487", "url": "https://it.wikipedia.org/wiki?curid=2091191", "title": "Bertone Slim", "text": "La Bertone Slim \u00e8 una concept car pensata per la mobilit\u00e0 urbana e presentata al Salone dell'automobile di Ginevra nel marzo 2000.\nIl contesto.\nRealizzato con materiali riciclabili e concezioni di tipo aeronautico, il veicolo \u00e8 in grado di trasportare 2 persone e i loro bagagli e di muoversi agevolmente nel traffico, grazie alle dimensioni frontali particolarmente ridotte.\nLungo 3,2 metri e largo appena 1,1, con un peso inferiore ai 400 kg, il quadriciclo \u00e8 mosso da un propulsore bicilindrico a benzina di piccola cilindrata (505 cm\u00b3), prodotto in grande serie dalla Lombardini Group, che sviluppa una potenza di 15\u00a0kW e consente di raggiungere la velocit\u00e0 di 120 km/h.\nLa carrozzeria in resina, dotata di cupolini scorrevoli e piccole porte laterali, \u00e8 sorretta e protetta da una struttura in alluminio. Nonostante il contenuto ingombro esterno, la Slim offre un'abitabilit\u00e0 notevole per i posti sistemati in fila, come in una carlinga.\nIl prototipo non ha avuto seguito costruttivo ed \u00e8 conservato al Museo dell'automobile di Torino."}
{"id": "2091196", "revid": "229725", "url": "https://it.wikipedia.org/wiki?curid=2091196", "title": "Business Innovation Center", "text": ""}
{"id": "2091199", "revid": "599013", "url": "https://it.wikipedia.org/wiki?curid=2091199", "title": "Altag\u00e8ne", "text": ""}
{"id": "2091201", "revid": "1005847", "url": "https://it.wikipedia.org/wiki?curid=2091201", "title": "Fujairah", "text": ""}
{"id": "2091205", "revid": "228587", "url": "https://it.wikipedia.org/wiki?curid=2091205", "title": "Manica (abbigliamento)", "text": "La manica \u00e8 il termine con il quale viene indicata quella parte di un indumento che copre un braccio, o attraverso il quale il braccio passa. Il tipo di manica \u00e8 una delle caratteristiche dell'abbigliamento che maggiormente variano in base al paese e al periodo.\nLa maggior parte delle maniche nella moda moderna possono essere \"lunghe\", dalla spalla al polso, o \"corte\" la cui lunghezza \u00e8 pressappoco a met\u00e0 del bicipite, \"mezze maniche\" se arrivano all\u2019altezza del gomito, fino ad arrivare a met\u00e0 avambraccio denominandole \"maniche a tre quarti\". Alcuni tipi di magliette sono del tutto prive di maniche (per esempio le canottiere).\nModi di dire.\nLa \"manica\" \u00e8 molto presente nei modi di dire. Fra i pi\u00f9 frequenti: "}
{"id": "2091206", "revid": "729795", "url": "https://it.wikipedia.org/wiki?curid=2091206", "title": "Ordine di Fratellanza e Unit\u00e0", "text": ""}
{"id": "2091207", "revid": "371529", "url": "https://it.wikipedia.org/wiki?curid=2091207", "title": "Roberta Gemma", "text": "Biografia.\nNata da umile famiglia, ha iniziato a lavorare come impiegata in un'impresa di pulizie della capitale. Panella si \u00e8 messa in luce nel 2003 dopo aver inviato delle foto artistiche scattate dal fidanzato al portale web \"Clarence\" con lo pseudonimo di \"Flory\". Lo scopo era quello di partecipare al concorso per il \"Calendario\" distribuito dal mensile \"Max\". I suoi scatti si diffondono presto nel web e Panella conquista numerosi ammiratori grazie al suo fisico che vanta una sesta di seno naturale. Subito dopo, vantando un discreto numero di fan, comincia ad esibirsi in spettacoli di striptease inizialmente solo a Roma (in locali come Diva Futura, Viva Las Vegas e Blue Moon) e in seguito in tutta Italia. Diventa inoltre testimonial di linee telefoniche erotiche su \"Diva Futura\" e TV locali.\nIl suo esordio nel mondo del porno avviene grazie alla casa di produzione \"Cento x Cento\" tramite due film (\"Vengooo...!\" e \"Lesbo Italia\") entrambi al fianco di Roxana Ardi), specializzata nel settore porno semi-amatoriale. Il salto di qualit\u00e0 avviene nel 2006 quando viene contattata dalla casa produttrice \"Sins Factory (Pink'O)\" con cui esordisce col film \"The Order\" di Francesco Fanelli per il quale viene premiata come miglior attrice esordiente all'Eroticline Awards 2006. \u00c8 in questo periodo che decide di usare come pseudonimo il nome \"Roberta Missoni\"; tuttavia, in seguito al reclamo del noto marchio d'alta moda italiano \"Missoni S.p.A\", \u00e8 costretta ad abbandonare il cognome Missoni e a scegliere il nuovo nome d'arte \"Roberta Gemma\".\nNel 2007 viene scelta come protagonista del calendario abbinato alla rivista sportiva \"TS\".\nNel luglio 2008 partecipa come concorrente al programma \"Veline\" condotto da Ezio Greggio. In seguito fa diverse altre apparizioni in TV come nel programma \"Le Iene\", \"Soliti ignoti - Identit\u00e0 nascoste\", \"Decameron\" ed \u00e8 ospite al \"Maurizio Costanzo Show\" e, alla fine dell'anno, appare in diverse scenette sexy del programma \"Art\u00f9\". Nel dicembre 2008 partecipa al sexy show \"SOS patata\" sul canale \"FX\" di Sky. Sempre nello stesso anno Roberta appare anche nel videoclip musicale \"La fine del mondo\" della band Marsh Mallows nel ruolo di lap dancer.\nNel 2009 posa per un secondo calendario e a partire da allora fino al 2010 \u00e8 testimonial del canale \"Dahlia TV\" sul digitale terrestre. Nel 2011 posa ancora per un ulteriore sexy calendario ed entra in contatto con il mercato americano girando alcune scene hard per la casa di produzione canadese Brazzers e Josh Stonexxx.\nDal 29 marzo al 1\u00ba aprile del 2012 \u00e8 stata protagonista dello spettacolo teatrale \"Tana libera tutti in 3D\", messo in scena dall'emittente radiofonica Centro Suono Sport al Teatro delle Emozioni di Roma.\nNel 2012 inizia a produrre direttamente i suoi film: la sua prima opera \u00e8 diretta dal regista statunitense Josh Stone e girata interamente a Miami. Il film, dal titolo \"Roberta Gemma a Miami\", \u00e8 stato proposto in anteprima il 30 settembre al Paradise di Roma.\nDal 13 ottobre 2012 \u00e8 protagonista della mostra di antiquariato \"L'Erotismo nell'Arte del '900\" a Roma nel Complesso Monumentale Santo Spirito in Sassia, con un busto scolpito da Domenico Annichiarico.\nDiretta da Antonio Zannone, appare nei videoclip \"This is not a Brothel\" e \"Zany Zoo\" del gruppo musicale stoner rock This Is Not a Brothel.\nDa luglio 2014 \u00e8 protagonista della web serie \"Le Gemme di Gemma\", prodotta dalla casa di produzione web The Bodies.\nNel 2017 viene scelta da Mario Salieri come protagonista del remake in chiave hard de \"La ciociara\" di Vittorio De Sica, ispirato al romanzo di Alberto Moravia, nel ruolo che fu di Sophia Loren. Il film scatena l'ira di Emiliano Ciotti, presidente dell'associazione vittime delle marocchinate, con la conseguenza di un'interrogazione parlamentare e di svariate lettere di sdegno indirizzate al Presidente del Consiglio Paolo Gentiloni."}
{"id": "2091208", "revid": "339392", "url": "https://it.wikipedia.org/wiki?curid=2091208", "title": "Ras al-Khaimah", "text": ""}
{"id": "2091218", "revid": "138353", "url": "https://it.wikipedia.org/wiki?curid=2091218", "title": "Nunziato Porta", "text": "Noto per essere stato l'autore di alcuni libretti per opere di Vincenzo Righini (come ad esempio \"Il convitato di pietra\") e per opere di altri illustri musicisti.\nLa sua biografia \u00e8 molto incerta, ma si sa che fu attivo in Italia e all'estero tra Praga e Budapest alla fine del XVIII secolo."}
{"id": "2091223", "revid": "1005847", "url": "https://it.wikipedia.org/wiki?curid=2091223", "title": "Sharjah", "text": ""}
{"id": "2091232", "revid": "729019", "url": "https://it.wikipedia.org/wiki?curid=2091232", "title": "Coppa Europa di sci alpino 2004", "text": "La Coppa Europa di sci alpino 2004 fu la 33\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 2 dicembre 2003 a \u00c5re, in Svezia, e si concluse l'11 marzo 2004 in Sierra Nevada, in Spagna; furono disputate 32 gare (8 discese libere, 3 supergiganti, 10 slalom giganti, 11 slalom speciali), in 16 diverse localit\u00e0. L'austriaco Matthias Lanzinger si aggiudic\u00f2 la classifica generale; i suoi connazionali Thomas Graggaber e Georg Streitberger vinsero rispettivamente quelle di discesa libera e di supergigante, gli italiani Alexander Ploner e Patrick Thaler rispettivamente quelle di slalom gigante e di slalom speciale. L'austriaco Norbert Holzknecht era il detentore uscente della Coppa generale.\nLa stagione femminile inizi\u00f2 il 18 dicembre 2003 a Ponte di Legno/Passo del Tonale, in Italia, e si concluse il 13 marzo 2004 in Sierra Nevada, in Spagna; furono disputate 36 gare (7 discese libere, 6 supergiganti, 11 slalom giganti, 12 slalom speciali), in 15 diverse localit\u00e0. L'austriaca Karin Blaser si aggiudic\u00f2 sia la classifica generale, sia quella di discesa libera; la sua connazionale Kathrin Wilhelm vinse quella di supergigante, la francese Audrey Peltier quella di slalom gigante, la tedesca Monika Bergmann e la slovacca Veronika Zuzulov\u00e1 a pari merito quella di slalom speciale. L'austriaca Elisabeth G\u00f6rgl era la detentrice uscente della Coppa generale.\nFurono inserite in calendario due gare a squadre miste, disputate durante le finali della Sierra Nevada.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nMisto.\nRisultati.\nLegenda:\nPR = slalom parallelo\nTM = gara a squadre"}
{"id": "2091234", "revid": "287204", "url": "https://it.wikipedia.org/wiki?curid=2091234", "title": "Alonso de Figueroa y Cordoba", "text": ""}
{"id": "2091235", "revid": "767487", "url": "https://it.wikipedia.org/wiki?curid=2091235", "title": "Naometria", "text": "Naometria \u00e8 un libro di profezie attribuito all'umanista svevo Simon Studion (* 1543; \u2020 1605 circa). L'opera, di oltre duemila pagine, \u00e8 stata pubblicata per la prima volta a Tubinga nel 1604. Essa \u00e8 dedicata a Federico I di W\u00fcrttemberg.\nTrama.\nL'opera si occupa dello studio delle misure del tempio (\"naos\") di Salomone. Sulla base di speculazioni numerologiche, il volume predice l'avvento del millennio, la distruzione del Papato e la prossima riunione di \u00abun gran Concilio\u00bb.\nInfluenze.\nL'opera suscit\u00f2 a suo tempo un vivace interesse in un gruppo di intellettuali che costituirono una \u00absociet\u00e0 naometrica\u00bb. Di essa fece parte Tobias Hess (1568-1614), medico, studioso della Bibbia e della cabala, interessatissimo a determinare la data del ritorno di Cristo. La figura pi\u00f9 eminente del gruppo fu il teologo luterano Johann Valentin Andre\u00e4, autore dell'utopia \"Reipublicae christianopolitanae descriptio\" (1619)."}
{"id": "2091239", "revid": "287204", "url": "https://it.wikipedia.org/wiki?curid=2091239", "title": "Nenad Novakovic", "text": ""}
{"id": "2091242", "revid": "339392", "url": "https://it.wikipedia.org/wiki?curid=2091242", "title": "Armata Popolare di Jugoslavia", "text": ""}
{"id": "2091244", "revid": "767487", "url": "https://it.wikipedia.org/wiki?curid=2091244", "title": "Alonso de G\u00f3ngora Marmolejo", "text": "Biografia.\nMarmolejo nacque a Carmona, in Andalusia, nel 1523. Era il figlio del regiador della citt\u00e0. Nell'aprile del 1551 and\u00f2 come soldato a Santiago del Cile e, poco dopo, venne trasferito a Concepci\u00f3n per unirsi alla spedizione che Pedro de Valdivia aveva organizzato per proseguire le sue conquiste a sud. Partecip\u00f2 alla fondazione di Valdivia, dove visse venendo nominato regidor nel 1555. Nel 1557 se ne and\u00f2 via mare da Valdivia per servire con Don Garcia de Mendoza su Quiriquina. Fece parte della compagnia del forte di Tucapel, aiutando a controbattere l'attacco di Caupolic\u00e1n al forte, conclusosi con la cattura e l'esecuzione del ribelle. Don Garcia nomin\u00f2 Marmolejo encomendero di Ca\u00f1ete, dove fu anche regidor nel 1558 e 1559. Si trovava a Santiago, nel giugno del 1561, quando Francisco de Villagra prese momentaneamente il controllo, ed \u00e8 probabile che abbia accompagnato Villagra nella sua campagna verso sud. Persuaso da Pedro de Villagra, torn\u00f2 a Valdivia dove divenne ufficiale Reale. Nel 1571 fu corregidor di Villarrica. Nel 1575 Rodrigo de Quiroga lo nomin\u00f2 giudice investigatore degli sciamani indigeni, ma alla fine di quell'anno mor\u00ec.\nMarmolejo fu testimone oculare e, basandosi anche su altri resoconti, raccont\u00f2 gli eventi del tempo. La sua opera tent\u00f2 di mantenere una visione imparziale ed \u00e8 stata considerata dagli storici del tempo come una delle fonti pi\u00f9 autorevoli. Il suo stile di scrittura, essendo quello di un soldato e non di un uomo di scienza, \u00e8 diretto e semplice. Si crede che la sua opera sia stata ispirata dalla pubblicazione del \"La Araucana\" di Alonso de Ercilla."}
{"id": "2091246", "revid": "125239704", "url": "https://it.wikipedia.org/wiki?curid=2091246", "title": "Episodi di Fiore e Tinelli (prima stagione)", "text": "Questa \u00e8 una lista degli episodi della prima stagione della sit-com Fiore e Tinelli.\nBufera di neve.\nMaria Vittoria ed Enzo devono andare a casa dei Fiore per prendersi la loro pala, che avevano lasciato a loro.\nPurtroppo, a causa di una tormenta di neve, restano bloccati fuori, e ad Enzo verr\u00e0 il mal di gola.\nIntanto Tinelli e Fiore devono badare a Timo e Annina, che stanno devastando la casa. Proprio in quel preciso istante, per\u00f2, Tinelli e Fiore rompono il vaso di Maria Vittoria.\nLa festa.\nTinelli rimane da solo a casa il giorno dell'anniversario di matrimonio dei suoi genitori.\nDopo una sfida lanciata da Fiore, Tinelli organizza una festa con gli amici di \"Quelli dell'intervallo\" disturbata dalle telefonate di Maria Vittoria.\nQuest'ultima ed Enzo incontrano i Fiore al ristorante francese.\nLa cugina di Fiore.\nLa cugina di Fiore, Rosa, va a trovare appunto Fiore. Ma s'innamorer\u00e0 di Tinelli, e rester\u00e0 sempre appiccicata a lui.\nMaria Vittoria, Rino, Enzo, Flora, Timo e Annina stanno facendo un puzzle di 6000 pezzi.\nL'evaso.\nTinelli e Fiore scoprono che un pericoloso evaso si aggira per la citt\u00e0.\nL'imbianchino, che era venuto a pitturare la casa, presenta tutte le caratteristiche dell'evaso.\nValentina.\nTinelli, per far ingelosire Valentina finge di essere fidanzato con Fiore, ma Valentina chieder\u00e0 di fidanzarsi con Tinelli.\nNaturalmente lui accetta, ma lei voleva soltanto rovinargli la relazione con Fiore e avere qualcuno ai suoi piedi. Cos\u00ec Enzo, travestito da maggiordomo, le fa cadere dei dolci al cioccolato sulla sua giacca nuovissima.\nL'interrogazione.\nTinelli deve fare un'interrogazione di recupero a scuola. Per evitarla si finge malato e viene aiutato dalla sua amica Fiore, che si traveste da professoressa Martinelli per abbindolare i genitori di Tinelli. Quando viene a casa la vera Martinelli, Fiore si finge madre del suo alunno, ma viene scoperta.\nAmici del cuore.\nIl migliore amico di Tinelli, Alex, viene a casa sua per un po' di tempo. Ma quando Fiore si accorge che Tinelli passa pi\u00f9 tempo con Alex che con lei, cerca di farsi notare da lui.\nHalloween.\nFiore invita a casa sua Tinelli e alcune sue amiche per la festa di Halloween. Qui passeranno una serata a raccontarsi storie dell'orrore.\nAir Band.\nTinelli cercher\u00e0 di non far entrare Fiore nell'Air Band di un ragazzo, Jason, perch\u00e9 nella lista delle ragazze da baciare gli manca la \"F\" di Fiore.\nTravestendosi da \"La Franca\" Tinelli gli far\u00e0 rivelare tutto. Intanto, una gomma da masticare si appiccica prima a Tinelli, in seguito a Fiore, Timo, Annina, Enzo, Rino, Flora, Maria Vittoria e alla bicicletta di nonna Elvira.\nNido di vespe.\nFiore accusa ingiustamente Tinelli perch\u00e9 vuole uccidere un nido di vespe.\nCos\u00ec organizza una protesta che va in onda in diretta TV su di una rete nazionale.\nFidanzamento.\nAnnina e Timo cercano di far mettere insieme Tinelli e Fiore scrivendo delle false lettere d'amore.\nTuttavia, Fiore e Tinelli crederanno che Annina e Timo si siano messi insieme."}
{"id": "2091252", "revid": "7", "url": "https://it.wikipedia.org/wiki?curid=2091252", "title": "Trasmissioni televisive", "text": ""}
{"id": "2091257", "revid": "767487", "url": "https://it.wikipedia.org/wiki?curid=2091257", "title": "Yasuma Takada", "text": "Biografia.\nEgli insegn\u00f2 all'Universit\u00e0 di Kyoto e fond\u00f2 la \"Social and Economic Research\" (ISER) assieme al suo allievo Michio Morishima."}
{"id": "2091263", "revid": "15756", "url": "https://it.wikipedia.org/wiki?curid=2091263", "title": "Sono stato imperatore", "text": "Sono stato imperatore (\u6211\u7684\u524d\u534a\u751f) \u00e8 l'autobiografia di Aisin Gioro Pu Yi (1906-1967), firmata nel 1960.\nTrama.\nL'autobiografia di Aisin Gioro Pu Yi, undicesimo esponente della Dinastia Qing e ultimo Imperatore cinese, svela le vicende personali di un uomo che attravers\u00f2 cambiamenti epocali in una grande nazione: dall'incoronazione in tenerissima et\u00e0 fino ai giorni in cui, spodestato il Celeste Impero, venne relegato Imperatore della Citt\u00e0 proibita.\nLa narrazione prosegue con l'invasione giapponese della Manciuria, regione cinese di origine della dinastia Qing prontamente convertita nello Stato fantoccio del Manciuku\u00f2.\nQuando infine sopraggiunse la Rivoluzione culturale cinese, l'ex sovrano ne venne travolto, aderendo al Partito Comunista Cinese maoista per scopo politico, dimostrando in tal modo la superiorit\u00e0 del regime di Mao.\nInfluenza sui media.\nL'autobiografia dell'ultimo sovrano manci\u00f9 ispir\u00f2 nel 1987 il film epico \"L'ultimo imperatore\", di Bernardo Bertolucci.\nControversie.\nSecondo quanto riportato da un articolo di Tiziano Terzani, scritto in occasione dell'uscita del film \"L'ultimo imperatore\", e secondo quanto dichiarato poi dallo stesso Bertolucci, Pu Yi non fu l'autore dell'opera, che sarebbe stata scritta per lui su ordine del partito comunista cinese."}
{"id": "2091264", "revid": "118031", "url": "https://it.wikipedia.org/wiki?curid=2091264", "title": "Oona O'Neil", "text": ""}
{"id": "2091273", "revid": "287204", "url": "https://it.wikipedia.org/wiki?curid=2091273", "title": "Abhinava Pampa", "text": "Oper\u00f2 probabilmente alla corte del re Ball\u0101la Bittideva (1104-1141), meglio noto come Vishnuvardana. Poco si sa della sua vita: seguace del giainismo, a cui sono improntate tutte le sue opere, scrisse in lingua kannada il Mallin\u00e0thapur\u00e0na (il Pur\u00e0na di Mallinatha), la storia del 19\u00b0 T\u00ecrthankara, e il R\u00e0macandracaritapur\u00e0na (Il Pur\u00e0na delle imprese di R\u0101macandra), conosciuto come Pampar\u00e0m\u00e0yana (il Ram\u00e0yana di Pampa), interessante in quanto versione gianica del R\u0101m\u0101ya\u1e47a differente per molti e importanti aspetti da quella brahmanica, bench\u00e9 il nucleo fondamentale della narrazione sia uguale a quello di V\u0101lm\u012bki."}
{"id": "2091284", "revid": "767487", "url": "https://it.wikipedia.org/wiki?curid=2091284", "title": "Miseria e nobilt\u00e0 (film 1914)", "text": "Miseria e nobilt\u00e0 \u00e8 un film italiano muto del 1914 diretto da Enrico Guazzoni.\nIl film \u00e8 andato perduto, di esso restano solo alcune fotografie di scena. Anche l'attribuzione della regia a Guazzoni non \u00e8 del tutto certa.\nIl film, tratto dalla commedia omonima di Eduardo Scarpetta del 1888, fu interpretato dallo stesso Scarpetta e da Gennaro Della Rossa e Rosa Gagliardi, nonch\u00e9 da una giovanissima Titina De Filippo.\nTrama.\nNella Napoli di fine XIX secolo, il poveraccio don Felice Sciosciammocca ha finalmente la possibilit\u00e0 di guadagnarsi un po' di soldi per la famiglia. Infatti un noto nobiluomo della citt\u00e0: il marchesino Eugenio, si \u00e8 appena innamorato di donna Gemma, giovane e bella figlia di don Gaetano, un cuoco che ha fatto anni prima un grande affare diventando immediatamente ricco sfondato. Tuttavia Eugenio \u00e8 ostacolato dal padre, il marchese Ottavio, riguardo all'idea di sposarsi con Gemma e cos\u00ec il Marchesino si rivolge a don Felice affinch\u00e9 egli assieme alla famiglia si spaccino per la nobile famiglia di Eugenio. Don Felice accetta subito, tuttavia l'abito non fa il monaco e a casa di don Gaetano, invitati tutti per un gustoso pranzo, la famiglia Sciosciammocca dar\u00e0 dimostrazione della bassa casta a cui \u00e8 legata."}
{"id": "2091286", "revid": "287204", "url": "https://it.wikipedia.org/wiki?curid=2091286", "title": "Segundo Campeonato Nacional de Clubes", "text": "Il Segundo Campeonato Nacional de Clubes (in italiano Secondo Campionato Nazionale di Club) \u00e8 stato la 2\u00aa edizione del massimo campionato brasiliano di calcio.\nFormula.\nPrimo turno: 4 gruppi, due di 6 e due di 7 squadre. I partecipanti affrontano tutti gli avversari (sia del loro gruppo sia degli altri) un'unica volta. Passano alla fase successiva le migliori 4 di ogni raggruppamento.\nSecondo turno: 4 gruppi con 4 squadre ciascuno. Ogni squadra affronta una volta le altre tre componenti del gruppo e si qualifica alla fase seguente la migliore di ogni raggruppamento.\nSemifinali e finale: gare in partita unica a eliminazione diretta."}
{"id": "2091287", "revid": "228587", "url": "https://it.wikipedia.org/wiki?curid=2091287", "title": "Provincia di Contumaz\u00e1", "text": "La provincia di Contumaz\u00e1 \u00e8 una delle 13 province della regione di Cajamarca nel Per\u00f9. Il capoluogo \u00e8 la citt\u00e0 di Contumaz\u00e1.\nGeografia antropica.\nSuddivisioni amministrative.\nLa provincia si estende per 2.070,33 km\u00b2 ed \u00e8 suddivisa in otto distretti:"}
{"id": "2091290", "revid": "33751", "url": "https://it.wikipedia.org/wiki?curid=2091290", "title": "Copa Colombia", "text": "La Copa Colombia, attualmente denominata Copa BetPlay Dimayor per ragioni di sponsorizzazione, \u00e8 un torneo calcistico a cui partecipano le squadre appartenenti alla Divisi\u00f3n Mayor del F\u00fatbol Colombiano (DIMAYOR), l'organismo che amministra ed organizza le divisioni professionistiche del campionato colombiano di calcio. \nStoria.\nLe prime tre edizioni della coppa ebbero luogo rispettivamente durante le stagioni 1950-51, 1951-52, 1952-53 e si svolsero con la formula dell'eliminazione diretta basata su partite di andata e ritorno. Nel 1956 venne organizzata una nuova edizione della competizione con un formato completamente diverso: le 12 partecipanti si sfidarono in gare ad eliminazione diretta (A/R) e le tre finaliste si contesero il trofeo in un triangolare finale.\nL'edizione successiva si svolse nella stagione 1962-63, poi, a causa delle difficolt\u00e0 economiche delle squadre e della federazione colombiana, la manifestazione non si tenne fino al 1981.\nNel 1981 si svolse una nuova edizione del torneo con una formula diversa rispetto alle precedenti; vi parteciparono le dieci squadre escluse dalla fase finale del campionato (composto all'epoca da 14 squadre). Il titolo successivo fu assegnato nel 1989, anno in cui il campionato colombiano venne sospeso e non fu portato a termine.\nNel febbraio del 2008 venne approvata la creazione di una nuova edizione della Copa Colombia comprendente le 36 squadre della prima e della seconda divisione del campionato colombiano. La nuova formula prevede una prima fase in cui le squadre vengono divise in sei gironi regionali, le migliori due di ciascun girone accedono alle fasi ad eliminazione diretta da disputarsi in doppia gara, andata e ritorno. Dal 2008 la squadra vincitrice della Copa Colombia ha diritto di partecipare alla Copa Sudamericana dell'anno successivo."}
{"id": "2091293", "revid": "158913", "url": "https://it.wikipedia.org/wiki?curid=2091293", "title": "Abiatar", "text": "Il significato del suo nome \u00e8: \"Il padre ha abbondanza\".\nUnico superstite dei sacerdoti fatti trucidare da Saul per vendetta contro Achimelech che diede da mangiare a Davide, fugg\u00ec a Keilah rifugiandosi presso quest'ultimo.\nFu sommo sacerdote durante il regno di Davide e appoggi\u00f2 la candidatura di Adonia alla successione al soglio davidico. Dopo l'avvento al trono di Salomone (il secondo figlio avuto da Betsabea, moglie di Uria l'Ittita), fu condannato all'esilio, e al suo posto subentr\u00f2 Sadoc. Viene ricordato da Ges\u00f9 come sommo sacerdote prossimo a insediarsi nel momento in cui il padre, condannandosi a una morte certa, diede aiuto a Davide."}
{"id": "2091294", "revid": "600229", "url": "https://it.wikipedia.org/wiki?curid=2091294", "title": "Power theory of economics", "text": "La Power theory of economics, sviluppata da Yasuma Takada in una serie di lezioni all'Universit\u00e0 di Kyoto alla fine degli anni ottanta, \u00e8 basata principalmente su una critica all'economia mainstream e all'economia eterodossa alle teorie della disoccupazione, particolarmente dell'economia keynesiana e dell'economia marxista. Tale teoria si propone di conciliare il pensiero di Thorstein Veblen, Vilfredo Pareto e Joseph Schumpeter.\nTakada si rifer\u00ec alla teoria come un secondo ordine di approssimazione circa l'introduzione di una teoria sul materialismo economico visto come un passaggio verso una visione delle relazioni socio-economiche."}
{"id": "2091295", "revid": "729019", "url": "https://it.wikipedia.org/wiki?curid=2091295", "title": "Island Games 2003", "text": "I NatWest Island Games 2003 (it. \"Giochi delle Isole 2003\"), decima edizione della competizione, si svolsero sull'Isola di Guernsey dal 28 giugno al 4 luglio 2003."}
{"id": "2091298", "revid": "51032", "url": "https://it.wikipedia.org/wiki?curid=2091298", "title": "Triboli", "text": ""}
{"id": "2091299", "revid": "1522738", "url": "https://it.wikipedia.org/wiki?curid=2091299", "title": "Tenente Dan", "text": ""}
{"id": "2091301", "revid": "204012", "url": "https://it.wikipedia.org/wiki?curid=2091301", "title": "Fibre di Purkinje", "text": ""}
{"id": "2091303", "revid": "767487", "url": "https://it.wikipedia.org/wiki?curid=2091303", "title": "'Abid ibn al-Abras", "text": "Appartenente alla trib\u00f9 araba dei Ban\u016b Asad, \u02bfAb\u012bd ibn al-Abra\u1e63 () fu coinvolto nell'insurrezione della sua gente contro l'effimero regno \"federativo\" creato dai Banu Kinda, provocando la morte di Hujr, padre del grande poeta Imru l-Qays.\nFra i motivi dei 30 carmi (\"qa\u1e63\u012bda\") e dei 17 frammenti conservatici di questo espressivo poeta, si impone il \"fakhr\", la poesia di vanto, che lascia posto anche alle considerazioni sentenziose, alle meditazioni sulla caducit\u00e0 della vita e alle descrizioni pittoriche dell'ambiente naturale e zoologico: tutti motivi per i quali \u02bfAb\u012bd ibn al-Abra\u1e63 fece ricorso a una lingua accentuatamente arcaica, che \u00e8 la pi\u00f9 convincente dimostrazione della sua genuinit\u00e0, non soggetta cio\u00e8 a successive interpolazioni (come invece spesso \u00e8 accaduto a buona parte della poesia preislamica)."}
{"id": "2091304", "revid": "767487", "url": "https://it.wikipedia.org/wiki?curid=2091304", "title": "Luigi Manueli", "text": "Caratteristiche tecniche.\nCalciatore.\nCentrocampista duttile, fu utilizzato sia in mediana che, all'occorrenza, sulle fasce per la sua capacit\u00e0 di scattare, saltare l'uomo e piazzare cross. Gianni Di Marzio, che lo allen\u00f2 al Genoa, ne apprezzava la capacit\u00e0 di farsi trovare libero da marcature.\nCarriera.\nCalciatore.\nAlessandria (1969-1975).\nScoperto dai \"talent-scout\" dell'Alessandria Giuseppe Cornara ed Aldo Zaio, crebbe sotto la guida dell'allenatore delle giovanili Mario Pietruzzi; debutt\u00f2 in prima squadra il 7 giugno 1970, giocando i minuti finali della gara di Serie C tra i grigi ed il Padova.\nIl 18 luglio 1972 l'Alessandria Juniores, allenata da Giorgio Tinazzi, si laure\u00f2 Campione d'Italia tra i semiprofessionisti: Manueli, che ne era capitano, segn\u00f2 una decisiva doppietta nella finale di Rimini contro il Giulianova, squadra di Renato Curi.\nA partire dalla stagione 1972-1973 divenne titolare in prima squadra. Con l'Alessandria vinse la prima Coppa Italia Semiprofessionisti ed ottenne la promozione in Serie B al termine della stagione 1973-1974. Tra i cadetti si distinse, segnando otto reti ma non riuscendo ad evitare la retrocessione della sua compagine. Fu dunque ceduto al assieme al compagno di squadra Dalle Vedove.\nVarese, Atalanta, Genoa e Verona.\nDopo due stagioni lasci\u00f2 Varese per Bergamo: l'11 settembre 1977 debutt\u00f2 in Serie A, in Atalanta-Perugia 1-1.\nTornato a Varese nel 1979, ottenne in seguito due promozioni consecutive in massima serie, nel 1980-1981 con il Genoa e nel 1981-1982 con il Verona. Con gli scaligeri gioc\u00f2 anche la finale d'andata di Coppa Italia 1982-1983 e 10 incontri in massima serie, sempre nella stessa stagione.\nIn carriera ha totalizzato complessivamente 31 presenze e 2 reti in Serie A e 206 presenze e 20 reti in B.\nAlessandria (1983-1987), Saviglianese e Cairese.\nNel 1983 lasci\u00f2 Verona per tornare, dopo otto anni, ad Alessandria. La nuova esperienza tra i grigi, caduti nel frattempo in Serie C2, dur\u00f2 fino al 1987. In questo periodo la squadra cinerina conquist\u00f2 tre terzi posti, non sufficienti per la promozione nella categoria superiore, ed una retrocessione in Interregionale, giunta al termine di una stagione tumultuosa per problemi economici che affliggevano la societ\u00e0: il veterano Manueli fu capitano di un gruppo di calciatori esordienti. Con 191 gare disputate \u00e8 il quattordicesimo calciatore pi\u00f9 presente in maglia grigia.\nPass\u00f2 poi alla Saviglianese ed infine alla Cairese, nel doppio ruolo di giocatore ed allenatore.\nAllenatore.\nDa allenatore vanta esperienze nelle prime squadre di Cairese e Derthona.\nA partire dal 1989 ha allenato a pi\u00f9 riprese le giovanili dell'Alessandria; nella stagione 1991-1992 fu anche vice allenatore della prima squadra, coadiuvando Giuseppe Sabadini. Nel 2011-2012 \u00e8 stato primo allenatore per due gare, nel periodo intercorso tra l'esonero di Alessio De Petrillo e l'ingaggio di Giuliano Sonzogni.\nDal 2005 al 2013 ha allenato le giovanili dell'Alessandria."}
{"id": "2091308", "revid": "1439131", "url": "https://it.wikipedia.org/wiki?curid=2091308", "title": "Daimler Motorkutsche", "text": "La Daimler Motorkutsche (o Motorwagen) \u00e8 una autovettura prodotta nel 1886 dalla Casa automobilistica tedesca Daimler Motoren Gesellschaft.\nProfilo e caratteristiche.\nSi tratta della prima autovettura realizzata dalla casa tedesca, ma i suoi primati non finiscono qui. \u00c8 anche la seconda autovettura nella storia a montare un motore a scoppio, la prima in assoluto \u00e8 stata la Benz Velociped, risalente a qualche mese prima. Inoltre si tratta della prima autovettura a quattro ruote, poich\u00e9 la \"Velociped\" era un triciclo.\nIn pratica, la \"Motorkutsche\" (che in tedesco significa carrozza a motore) consiste in una carrozza a quattro posti equipaggiata da un motore a scoppio. La carrozza \u00e8 stata costruita dal tedesco Wilhelm Wimpff (che quindi potrebbe essere considerato come il primo carrozziere automobilistico della storia) utilizzando una struttura in legno con rinforzi in acciaio. La Daimler la ordin\u00f2 l'8 marzo del 1886, pagandola 795 marchi. La carrozza venne consegnata alla Daimler nel mese di agosto.\nQuanto al motore, era progettato direttamente da Daimler con la collaborazione di Wilhelm Maybach, che supervisionava anche l'assemblaggio del motore presso la vicina officina di Esslingen. Tale motore era un monocilindrico verticale con misure di alesaggio e corsa pari a 70x120 mm, per una cilindrata di 462 cc. Tale motore era sistemato posteriormente, poco prima dell'asse posteriore, ed erogava inizialmente una potenza massima di 1.1 CV a 650 giri/min. La distribuzione era di tipo misto, cio\u00e8 possedeva una valvola di aspirazione in testa e una di scarico laterale. L'alimentazione si avvaleva invece di un carburatore a lambimento. L'accensione era ottenuta tramite un tubo incandescente che attraversava la camera di scoppio e veniva mantenuto sempre in temperatura da un bruciatore esterno.La trasmissione avveniva tramite un contralbero che dal motore trasmetteva il moto a due corone dentate fissate alle ruote. La macchina aveva solo due marce in avanti, selezionate tramite il tensionamento di due cinghie su di una puleggia o sull'altra, sistema che fungeva anche da frizione. Il freno era a pattini che agivano direttamente sulle ruote posteriori.\nLa prima uscita su strada avvenne nel marzo del 1887. Il raffreddamento, inizialmente ad aria, divenne in seguito raffreddato ad acqua, con un abbondante radiatore posteriore, ma di tipo aperto, d'altronde non esistevano ancora carenature di alcun tipo, per cui la meccanica, motore compreso, era esposta e visibile. Ciononostante, all'inizio la vettura soffriva di problemi derivanti dallo scarso raffreddamento del motore, con un consumo di acqua valutabile in 150 litri per 100\u00a0km. Perci\u00f2, la \"Motorkutsche\" pass\u00f2 nuovamente sotto i ferri della fabbrica e l'anno successivo il problema fu risolto, ma non solo: la vettura era leggermente pi\u00f9 potente ed arrivava ad erogare 1.5 CV.\nDal punto di vista telaistico, la \"Motorkutsche\" montava gi\u00e0 delle rudimentali sospensioni con molle a balestra sui due assi. Il telaio stesso era in legno con rinforzi in ferro.\nLa velocit\u00e0 massima raggiungibile dalla \"Motorkutsche\" era di 16\u201318 km/h.\nLe espressioni degli spettatori durante la prima uscita della \"Motorkutsche\" erano principalmente di stupore, ma i pi\u00f9 scettici parlavano addirittura di una carrozza mossa da forze demoniache!"}
{"id": "2091315", "revid": "599013", "url": "https://it.wikipedia.org/wiki?curid=2091315", "title": "Alex Stepney", "text": "Con il Manchester United ha vinto la Coppa dei Campioni 1967-1968, divenendo la prima squadra inglese a vincere il titolo europeo.\nCarriera.\nDopo aver fallito un provino con il Fulham, Stepney esord\u00ec nel calcio giocato nel 1963 con la maglia del . Dopo aver collezionato 137 presenze in campionato consecutive, Stepney fu ceduto al termine della stagione 1965-66 al Chelsea dove per\u00f2 non riusc\u00ec a trovare spazio nonostante l'allora allenatore Tommy Docherty avesse tentato di alternarlo, durante il campionato, con il portiere titolare Peter Bonetti.\nA tre mesi dal suo trasferimento al Chelsea, dopo un'apparizione con i \"Blues\", Stepney fu ceduto al Manchester United dove vinse il campionato alla sua prima stagione con i \"Red Devils\". L'anno seguente Stepney contribuir\u00e0 in maniera determinante alla vittoria del Manchester United in Coppa dei Campioni effettuando alcune parate decisive nel match finale. A questo periodo risale la prima ed unica presenza di Stepney in nazionale (in occasione di un'amichevole contro la nazionale svedese), in cui sar\u00e0 convocato fino al 1970 come portiere di riserva.\nDopo la vittoria in Europa, per il Manchester United inizi\u00f2 un declino dei risultati che culmin\u00f2 con la retrocessione in \"Second Division\" al termine della stagione 1973-74 (durante la quale segn\u00f2 due goal su rigore). Stepney rimase tra le file dei \"Red Devils\" fino al 1978, dopo aver vinto nella stagione precedente una FA Cup. Si ritir\u00f2 dal calcio giocato nel 1980, dopo aver militato per due anni nella squadra statunitense del Dallas Tornado. Fu protagonista, durante un match giocato con la sua squadra, di un episodio alquanto bizzarro. Del tentativo di richiamare l'attenzione dei suoi compagni di squadra, probabilmente per la troppa foga, si procur\u00f2 una slogatura alla mascella."}
{"id": "2091321", "revid": "287204", "url": "https://it.wikipedia.org/wiki?curid=2091321", "title": "Renato Negri", "text": "Biografia.\nNato nel 1968, Renato Negri si diplom\u00f2 in organo e composizione organistica con Stefano Innocenti presso il conservatorio Arrigo Boito di Parma.\nGi\u00e0 presidente, dal 1998 al 2007, dell'Associazione Italiana Organisti di Chiesa, Negri \u00e8 dal 2006 organista titolare del Teatro Municipale di Reggio Emilia. Nel 2009 ha fondato il gruppo \"Capella Regiensis\", del quale \u00e8 anche direttore e con il quale esegue principalmente le cantate di Bach.\nL'organo costruito da Pierpaolo Bigi nella chiesa di San Francesco da Paola all'Ospizio in Reggio Emilia, \u00e8 stato al centro di stagioni concertistiche ideate e dirette dallo stesso Negri cui hanno partecipato famosi organisti quali Gustav Leonhardt, Ton Koopman, Trevor Pinnock, Simon Preston e molti altri.\nRenato Negri \u00e8, dal 2005, ideatore e direttore artistico della rassegna \"Soli Deo Gloria, Organi, Suoni e Voci della Citt\u00e0\", promossa dall'Assessorato alla Cultura del Comune di Reggio E. ed ospitata nelle chiese e negli spazi museali di Reggio e della provincia.\nRenato Negri svolge un'intensa attivit\u00e0 concertistica in Italia e all'estero, con un repertorio prevalentemente incentrato sull'opera di Johann Sebastian Bach.\nAll'organo, in un unico concerto, ha eseguito l'integrale de \"L'arte della fuga\" BWV 1080.\nNel 2007 ha accompagnato all'organo del Duomo di Modena il flautista Andrea Griminelli durante i funerali di Luciano Pavarotti.\nNel 2008, per celebrare la riapertura della Cattedrale di Reggio Emilia al termine dei restauri, ha diretto quale maestro di concerto al cembalo la Messa in si minore BWV 232 di Bach, con il Coro del Friuli Venezia Giulia e l'orchestra ungherese Capella Savaria.\nCon lo stesso Coro e con l'Orchestra Regionale dell'Emilia Romagna a Reggio Emilia, Cortina d'Ampezzo e nella Basilica magistrale della Steccata a Parma ha diretto al cembalo, nel 2010, \nil Magnificat BWV 243a e la cantata BWV 80 di Bach.\nIl 23 dicembre 2012 ha tenuto un concerto in comune di San Felice sul Panaro nella chiesa di Rivara gravemente danneggiata dai terremoti del maggio 2012. \nDal 1996 al 2011 ha curato l'organizzazione e la promozione delle attivit\u00e0 musicali del Comune di Reggio Emilia, quale operatore culturale presso l'Assessorato alla Cultura e Universit\u00e0 dello stesso Comune.\nAttualmente Renato Negri insegna Organo all'Istituto Superiore di Studi Musicali di Reggio Emilia e Castelnovo ne' Monti, sede \"A.Peri\", che ospita l'organo meccanico Hillebrand donato dalla famiglia Ovi-Chicchi.\nIl giugno 2017 l'ha visto impegnato in una lunga tourn\u00e9e fra Vecchio e Nuovo Mondo: a Iowa Falls nello Iowa (Stati Uniti) presso la St. Matthew's By-the-Bridge Episcopal Church; a Vienna dove ha tenuto un concerto nella Peterskirche; a Valtice non lontano da Brno nella Repubblica Ceca nella chiesa parrocchiale dell'Assunzione di Nostra Signora. Nell'ottobre dello stesso anno ha partecipato alla diciassettesima edizione della \"Timorgelfest\" - Festival internazionale di musica organistica di Timi\u0219oara in Romania.\nNel marzo 2018 ha tenuto un concerto nella \"Bragernes kirke\" di Drammen (Norvegia); in dicembre \u00e8 stato protagonista del tradizionale concerto di fine anno nella prestigiosa \"Sala cu Org\u0103\" di Chi\u0219in\u0103u, capitale della Moldavia.\nNel 2019 ha compiuto una tourn\u00e9e in Russia, tenendo concerti a Mosca, San Pietroburgo, Perm' fino alla lontana Krasnoyarsk in Siberia. Ha inoltre tenuto concerti a Parigi in Saint-Nicolas-du-Chardonnet, nell'antica chiesa di Simuna (Estonia) e in due importanti templi di Vienna: la Schottenkirche e la Peterskirche.\nHa partecipato al Festival Zipoli di Prato e, come membro della giuria, al concorso internazionale \"Timorgelfest\" di Timisoara.\nA scopo didattico e divulgativo tiene concerti sull'Organo virtuale \"Hauptwerk\"."}
{"id": "2091322", "revid": "647919", "url": "https://it.wikipedia.org/wiki?curid=2091322", "title": "Valore militare", "text": ""}
{"id": "2091325", "revid": "640277", "url": "https://it.wikipedia.org/wiki?curid=2091325", "title": "BFS edizioni", "text": "BFS edizioni (acronimo di Biblioteca Franco Serantini) \u00e8 una casa editrice italiana\nfondata a Pisa nel 1992 e ha sviluppato le proprie attivit\u00e0 continuando una precedente piccola esperienza editoriale che si era sviluppata tra il 1985 e il 1991.\nOrientamento.\nLa casa editrice si pone come uno spazio di ricerca storico-scientifica per un'analisi critica, non conformista ed antiautoritaria, della storia sociale e politica tra Otto e Novecento.\nGli autori, curatori e collaboratori si raccolgono attorno alla Biblioteca Franco Serantini \u2013 archivio e centro di documentazione di storia sociale e contemporanea \u2013 nata nel 1979 che \u00e8 specializzata nella storia politica dalla Rivoluzione francese ai giorni nostri: storia del movimento libertario, operaio e sindacale, storia dell'antifascismo e della Resistenza, storia dei \"pensieri eretici\", delle organizzazioni di base, storia dei movimenti delle donne, studenteschi e di contestazione degli anni sessanta e settanta.\nTemi prediletti dalle pubblicazioni della BFS edizioni sono la storia dell'anarchismo; del movimento operaio e sindacale; dell'antifascismo e della Resistenza; dell'antiautoritarismo e della nonviolenza. Inoltre, ha ampliato i suoi interessi, alle culture alternative, al cinema, al teatro e all'arte d'avanguardia, alle problematiche ambientali, alle trasformazioni del mondo del lavoro e dell'economia, ai movimenti sociali.\nLa BFS edizioni \u00e8 tra i soci fondatori dell'Osservatorio degli editori indipendenti (ODEI.\nCollane e opere principali.\nAttualmente la casa editrice ha oltre 200 titoli in catalogo e le sue principali collane sono: \u201cCultura storica\u201d, \u201cMateriaprima\u201d, \u201cReprint\u201d e \u201cQuaderni della Rivista storica dell'anarchismo\u201d.\nTra le opere pi\u00f9 importanti pubblicate dalla casa editrice si ricordano i due volumi del \"Dizionario biografico degli anarchici italiani\"; la \u00abRivista storica dell'anarchismo\u00bb, semestrale di studi e ricerche storiche uscito per dieci anni tra il 1994 e il 2004; il testo del sociologo francese Alain Bihr, \"Dall'assalto al cielo all'alternativa\"; \"Il sovversivo: vita e morte dell'anarchico Serantini\" di Corrado Stajano; \"Anni sessanta comincia la danza\" di Diego Giachetti; \"In Tibet \"di Flaviano Bianchini; \"Nostra patria \u00e8 il mondo intero: Pietro Gori nel movimento operaio e libertario italiano e internazionale\" a cura di M. Antonioli, F. Bertolucci e R. Giulianelli; \"Cafiero \"di Masini; \"MIgrantes\" di Flaviano Bianchini; \"La prossima rivoluzione\" di Murray Bookchin."}
{"id": "2091326", "revid": "327094", "url": "https://it.wikipedia.org/wiki?curid=2091326", "title": "Coppa della Colombia", "text": ""}
{"id": "2091327", "revid": "2033069", "url": "https://it.wikipedia.org/wiki?curid=2091327", "title": "Brut (profumo)", "text": "Brut \u00e8 una linea di profumi per uomo, creata nel 1964, il azienda olandese-britannica Unilever. Intorno ad esso la Faberg\u00e9 ha sviluppato una linea di prodotti per la bellezza maschile.\nStoria.\nLanciato nel 1964, il marchio Brut fu il primo a proporre in Francia un profumo Foug\u00e8re aromatico, il \"Brut Original\". Nel 1973, viene lanciato il \"Brut 33\", un'eau de cologne. In seguito a questo successo, la Brut decide, nel 1977, di lanciare il prodotto nelle grandi superfici per raggiungere un pubblico pi\u00f9 vasto.\nNel 1989, Unilever rileva il marchio Brut dalla Faberg\u00e9, da questo momento, il prodotto non \u00e8 pi\u00f9 commercializzato come \"Brut de Faberg\u00e9\" ma come \"Brut Parfums Prestige \u2013 Paris 1965\"; nel settembre 2003, la Unilever ha ceduto il marchio Brut nelle Americhe alla Helen of Troy.\nI prodotti Brut sono prodotti e distribuiti direttamente dalla Unilever in Francia, Regno Unito, Irlanda e Sudafrica e su licenza da SDL Group in Asia e Africa, indipendentemente dalla Helen of Troy nelle Americhe e, infine, in Australia i prodotti Brut sono prodotti localmente e distribuiti dalla PharmaCare Laboratories.\nImballaggio.\nIl flacone originale dell'eau de toilette maschile \"Brut\", prevedeva una bottiglia di colore verde scuro dal lungo collo e con il tappo argentato, cos\u00ec come la \"medaglia\" appesa al collo della bottiglietta dove vi era il logo Brut. Per il mercato statunitense tale packaging \u00e8 quasi rimasto invariato, in anni pi\u00f9 recenti il flacone \u00e8 stato \"modernizzato\" pur mantenendo la forma a bottiglia; mentre per il mercato europeo, in anni pi\u00f9 recenti, si \u00e8 optato per un flacone trasparente pi\u00f9 tradizionale (rettangolare ma arrotondato) con tappo verde. Il logo \"Brut\" invece \u00e8 rimasto inalterato negli anni. \nIl packaging \"Unilever\" prevede una bottiglia di vetro rettangolare arrotondata trasparente con tappo grigio per l'eau de toilette e una confezione in alluminio cilindrica (verde per l\"'original\", grigio scuro per il \"musk\", azzurro per la \"sport style\") con tappo grigio per il deodorante spray.\nTestimonials.\nPubblicizzato quasi sempre intorno all'idea del \"profumo dell'uomo\" (\u00ab\"Brut, l'essence de l'homme\"\u00bb e \u00ab\"The Essence of Man\"\u00bb), i testimonial scelti per pubblicizzare il prodotto sono sempre stati scelti nel mondo dello sport ed in particolare del rugby. \nFra i primi a prestare il proprio volto a \"Brut\" si ricordano il giocatore di football americano Joe Namath, il giocatore di baseball Hank Aaron, il giocatore di basket Wilt Chamberlain fino ad arrivare a Muhammad Ali. \nIl pilota Allan Moffat nel 1973 guid\u00f2 una Ford Mustang Trans-Am e nel 1975 una Ford Falcon XB entrambe sponsorizzate da \"Brut 33\". \nNegli anni settanta il prodotto \u00e8 stato rappresentato tra gli altri dai calciatori Pel\u00e9, Franz Beckenbauer, Kevin Keegan, dal tennista Adriano Panatta e dal motociclista Barry Sheene. Negli anni ottanta fu utilizzato anche il calciatore inglese Paul Gascoigne. \nBrut era inoltre il profumo preferito di Elvis Presley. Nel novembre 2013, il prodotto \u00e8 pubblicizzato dall'attore francese Samuel Le Bihan. Nel 2015, Jim Harbaugh fu citato come un \"uomo Brut\".\nProdotti.\nVarianti.\nLa prima variante al classico \"Brut\" (ridenominato poi \"Brut Original\") fu nel 1974, con la sua versione economica denominata \"Brut 33\", il numero 33 rappresentava la percentuale di prodotto rispetto all'eau de toilette originale. \nNel 1983 si un\u00ec un'altra variante: il \"Brut 33 musk\", la cui profumazione \u00e8 molto simile al 33, ma con una punta di cuoio e di muschio che lo rende pi\u00f9 caldo. \nDopo che la Faberg\u00e9 fu rilevata dalla multinazionale Unilever, la classica fragranza Brut fu ribattezzata \"Brut Original\", e venduta in confezioni di colore verde, per distinguerla dalle sue nuove varianti: \"Brut Musk\" (confezione grigia), \"Brut Oc\u00e9ans\" (confezione blu) e \"Brut Passion\" (confezione rossa).\nLinea.\nLa linea (sia nella versione classica, sia in quella denominata \"33\" e \"33 Musk\") almeno sino agli anni ottanta comprendeva: l'after shave (dopobarba), lo splah-on (colonia tonificante dopo doccia), la schiuma da barba, il sapone, lo shampoo, la lacca maschile spray, il doccia-gel e il bagno schiuma, oltre che i pi\u00f9 noti deodoranti antitraspiranti in stick ed in spray.\nLa linea attuale (2016) comprende eau de toilette, deodoranti, antitraspiranti e dopobarba, con variazioni a seconda dei paesi di commercializzazione:"}
{"id": "2091335", "revid": "729019", "url": "https://it.wikipedia.org/wiki?curid=2091335", "title": "Andrea Bacchetti (rugbista)", "text": "Biografia.\nNativo di Rovigo, si avvicin\u00f2 alla disciplina del rugby all'et\u00e0 di 6 anni, crescendo rugbisticamente nel club cittadino.\nNel 2006, dopo alcuni test fisici col club di , trascorse una pre-stagione in Francia nella seconda squadra del ; ad ottobre dello stesso anno fece ritorno al , nel campionato italiano Super 10, conquistando quattro volte la maglia da titolare.\nGi\u00e0 rugbista d'interesse nazionale, selezionato da Gianluca Guidi in nazionale Under-21, nel corso dei \"test match\" autunnali del 2008 il C.T. della nazionale maggiore, Nick Mallett, lo inser\u00ec nei convocati, unico giocatore della rosa senza presenze internazionali insieme a Toniolatti. L'esordio in nazionale, tuttavia, avvenne nel corso del Sei Nazioni 2009, dove disput\u00f2 gli incontri con e . Successivamente, dal 2009 al 2012 venne pi\u00f9 volte selezionato nell' che disputava la Nations Cup.\nDopo 7 stagioni a Rovigo, 108 presenze e 31 mete marcate in campionato, nonch\u00e9 due incontri da \"permit player\" con le nel Pro12 2012-13, nel 2012 si trasfer\u00ec a Roma ingaggiato dalle ; rimase 6 stagioni con i cremisi, aggiudicandosi il Trofeo Eccellenza 2013-14 e segnando 34 mete in 95 presenze in Eccellenza.\nTerminata l'esperienza coi poliziotti, nel 2019 fece ritorno nel suo club d'origine a Rovigo, con cui vinse la Coppa Italia 2019-20 e il campionato italiano nel 2020-21."}
{"id": "2091338", "revid": "729019", "url": "https://it.wikipedia.org/wiki?curid=2091338", "title": "Island Games 2005", "text": "I NatWest Island Games 2001 (it. \"Giochi delle Isole 2001\"), undicesima edizione della competizione, si svolsero sulle Isole Shetland dal 9 al 15 luglio 2005.\nSport.\nLe 14 discipline scelte per i Giochi erano:"}
{"id": "2091342", "revid": "2192930", "url": "https://it.wikipedia.org/wiki?curid=2091342", "title": "Nuova rivista storica", "text": "La Nuova rivista storica \u00e8 un periodico quadrimestrale di scienze storiche fondato nel 1917 da Corrado Barbagallo e pubblicato dalla Societ\u00e0 editrice Dante Alighieri.\nStoria.\nNuova rivista storica \u00e8 stata fondata nel 1917 da Corrado Barbagallo su un progetto che aveva visto l'impegno di numerosi storici \u2013 Arrigo Solmi, Gioacchino Volpe, Guido Porzio, Antonio Anzillotti, Ettore Rota \u2013 inteso a dare maggiore spazio alla vita e alla politica da cui nel passato la storiografia attingeva il suo nutrimento pi\u00f9 vitale, nei confronti del metodo critico-storico ereditato dalla storiografia tedesca che la stava trasformando in filologia, paleografia, diplomatica e cos\u00ec via perdendo di vista il panorama e gli interessi generali.\nLa redazione era composta da Barbagallo, Anzillotti, Porzio e Rota, avendo Volpe ritenuto di ritirarsi. Malgrado lo scoppio della Prima guerra mondiale, la rivista ebbe un notevole successo verificabile dal numero dei collaboratori e degli articoli che venivano regolarmente pubblicati, mentre nel 1930 la redazione si andava rinnovando con l'ingresso di Gino Luzzatto, con compiti di coordinamento, e di Piero Pieri, in un regime che non vedeva di buon occhio la rivista e la sua impostazione, il che condusse nel 1932 a una campagna di stampa critica e ostile che per\u00f2 non danneggi\u00f2 pi\u00f9 di tanto il periodico che super\u00f2, riducendo il numero dei fascicoli e delle pagine, anche la Seconda guerra mondiale e il dopoguerra. Nel 1942 scomparve dai fascicoli il nome di Gino Luzzatto colpito dalle leggi razziali, vi ritorn\u00f2 soltanto a guerra finita.\nNel 1952 mor\u00ec Corrado Barbagallo e nel 1958 Guido Porzio. A fianco di Luzzatto vi furono Domenico Demarco, Piero Pieri e Nino Valeri. Nel 1963, Luzzatto, stanco e malato, pass\u00f2 la rivista a Giuseppe Martini, allora professore ordinario di Storia medioevale alla Statale di Milano. Nel primo fascicolo del 1964, in coincidenza del cambio di direzione, scomparve dalla copertina il nome Albrighi, Segati &amp; c. editori e rimase quello della Societ\u00e0 editrice Dante Alighieri: dal 1952 la testata della rivista era divenuta di propriet\u00e0 dell'ingegner Silvano Spinelli, scomparso il 28 dicembre 2002, ed \u00e8 ora guidata dal figlio Mauro. La rivista, fedele nella sua linea editoriale ai principi che ne hanno informato l'attivit\u00e0 fin dalla sua fondazione, \u00e8 aperta a tutti gli studiosi di storia, a qualunque corrente storiografica o ideologica appartengano.\nGiuseppe Martini diresse il periodico fino alla sua morte nel 1979, in anni molto difficili sia per l'universit\u00e0 che per gli studi storici, senza alcuna flessione nel suo programma di impegno serio e costruttivo. Gli subentr\u00f2 per qualche anno Alberto Boscolo e quando egli lasci\u00f2 Milano per assumere la cattedra di Storia medioevale a Tor Vergata a Roma, nella direzione gli successe Gigliola Soldi Rondinini, allora ordinario a sua volta di Storia medioevale, che la dirige tuttora, affiancata dal condirettore Eugenio Di Rienzo ordinario di Storia moderna alla Sapienza di Roma.\nDirettori responsabili.\nI direttori responsabili che si sono susseguiti alla guida della rivista sono:\nComitato editoriale della Rivista.\nIl Comitato editoriale della rivista \u00e8 cos\u00ec composto (aggiornamento maggio 2020):\nBiblioteca di Nuova rivista storica.\nLa Biblioteca di Nuova rivista storica \u00e8 una collana di pubblicazioni che affianca i numeri della rivista; in essa sono stati finora pubblicati 49 quaderni.\nI pi\u00f9 recenti volumi pubblicati nella collana sono:"}
{"id": "2091356", "revid": "241649", "url": "https://it.wikipedia.org/wiki?curid=2091356", "title": "D'Alembertiano", "text": ""}
{"id": "2091362", "revid": "161374", "url": "https://it.wikipedia.org/wiki?curid=2091362", "title": "Villa greppi gonzaga", "text": ""}
{"id": "2091378", "revid": "105193160", "url": "https://it.wikipedia.org/wiki?curid=2091378", "title": "Uccio Magliona", "text": "Pilota molto veloce, ma poco dotato economicamente, \u00e8 noto per essersi fatto strada nell'ambito delle competizioni, grazie a notevoli sacrifici e tramite la propria attivit\u00e0 imprenditoriale, ossia un'impresa di costruzioni edili.\nEstremamente coriaceo e combattivo, \u00e8 caratterizzato da una notevole forza di volont\u00e0 e umilt\u00e0, e da doti tecniche fuori dal comune.\nMagliona infatti, \u00e8 stato protagonista nelle gare italiane di velocit\u00e0 in salita degli anni settanta e ottanta.\nDi norma guidava prototipi Osella Corse, motorizzati BMW, e in pi\u00f9 di un'occasione si \u00e8 messo in luce, sfidando il \"Re delle montagne\" Mauro Nesti, ritenuto il migliore di sempre in questa categoria.\nOltre ad , Uccio Magliona ha avuto modo di confrontarsi con un altro mostro sacro, quale Ezio Baribbi, .\n, assieme a Sergio Farris e Franco Locci.\nAncora oggi partecipa, seppur senza costanza ad alcune competizioni, ma soprattutto a lui si deve il circuito di Mores, primo ed unico vero e proprio autodromo sardo, a cui lavora a tempo pieno, e di cui \u00e8 direttore.\nUccio Magliona \u00e8 anche il padre di Omar Magliona, che ha raccolto il testimone del genitore, ottenendo risultati brillanti nella stessa disciplina e gareggiando anche nel Campionato europeo della montagna."}
{"id": "2091387", "revid": "1005847", "url": "https://it.wikipedia.org/wiki?curid=2091387", "title": "Alderano Cybo-Malaspina (1613-1700)", "text": "Biografia.\nFiglio cadetto di Carlo I Cybo-Malaspina, principe del ducato di Massa e Carrara, e di sua moglie Brigida Spinola, venne avviato giovanissimo alla carriera ecclesiastica. Prelato domestico di papa Urbano VIII, referendario di Segnatura nel 1641, maggiordomo pontificio e prefetto dei Sacri Palazzi Apostolici nel 1644, nel concistoro del 6 marzo 1645 papa Innocenzo X lo cre\u00f2 cardinale del titolo di Santa Pudenziana (venne traslato, il 30 gennaio 1668, a quello di Santa Prassede e poi, il 13 settembre 1677, a quello di San Lorenzo in Lucina).\nRivest\u00ec la carica di legato in varie citt\u00e0 e province dello Stato Pontificio: Urbino (dal 1646 al 1648), Romagna (dal 1648 al 1651), Ferrara (dal 1651).\nFu sovrintendente generale degli Stati Pontifici.\nIl 24 aprile 1656 venne eletto vescovo di Jesi, carica che ricopr\u00ec fino al 10 settembre 1671.\nDal 23 settembre 1676 al 12 agosto 1689 collabor\u00f2 come Segretario di Stato alla politica di papa Innocenzo XI, partecipando alle vicende che portarono alla condanna del quietismo; fu legato pontificio ad Avignone dal 1677 al 1690, segretario della Suprema Congregazione dell'Inquisizione Romana ed Universale, prefetto della Congregazione dei Riti e segretario della Congregazione Concistoriale.\nNel 1679 Palestrina venne nominato vescovo suburbicario di Frascati: nel 1680 fu traslato alla sede suburbicaria di Porto-Santa Rufina e, divenuto decano del Sacro Collegio (15 febbraio 1683), alla sede suburbicaria di Velletri e di Ostia.\nEbbe due figli naturali da madre sconosciuta: Orazio, chierico regolare della Compagnia di Ges\u00f9 (1650 circa - Roma, 1713) e Ottavio, cavaliere professo dell'Ordine di Malta (\u2020 Roma nel 1701).\n\u00c8 sepolto nella cappella Cybo della basilica di Santa Maria del Popolo di Roma.\nSuccessione apostolica.\nLa successione apostolica \u00e8:"}
{"id": "2091393", "revid": "729019", "url": "https://it.wikipedia.org/wiki?curid=2091393", "title": "Gr\u00e9gory Arganese", "text": "Biografia.\nFiglio del tallonatore italiano Marco Arganese, da sempre nel Castres, Gr\u00e9gory \u00e8 cresciuto alternando il rugby al calcio; una volta scelta la disciplina sportiva del padre, esord\u00ec nel Castres nel 2004; in possesso di doppia cittadinanza, fu utilizzato per le selezioni Under-19 e Under-21 dell'Italia.\nPassato nel 2005 al Montauban in seconda divisione, guadagn\u00f2 alla sua prima stagione la promozione nel Top 14, e fu selezionato per la Nazionale A italiana.\nA tutto il 2008 non \u00e8 stato mai convocato per la Nazionale maggiore."}
{"id": "2091397", "revid": "339392", "url": "https://it.wikipedia.org/wiki?curid=2091397", "title": "Alderano Cibo", "text": ""}
{"id": "2091403", "revid": "1543377", "url": "https://it.wikipedia.org/wiki?curid=2091403", "title": "Las Hurdes", "text": "Las Hurdes (o Las Jurdis in estremadurano) \u00e8 una \"comarca\" situata nella comunit\u00e0 autonoma dell'Estremadura (Spagna), nella provincia di C\u00e1ceres.\nStoria.\n\u00c8 una terra montagnosa dal clima mediterraneo, l'attivit\u00e0 principale \u00e8 l'agricoltura. La popolazione ha vissuto per secoli in una situazione di povert\u00e0 e di disagio economico da cui \u00e8 uscita solo nella seconda met\u00e0 del Novecento. Ne fanno parte i municipi di Caminomorisco, Ladrillar, Nu\u00f1omoral, Pinofranqueado e Casares de las Hurdes. Non lontano \u00e8 situata la citt\u00e0 di Plasencia (ricca di antichit\u00e0 romane).\nDella \"comarca\" parla il documentario di Luis Bu\u00f1uel \"Terra senza pane\" (\"Las Hurdes\", 1932), girato quando ancora tali terre si trovavano in uno stato di abbandono, sottosviluppo e miseria.."}
{"id": "2091406", "revid": "110849726", "url": "https://it.wikipedia.org/wiki?curid=2091406", "title": "Corsa con i cani da slitta", "text": "La corsa con i cani da slitta (anche indicata con i termini inglesi \"sleddog\", \"sled dog racing\" o \"dog sled racing\" (da \"sled\", slitta, \"dog\", cane, e \"racing\", sport)) \u00e8 uno sport invernale praticato su slitte trainate da cani e guidate da un conduttore, detto con termine inglese \"musher\".\nDescrizione.\nDi norma praticato sulla neve con cani di razza nordica come il Siberian Husky, l'Alaskan Malamute, il Samoiedo, il Groenlandese o con qualsiasi altra razza ed incroci, \u00e8 possibile correre anche su sterrato in sella a carrelli a 4/3 ruote, in bicicletta, e anche usare cani di razze differenti. L'utilizzo di cani di razza nordica s'addice naturalmente alle temperature rigide alle quali si sottopone il team in corsa, mentre la purezza della razza \u00e8 resa necessaria per l'equit\u00e0 delle condizioni di prestazione, oltre che per preservare la razza stessa da impoverimenti delle linee genetiche originali.\nCi sono quattro specialit\u00e0: lo sprint, la media distanza, i long trail e le stage race. La sprint consiste in un percorso di pochi chilometri, invece la media distanza \u00e8 una via di mezzo tra la sprint e la long trail perch\u00e9 la long trail consiste soprattutto nella resistenza dei cani e del musher. Le stage race sono le grandi corse a tappe come la famosissima Iditarod, la Yukon Quest e la francese La Grande Odyssee. Si annoverava tra le grandi stage race anche la Alpirod. Le gare pi\u00f9 importanti e pi\u00f9 difficili si svolgono nei paesi del nord Europa, ma \u00e8 ormai diffuso anche in Italia non solo sulle Alpi ma anche in Appennino. La prima e pi\u00f9 importante Traversata appenninica \"Balla coi lupi\" si svolge da dieci anni nel Parco nazionale dell'appennino tosco-emiliano e vede al via una quindicina di equipaggi provenienti da tutta Italia. Anche al Sud Italia, specialmente nella Sila calabrese e nel Pollino, con gare che continuano anche la notte.\nCome per tutti gli sport esistono delle federazioni internazionali suddivise in pura razza e non.\nLa pi\u00f9 importante al Mondo \u00e8 la IFSS Federazione Mondiale aperta a tutte le razze e non e presente su tutti i continenti; \u00e8 l'unica federazione per lo sleddog al mondo riconosciuta dal GAISF l'associazione Mondiale delle federazioni riconosciuta dal CIO.\nA livello Europeo, ci sono l'ESDRA Federazione Mondiale aperta a tutte le razze e socio fondatore e membro della IFSS , la FISTC e la WSA due Federazioni solo di razze nordiche operanti esclusivamente sul territorio Europeo anche se annoverano qualche membro extraeuropeo.\nIn Italia esistono numerosi club, la Federazione Italiana Musher Sleddog Sport F.I.M.S.S. la quale ha presentato regolare domanda al CONI per il riconoscimento come Disciplina Sportiva Associata protocollo n. 10.750 e che detiene gli accrediti pi\u00f9 importanti cio\u00e8 quelli I.F.S.S. ESDRA e FISTC questi ultimi in condivisione con il Club Italiano Sleddog , la ASD Antartica Associazione Italiana Sleddog e ASD Lucky sleddog Club South Tyrol che detengono in condivisione gli accrediti WSA , la F.I.S.C. Federazione Italiana Sport Cinofili partner esclusivo della F.I.M.S.S. e numerosi altri piccoli club e associazioni di sleddog.\nSul territorio, la Federazione Italiana Musher Sleddog Sport F.I.M.S.S ha istituito dei centri permanenti per l'insegnamento e la pratica dello sleddog:\nCategorie.\nLe categorie dello sleddog si dividono in due gruppi: su neve o su terra.\nLe categorie su neve sono:\nLe categorie su terra sono:"}
{"id": "2091411", "revid": "1543377", "url": "https://it.wikipedia.org/wiki?curid=2091411", "title": "NBA All-Star Game 1983", "text": "L'NBA All-Star Game 1983, svoltosi a Los Angeles, vide la vittoria finale della Eastern Conference sulla Western Conference per 132 a 123.\nJulius Erving, dei Philadelphia 76ers, fu nominato MVP della partita."}
{"id": "2091415", "revid": "466539", "url": "https://it.wikipedia.org/wiki?curid=2091415", "title": "Josiane Tanzilli", "text": "Biografia.\nAttrice di teatro e cantante fra la fine degli anni sessanta e l'inizio degli anni settanta, venne scelta da Federico Fellini per la parte della \"Volpina\" in \"Amarcord\" (1973). In un articolo sul film \"Number One\", Josiane Tanzilli \u00e8 stata annunciata come \"Josiane Mariet\". Nel film, interpreta Deborah Garned, la controfigura cinematografica del modello di ruolo della vita reale Talitha Pol, morta di overdose, sdraiata nuda su un letto all'inizio. La sua carriera nel cinema dur\u00f2 soltanto pochi anni, terminando con un altro ruolo felliniano ne \"La citt\u00e0 delle donne\" (1980). "}
{"id": "2091419", "revid": "339392", "url": "https://it.wikipedia.org/wiki?curid=2091419", "title": "G Max", "text": ""}
{"id": "2091420", "revid": "36426", "url": "https://it.wikipedia.org/wiki?curid=2091420", "title": "Biomeccanica", "text": "La biomeccanica \u00e8 l'applicazione dei principi della meccanica agli organismi viventi (sia animali sia vegetali). In particolare, la biomeccanica analizza il comportamento delle strutture fisiologiche quando sono sottoposte a sollecitazioni statiche o dinamiche. \u00c8 strettamente correlata alla bioingegneria, all'ortoprotesica, alla chinesiologia (quest'ultima infatti si occupa tra l'altro della biomeccanica degli esseri umani) e all'ingegneria tissutale.\nStoria, applicazioni e strumenti.\nSi deve ad Aristotele uno dei primi testi di biomeccanica, chiamato \"De Motu Animalium\".\nTra le varie applicazioni della biomeccanica, si annoverano applicazioni in campo militare (come distribuire meglio il peso dell'equipaggiamento di un soldato), nel campo sportivo (come aumentare le prestazioni degli atleti) e nel campo biomedico (costruzione di arti artificiali).\nLa biomeccanica \u00e8 stata anche impiegata per misurare le prestazioni nella corsa dei cavalli e nello studio dei microrganismi acquatici. La biomeccanica \u00e8 anche stata impiegata per studiare il comportamento di animali ormai estinti.\nSpesso nell'ambito della biomeccanica si fa uso di software di simulazione, in modo da ottenere un modello fisico del modello reale; in questa maniera, \u00e8 possibile prevedere quale sar\u00e0 la risposta delle sollecitazioni meccaniche sul modello reale indirettamente, a partire dal modello impiegato nella simulazione."}
{"id": "2091429", "revid": "47767", "url": "https://it.wikipedia.org/wiki?curid=2091429", "title": "Alia (nome)", "text": "Alia \u00e8 un nome proprio di persona femminile.\nOrigine e diffusione.\nIl nome Alia ha due diverse etimologie, identificanti nomi differenti sebbene identici.\nNel primo caso si tratta di una variante del nome arabo \u0639\u0644\u064a\u0627\u0621 (\"Alya\"), che significa \"cielo\", \"paradiso\", \"elevatezza\".\nNel secondo caso risulta una variante di Aliah, versione anglicizzata di Aliya. Aliya, a sua volta, ha due etimologie: pu\u00f2 essere un nome ebraico (\u05e2\u05dc\u05b4\u05d9\u05b8\u05bc\u05d4, scritto sia \"Aliya\" che \"Aliyah\") che significa \"ascendere\", \"salire\", oppure una variante dell'arabo \u0639\u0644\u064a\u0651\u0629 (\"Aliyah\"), femminile di Ali, che significa \"alto\", \"esaltato\", \"sublime\".\nAliyah \u00e8 anche il termine utilizzato in ebraico per indicare l'immigrazione ebraica nella terra di Israele.\nOnomastico.\nIl nome \u00e8 adespota, cio\u00e8 non \u00e8 portato da alcuna santa, quindi l'onomastico ricade il 1\u00ba novembre ad Ognissanti."}
{"id": "2091430", "revid": "125345121", "url": "https://it.wikipedia.org/wiki?curid=2091430", "title": "Simba", "text": "Simba \u00e8 un personaggio immaginario della Disney; \u00e8 il leone protagonista del film del 1994 \"Il re leone\" e del suo omonimo remake del 2019, e co-protagonista nel film \"Il re leone II - Il regno di Simba\", personaggio secondario nel film \"Il re leone - Hakuna Matata\" e nelle serie animate \"Timon e Pumbaa\" e \"The Lion Guard\".\nInizialmente \u00e8 l'erede al trono della \"Rupe dei Re\", in quanto figlio di Mufasa, il re della savana. In seguito, succeder\u00e0 al padre e regner\u00e0 su tutti gli animali dell'Africa, come Re Leone.\nIn swahili, \"simba\" significa \"leone\".\nBiografia.\nFilm.\n\"Il re leone\".\nNel primo film, Simba \u00e8 figlio di Mufasa e Sarabi, i leoni sovrani della savana africana. Fin da piccolo, il padre (che stima moltissimo) gli spiega come comportarsi per essere un re saggio e responsabile, ma il cucciolo preferisce sognare a quanto sar\u00e0 bella la vita quando sar\u00e0 il re e potr\u00e0 fare tutto quello che vorr\u00e0. Un giorno lo zio Scar, che trama per uccidere Simba e Mufasa per diventare re, parla al nipote di un posto chiamato Cimitero degli Elefanti: Simba, incuriosito, si reca di nascosto al Cimitero assieme alla sua migliore amica Nala. Qui per\u00f2 i due vengono attaccati dalle tre iene Shenzi, Ed e Banzai, al servizio di Scar, ma vengono salvati da Mufasa, che attacca e scaccia le iene. Quella sera, Mufasa rimprovera il figlio per essere andato al Cimitero degli Elefanti e aver messo in pericolo se stesso e Nala. Poco dopo per\u00f2 i due si riappacificano affettuosamente; Mufasa, guardando il cielo stellato, dice a Simba che i grandi re del passato li guardano e proteggono da lass\u00f9.\nIl giorno seguente, Scar porta Simba in una gola spiegandogli che suo padre vuole fargli una sorpresa e suggerendogli, prima di andarsene, di allenare il suo ruggito nell'attesa. Poco dopo per\u00f2 Shenzi, Ed e Banzai, come pianificato da Scar attaccano un immenso branco di gnu: la mandria impazzita si riversa nella gola dove si trova Simba. Mufasa, avvertito apposta dal fratello, accorre e salva il figlio, ma nel tentativo di scalare la gola viene scagliato nel precipizio da Scar e travolto dagli gnu in fuga. Simba, passata la mandria, si reca davanti al cadavere del padre e piange disperato. Scar sopraggiunge, fingendo di consolarlo e poi accusandolo di aver causato la morte di suo padre. Lo zio intima a Simba di fuggire e non tornare mai pi\u00f9, visto che nessuno lo vorrebbe per quello che ha fatto. Il leoncino, in fuga, viene inseguito dalle iene, ma riesce a salvarsi gettandosi in una foresta di rovi e poi fuggendo nel deserto.\nOrmai lontano, il leoncino incontra Timon e Pumbaa (rispettivamente un suricato e un facocero) e comincia a seguire la loro filosofia dell'Hakuna Matata cio\u00e8 \"Vivere Senza Pensieri\" (e ovviamente senza responsabilit\u00e0), crescendo con loro e lasciandosi alle spalle tutto il suo passato. Un giorno, per\u00f2, il leone, ormai adulto, incontra nuovamente Nala, la sua amica d'infanzia. Tra i due nasce l'amore, ma quando la leonessa tenta di convincerlo a tornare e riprendersi il suo legittimo posto come sovrano (nel frattempo usurpato da Scar), lui si rifiuta ostinatamente, perch\u00e9 prova paura nel venire nuovamente a contatto con il suo passato. L'incontro per\u00f2, turba profondamente Simba che comincia ad avere dei dubbi sul suo stile di vita attuale.\n\u00c8 a questo punto che entra in scena il saggio babbuino Rafiki, che lo aiuta a guardare dentro di s\u00e9 e a parlare con lo spirito di Mufasa; quest'ultimo gli dice di ricordarsi chi veramente \u00e8, e lo esorta a riprendere il posto che gli spetta, alla \"Rupe dei Re\".\nSimba, insieme a Nala, Timon e Pumbaa, giunge alla Rupe dei Re proprio dopo che Scar ha aggredito sua madre, Sarabi. Furioso, Simba ordina allo zio di farsi da parte, ma proprio allora Scar, con le iene dalla sua parte, costringe il nipote ad ammettere che \u00e8 stato lui a causare la morte di Mufasa. Simba, incalzato da Scar, scivola gi\u00f9 dal ciglio della Rupe, rimanendo aggrappato sul bordo, mentre un fulmine si schianta e fa scoppiare un incendio. Scar, certo del suo trionfo e in procinto di gettare il nipote tra le fiamme, rivela a Simba di essere stato lui a uccidere Mufasa: Simba, mosso dalla rabbia, ritrova l'energia e si scaglia su Scar, che costretto al suolo, rivela ad alta voce la verit\u00e0. Ha inizio una tremenda battaglia tra le leonesse e le iene, mentre Simba insegue Scar sulla Rupe: il perfido zio, messo all'angolo, tenta di addossare la colpa alle iene e finge di sottomettersi, ma poi attacca a tradimento Simba: i due leoni combattono e alla fine Simba getta Scar nel precipizio. Scar, sopravvissuto, viene circondato e divorato dalle iene fameliche e indispettite per il suo tradimento, la pioggia estingue l'incendio e Simba, vinta la battaglia, diventa finalmente il re del Terre del Branco, accoppiandosi con Nala e avendo una figlia, che sar\u00e0 presentata davanti agli altri animali proprio come Rafiki fece con Simba.\n\"Il re leone II - Il regno di Simba\".\nNel secondo film, Simba \u00e8 diventato padre di Kiara, una cucciola giocosa e cocciuta; \u00e8 diventato un re saggio e rispettoso, impegnato seguire alla perfezione l'esempio e le orme del padre (che in alcuni momenti lo guida ancora). Purtroppo, manifesta comunque due grandi debolezze, entrambe correlate al proprio passato e per le quali le sue indubbie qualit\u00e0 di sovrano sembrano vacillare: la prima \u00e8 il pregiudizio verso i leoni rinnegati, per i quali mostra un'ostilit\u00e0 che solo la moglie e la figlia sembrano riuscire a placare; la seconda \u00e8 il difficile compito di fare il padre, dato che i traumi vissuti quando era cucciolo lo hanno reso iper-protettivo con la figlia, rifiutandosi di lasciarla mai veramente sola.\nSi preoccupa quando la figlia si innamora di Kovu, figlio della malvagia Zira e erede di Scar. Sotto consiglio della moglie, decide di dare una possibilit\u00e0 al giovane e quindi, il giorno dopo, lo porta con s\u00e9 in giro per le Terre del Branco, raccontandogli ci\u00f2 che \u00e8 accaduto realmente tra Mufasa, Scar e Simba stesso. Purtroppo, proprio in quel momento i due cadono in un'imboscata organizzata da Zira. Kovu rifiuta di ucciderlo, permettendogli di scappare ma senza riuscire a spiegargli di non essere coinvolto con l'accaduto, quindi quando Simba raggiunge, a fatica, la Rupe dei Re, \u00e8 convinto della colpevolezza del giovane, che quando raggiunge a sua volta la Rupe dei Re, chiedendo perdono per non averlo avvertito, viene condannato all'esilio. Questo porta Simba ad un'accesa discussione con Kiara che, stanca di non essere mai ascoltata, lo sconvolge urlandogli che lui non sar\u00e0 mai come Mufasa, per poi scappare. Prima di poter andare a cercarla, Simba scopre che Zira ed il resto delle leonesse rinnegate hanno dichiarato guerra, quindi il sovrano deve lasciar temporaneamente perdere la ricerca e difendere il regno una seconda volta. La battaglia inizia, ma prima di poter finire intervengono Kiara e Kovu, nel frattempo riunitisi, che ordinano ai rispettivi genitori di fermarsi. All'inizio Simba sembra voler di nuovo non dare retta alla figlia, ma poi questa gli ricorda le parole che lui le ha sempre insegnato: \"siamo un'unica realt\u00e0\", e gli fa capire che questo dev'essere applicato a tutti quanti, anche le leonesse rinnegate. Vedendo la verit\u00e0 nelle parole della figlia, Simba offre di mettere fine alla guerra e di accogliere tutti alla Rupe dei Re, mentre Zira, irremovibile, rifiuta di dimenticare il passato e cerca di ucciderlo un'ultima volta, perdendo involontariamente la vita a causa dell'intervento di Kiara. La guerra \u00e8 finita, quindi Simba chiede scusa a Kovu per averlo giudicato cos\u00ec in fretta e poi, mantenendo la promessa, accoglie tutti alla Rupe dei Re, in cui Kovu e Kiara si sposano, diventando futuri sovrani del regno, mentre lo spirito di Mufasa si congratula con il figlio per aver messo fine alla guerra e salvato le Terre del Branco un'altra volta.\n\"Il re leone - Hakuna Matata\".\nIn questo film, (cronologicamente ambientato nello stesso periodo del primo) si vede il suo salvataggio da parte di Timon e Pumbaa e l'inizio della loro amicizia per iniziare la nuova vita con l'Hakuna Matata. Nel film si vede come Simba da cucciolo che fa dei giochi birichini con Timon e Pumbaa, e poi si vede sia cresciuto: lo vediamo adolescente nella sfida tra lui e Timon per mangiare lumache, che vengono nominate chiocciole (musiche di Ennio Morricone) e, successivamente, durante la riconquista del trono; infine, nonostante sia diventato veramente il re della rupe dei re, si gode anche con Timon e Pumbaa e gli altri suricati nella giungla a festeggiare la vittoria, lodando Timon come eroe per aver sconfitto le iene. Appare anche quando tutti gli altri personaggi appaiono per rivedere il film tutti insieme.\n\"The Lion Guard - Il ritorno del ruggito\".\nIl protagonista di questa nuova avventura nelle Terre del Branco \u00e8 Kion il secondogenito di Simba e Nala. Mentre sua sorella Kiara viene preparata dal padre Simba per diventare regina, Kion preferisce spassarsela anche se presto diventer\u00e0 il capo della Guardia del Leone con il suo amico Banga, un tasso del miele, fino a quando non esegue una tecnica chiamata Ruggito degli Antenati sapr\u00e0 presto da Rafiki che ai tempi del regno di Mufasa esisteva la Guardia del Leone, una squadra completamente formata da soli leoni con caratteristiche specifiche come la fierezza, la velocit\u00e0, il coraggio, la vista pi\u00f9 acuta e la forza e questa squadra aveva il compito di proteggere le Terre del Branco e in quel tempo il capo era niente meno che Scar il fratello minore di Mufasa esso si sentiva molto potente e cos\u00ec chiese alla sua squadra di aiutarlo a prendere il posto di Mufasa ma la sua squadra si rifiut\u00f2 e cos\u00ec, Scar distrusse la Guardia del Leone, usando il ruggito per scopi malefici e perse il suo potere per sempre. Ora tocca a Kion difendere le Terre del Branco con i suoi amici Banga, Fuli, Ono e Beshte vivranno molte avventure.\nSerie animate.\n\"Timon e Pumbaa\".\nNella serie \"Timon e Pumbaa\", Simba da adulto appare in alcune puntate per diverse occasioni, ed \u00e8 sempre un grande compagno di giochi di Timon e Pumbaa, nonostante sia diventato re comunque. Gli episodi in cui Simba appare principalmente sono: \"Predatori\", \"La guardia del corpo\" e \"Il crollo dell'impero romano\". Appare in cameo anche in alcune puntate della serie.\n\"The Lion Guard\".\nNella serie \"The Lion Guard\", Simba appare come un sovrano, marito e padre buono e saggio, amico della Guardia del Leone e degli animali delle Terre del Branco e, nella terza stagione, anche delle iene e delle leonesse Rinnegate.\nLa saga di \"Kingdom Hearts\".\nKingdom Hearts\nNella trama di questo gioco, Simba ha il ruolo di essere un supporto nelle battaglie per Sora, Paperino e Pippo essendo diventato una pietra invocatrice dopo la distruzione del suo mondo nominato Terre del branco (che verr\u00e0 rivelato solo nel secondo capitolo). Sora ottiene questa pietra da Leon che la considera un semplice portafortuna, solo dopo la conoscenza con mago Merlino e con la Fata Smemorina, capir\u00e0 che \u00e8 una pietra speciale e le chieder\u00e0 di liberarlo. Quando evocato, attacca tutti i nemici davanti a lui con un potente ruggito che si pu\u00f2 caricare.\nSimba compare anche durante la visita di Sora al castello dell'Oblio. E continua ad essere sempre un supporto per Sora nelle battaglie. In realt\u00e0 si tratta di un'immagine dei ricordi legata agli avvenimenti del primo capitolo (Kingdom Hearts), utilizzata dall'Organizzazione XIII per ostacolare Sora.\nKingdom Hearts II\nSora, Paperino e Pippo arrivano alle Terre del Branco per sigillare la serratura di questo mondo e durante le ricerche incontrano Nala che chiede aiuto al trio. La leonessa cerca qualcuno che possa spodestare Scar dal trono e il trio accetta, ma Rafiki esamina il trio e afferma che anche se potessero battere il tiranno, non sarebbero in grado di regnare sulle terre del branco. Durante l'incontro compare il malvagio Scar in compagnia del perfido Pietro Gambadilegno trasformato in un leone, che tenta di aggredire il trio che riesce a fuggire grazie a Nala. Durante la fuga Nala esclama che Simba, il figlio dell'ultimo re morto, Mufasa avrebbe dovuto regnare dopo la sua morte, ma che Simba era morto travolto dagli gnu quando era un cucciolo, ma il trio che aveva conosciuto Simba nella loro precedente avventura, le avvisano che \u00e8 ancora vivo. Durante le ricerche Nala decide di attaccare un facocero e Simba l'aggredisce non riconoscendola. Il trio spiega a Simba che si tratta di Nala e cercano di convincerlo a tornare nelle Terre del branco senza riuscirci. Il leone cambier\u00e0 idea solo dopo la visione del padre e decider\u00e0 di tornare a casa con l'aiuto del trio, di Nala e di Timon e Pumbaa. Dopo aver compreso il motivo della vera morte del padre avvenuta per mano di Scar, Simba combatter\u00e0 da solo contro lo zio senza l'aiuto del trio, che invece interverr\u00e0 solo quando Pietro Gambadilegno riveler\u00e0 che Scar \u00e8 diventato un Heartless. Dopo la sconfitta dello zio tiranno, Simba sale al trono come nuovo re della savana, mentre Sora chiude la serratura di questo mondo.\nIl trio torna nelle Terre del branco, e scopre da Shenzi, Banzai e Ed che il nuovo re non \u00e8 in grado di dominare sul regno e increduli vanno alla Rupe dei re alla ricerca di Simba. Simba non crede nelle sue capacit\u00e0 dopo la comparsa del fantasma di Scar e chiedono spiegazioni a Rafiki che dice loro che dovrebbero cercare le tre iene per scoprire informazioni sul fantasma di Scar. Dopo lo scontro con le 3 iene riappare il fantasma di Scar e Simba fugge. Il leone acquista fiducia in s\u00e9 stesso solo dopo che Nala \u00e8 stata aggredita, e insieme a Sora sconfigge definitivamente il fantasma di Scar. Durante i titoli di coda del gioco, ci vengono mostrati Simba, Nala e Rafiki durante la presentazione di Kiara.\nKingdom Hearts III\nA differenza di Kingdom Hearts II, le Terre del Branco non sono un mondo esplorabile, quindi Simba ritorna come evocazione tramite i Legami Link, ed \u00e8 la terza invocazione ottenibile, venendo sbloccato dopo aver domato un incendio a Mostropoli. Quando evocato, Simba pu\u00f2 usare l'elemento fuoco in battaglia, e sar\u00e0 cavalcato da Sora finch\u00e9 l'evocazione non finisce. L'aspetto di Simba stesso \u00e8 diverso quando viene evocato: diventa pi\u00f9 grosso e viene coperto dalle fiamme, la sua pelliccia diventa arancione anzich\u00e9 giallo oro, i suoi occhi diventano pupille dorate, e la criniera diventa bianca."}
{"id": "2091431", "revid": "181699", "url": "https://it.wikipedia.org/wiki?curid=2091431", "title": "TV7 Lombardia", "text": "TV7 Lombardia \u00e8 stata un'emittente televisiva privata milanese, con sede a Cinisello Balsamo.\nGestione Romani.\nL'emittente inizia le sue trasmissioni, diretta da Paolo Romani, nel luglio 1990 con il nome di \"Lombardia 7\" dalla fusione di due storiche emittenti degli anni 1970: \"Canale 55 Lombardia\" (poi \"55 Lombardia\") e \"Lombardia Tv\". In seguito furono acquisite le frequenze di due piccole emittenti locali milanesi: \"Art Milano\" e \"Retemilano Trb\".\nPalinsesto.\n\"Lombardia 7\" mand\u00f2 in onda per la prima volta in Italia la serie di cartoni animati Dragon Ball. Il programma \"Diretta Calcio\" prevedeva collegamenti con gli stadi italiani, condotto in studio dal giornalista Marco Meletti, con ospiti fissi Helenio Herrera e Nils Liedholm. Cesare Bramieri, figlio di Gino, conduceva una \"Dimensione X\", una rubrica di pranoterapia. Le informazioni erano riportate da \"Tg 7 News\".\nMa \"Lombardia 7\" raccoglie successo soprattutto grazie al programma \"Vizi privati, pubbliche virt\u00f9\", condotto da Maurizia Paradiso, e collegato alle numerazioni 144 e 166.\nSecondo Giancarlo Dotto e Sandro Piccinini, \nLa gestione Ferraris-Gipielle e il fallimento.\nNel 1996 Romani vende l'emittente ad una cordata di imprenditori, tra cui Mauro Ferraris, imprenditore pubblicitario bergamasco della \"Gipielle Italia srl\" (anch'essa fallita nel 2000). \nNel 1998 l'emittente cambia denominazione diventando TV7 Lombardia, l'emittente \u00e8 gestita da \"Telegestioni W.W.C s.r.l.\", societ\u00e0 dedicata al settore delle televendite, che fu anche editore di TvSet Veneto, Euromixer TeleLupa, Teleonessa di Brescia e Canale 10 di Napoli.\nNel giro di pochi anni Lombardia 7 va in bancarotta. Secondo gli inquirenti, buona parte dei debiti sarebbe dovuta ad un contratto da 500 milioni al mese per tre anni al \"Gruppo Espansione srl\", societ\u00e0 editoriale romana; inoltre un giro di fatture false avrebbe permesso di svuotare il patrimonio societario e creare fondi neri per gli inserzionisti pubblicitari, per un totale di 70 miliardi di lire frodati tra il 1997 e il 2001.\nSono indagati per bancarotta 15 soci o amministratori della Gipielle, tra cui Giovanni Alvisini, immobiliarista romano. Poco prima del fallimento, gli amministratori di Lombardia 7 rivendono le frequenze, lasciando vuote le casse dell'emittente.\nNell'ambito di indagini seguite al fallimento dell'emittente (nel 1999) con debiti per oltre 12 miliardi di lire e relativa sparizione della contabilit\u00e0, ed altre vicissitudini giudiziarie che coinvolgevano altre reti lombarde, \u00e8 stato interrogato dalla procura di Monza anche Paolo Romani, che ha negato qualsiasi coinvolgimento avendo ceduto l'azienda sana. Al 2003 Romani era indagato \"solo per \u00abfalso fallimentare\u00bb: un reato praticamente abolito dalla nuova legge sul falso in bilancio\". Alvini e Ferraris sono invece stati incarcerati nel 2002 con l'accusa di associazione a delinquere e frode fiscale.\nLa gestione Ruffoni.\nNel 2000 gli amministratori della Gipielle vendono le loro quote di Telegestioni (con le frequenze di Lombardia 7) e Telenord (con Tvset) a Giuseppe Ruffoni, piccolo imprenditore alimentare modenese, che nel giro di un anno riporta in pareggio il bilancio. Anche Ruffoni viene indagato \"in concorso\" per associazione a delinquere finalizzata all'emissione di fatture false.\nNel 2003 Ruffoni offre alla RAI la cessione delle frequenze di Lombardia7, nell'ambito della costruzione del digitale terrestre. Flavio Cattaneo ha inserito le frequenze di Telenord tra quelle per le quali ha chiesto al Consiglio di Amministrazione RAI l'autorizzazione a procedere con un accordo quadro di cessione. Ma il consiglio ha respinto la proposta, a causa dell'assetto societario non chiaro delle emittenti e del possibile coinvolgimento di Telenord tra i crediti derivanti dal fallimento Lombardia7.\nGestione Lagostena Bassi e chiusura.\nDal 2006 l'emittente cede le sue frequenze terrestri al gruppo Profit di Raimondo Lagostena Bassi, e fino a maggio 2010 ha trasmesso sul satellite sul canale 885 di Sky per poi cedere le trasmissioni."}
{"id": "2091449", "revid": "93556", "url": "https://it.wikipedia.org/wiki?curid=2091449", "title": "NBA All-Star Weekend 1984", "text": "L'NBA All-Star Weekend 1984, svoltosi a Denver, vide per la prima volta l'introduzione di spettacoli di contorno alla \"Gara delle stelle\", spettacoli svoltisi il sabato precedente la gara: il Legends Classic e l'NBA Slam Dunk Contest.\nLa partita vide la vittoria finale della Eastern Conference sulla Western Conference per 154 a 145 dopo i tempi supplementari.\nIsiah Thomas, dei Detroit Pistons, fu nominato MVP della partita. Larry Nance, dei Phoenix Suns, si aggiudic\u00f2 l'NBA Slam Dunk Contest."}
{"id": "2091450", "revid": "1965277", "url": "https://it.wikipedia.org/wiki?curid=2091450", "title": "Alexis Bouvard", "text": "Ha scoperto le comete C/1797 P1 Bouvard-Herschel e C/1798 X1 Bouvard. Gli \u00e8 stata dedicata una vallis sulla Luna, Vallis Bouvard.\nHa fatto parte del personale del Bureau des longitudes ."}
{"id": "2091451", "revid": "1573940", "url": "https://it.wikipedia.org/wiki?curid=2091451", "title": "Chiesa di San Salvatore (Monasterolo del Castello)", "text": "La chiesa parrocchiale di Monasterolo del Castello, dedicata al Santissimo Salvatore, ha origine nel XIII secolo ed \u00e8 stata pi\u00f9 tardi rimaneggiata nel XVIII secolo.Al sagrato si accede dal borgo attraversando un arco e se ne esce da un altro che conduce al piccolo cimitero posto in riva al lago di Endine.\nDescriazione.\nIl percorso del sagrato \u00e8 scandito dalle quattordici stazioni della Via crucis collocate in altrettante cappelle settecentesche. Ogni scena della Passione di Ges\u00f9 \u00e8 stata eseguita a mosaico negli anni settanta del XX secolo dalla ditta Peresson di Milano su cartoni del pittore Trento Longaretti.\nLa chiesa custodisce nel suo interno pregevoli opere pittoriche del XVIII secolo tra cui spiccano la \"Trasfigurazione\", olio su tela eseguito da Domenico Carpinoni, e un pregevole altare di marmo nero intarsiato opera di abili maestranze locali della seconda met\u00e0 del XVII secolo."}
{"id": "2091452", "revid": "4711", "url": "https://it.wikipedia.org/wiki?curid=2091452", "title": "NBA All-Star Game 1984", "text": ""}
{"id": "2091453", "revid": "125238956", "url": "https://it.wikipedia.org/wiki?curid=2091453", "title": "Blinnenhorn", "text": "Il Blinnenhorn (detto anche Blindenhorn o, in italiano, Corno Cieco; in walser formazzino \"z'Blinn\u00e4nhor\u00e4\") \u00e8 una montagna delle Alpi Lepontine (sottosezione Alpi del Monte Leone e del San Gottardo), alta 3.374\u00a0.\nCaratteristiche.\nSi trova lungo la linea di confine tra l'Italia (Regione Piemonte) e Svizzera (Canton Vallese) tra il passo del Sempione ed il passo della Novena. Dal versante italiano la vetta si trova in comune di Formazza.\n\u00c8 situato sullo spartiacque principale alpino tra Italia e Svizzera, che in corrispondenza della vetta subisce un cambio di direzione. La cresta principale infatti giunge da est dalla \"gran sella del Gries\", piega leggermente verso nord-ovest poco prima della vetta, raggiunta la quale piega decisamente verso sud-ovest, in direzione del \"passo di Blinnen\". Da poco sotto la vetta si diparte una cresta secondaria, che scende in direzione sud-est. Un'altra cresta secondaria si diparte dalla vetta in direzione nord-nord-ovest, giungendo fino al \"Merzenbachschien\".\nLa vetta \u00e8 circondata da ghiacciai su tutti i versanti orientali. Tra la cresta nord-nordovest e la cresta est si situa il \"ghiacciaio del Gries\"; tra la cresta est e la cresta sud-est un ghiacciaio pensile; e tra la cresta sud-est e la cresta sud-ovest si sviluppa la parte sommitale del ghiacciaio del Sabbione. I versanti occidentali sono invece rocciosi, e scendono con forte pendenza verso il \"ghiacciaio Blinnen\".\nDal punto di vista geologico, la montagna \u00e8 costituita da un ammasso omogeneo di calcescisti biotitici, localmente anfibolitici.\nLa prima ascensione documentata \u00e8 quella di Arthur Cust nel 1881.\nAscensione alla vetta.\nVia normale.\nLa via normale si sviluppa in territorio italiano: partendo dal Rifugio Citt\u00e0 di Busto si risale il \"Ghiacciaio dei camosci\", si supera la \"Gran sella del Gries\" e si raggiunge la vetta. Il percorso si sviluppa principalmente su ghiacciaio, quindi \u00e8 necessario fare attenzione ai crepacci. La difficolt\u00e0 dell'ascesa \u00e8 valutata in F.\nAlternative.\nUna via alternativa si sviluppa sul versante meridionale, con partenza dal Rifugio Claudio e Bruno. Da qui si segue per un breve tratto il sentiero per il Rifugio 3A, poi lo si abbandona risalendo verso Nord-Nord Ovest un sentiero in buona parte visibile in stagione estiva in quanto i nevai del versante sud sono ormai scomparsi. Rimane il nevaio tra il Blinnen e il Corno Rosso che comunque si aggira ormai in vista della vetta. Anche in questo caso, la difficolt\u00e0 \u00e8 valutata in F. e sarebbe questa la via normale.\nSi pu\u00f2 salire anche dal versante svizzero: partendo dal Passo della Novena, si raggiunge il lago Gries, da dove si risale il ghiacciaio del Gries fino alla vetta. La percorribilit\u00e0 di questa via \u00e8 strettamente legata ala situazione dei crepacci.\nPunti d'appoggio.\nNei pressi della montagna, sul versante italiano, vi sono diversi rifugi che possono costituire un valido punto d'appoggio per la salita alla vetta o per escursioni nella zona:"}
{"id": "2091454", "revid": "767487", "url": "https://it.wikipedia.org/wiki?curid=2091454", "title": "Can I Borrow a Dollar?", "text": "Can I Borrow a Dollar? \u00e8 l'album di debutto del rapper di Chicago Common, uscito nel 1992, quando ancora si faceva chiamare Common Sense. L'album fu interamente prodotto da Immenslope e Twilite Tone, tranne una traccia prodotta da The Beatnuts. Contiene parti vocali di Immenslope, Miss Jones e di Rayshel, ai tempi fidanzata dell'artista. Neil Drumming, di \"Entertainment Weekly\" definisce il disco \"a clever but little-noticed first album\" (un album di debutto interessante bench\u00e9 poco conosciuto).\nRetroscena.\nNel 1991 \"The Source\" dedica a Common uno spazio in Unsigned Hype, rubrica dedicata ai nuovi talenti non ancora sotto contratto. La Relativity Records fa firmare a Common un contratto e inizia a preparare tre singoli per lanciare il primo album dell'artista. Il primo, nonch\u00e9 il meglio piazzato in classifica \u00e8 \"Take It EZ\", del 1992. \"Take It EZ\" raggiunse il 5\u00ba posto nella Hot Rap Singles chart mentre i successivi due singoli, \"Breaker 1/9\" e \"Soul by the Pound\", arrivarono solo, rispettivamente, alla numero 10 e alla numero 7. I tre singoli contribuirono a dare a Commin una forte reputazione underground, prima ancora dell'uscita dell'album.\nContenuto.\n\"Can I Borrow A Dollar?\" \u00e8 un esempio del rap prima maniera di Common, ricco di wordplay e allusioni alla cultura pop.\nLa produzione, che fa largo uso di tastiere e samples, tende al minimalismo e alla strizzata d'occhio al jazz. \"The Source\" called the production top notch.\nStanton Swihart di AllMusic considera questo album come il momento in cui Chicago si \u00e8 fatta largo nel mondo hip hop, a dispetto della poca considerazione che gli viene generalmente tributata.\nTracce.\nSull'edizione in vinile dell'album le prime sei tracce fanno parte del lato intitolato 'Dollar Side', mentre le successive sette fanno parte del lato intitolato 'Sense Side'."}
{"id": "2091462", "revid": "729019", "url": "https://it.wikipedia.org/wiki?curid=2091462", "title": "Island Games 2007", "text": "I NatWest Island Games 2007 (it. \"Giochi delle Isole 2007\"), dodicesima edizione della competizione, si svolsero sull'isola di Rodi dal 30 giugno al 6 luglio 2007.\nSport.\nLe 14 differenti discipline scelte per questa edizione furono:"}
{"id": "2091471", "revid": "4175", "url": "https://it.wikipedia.org/wiki?curid=2091471", "title": "Fabio Danti", "text": "Biografia.\n\u00c8 stato uno dei piloti del genere pi\u00f9 competitivi di sempre, nonostante abbia cominciato a correre nei rally solo nel 1990 alla guida di una Renault 5 GT Turbo.\nFino al 1992 continu\u00f2 a correre con la Renault 5, alternandosi tra rally e cronoscalate.\nNel 1991 arriv\u00f2 secondo nella coppa CSAI montagna gruppo N, mentre l'anno dopo vinse il gruppo N del Rally Internazionale del Ciocco, anche se dovette sospendere l'attivit\u00e0 per un grave incidente alla guida di un go-kart.\nNel 1993 esord\u00ec alla guida dei prototipi con una vettura molto competitiva, la Lucchini Alfa Romeo CN con motore da 3000 cc, che gli permise di arrivare secondo assoluto al Campionato Italiano Velocit\u00e0 Montagna.\nTra il 1994 e il 1996 si altern\u00f2 alla guida di vetture Lucchini BMW CN 3000 cc e Osella BMW CN 3000 cc, aggiudicandosi un Campionato Italiano Velocit\u00e0 Montagna, e due Campionati Europei Velocit\u00e0 Montagna.\nNello stesso periodo fu premiato dalla rivista Autosprint, con due caschi d'oro, dal CONI con una medaglia di bronzo al valore atletico, e dall'A.N.C.A.I con tre premi d'eccellenza.\nNel 1996 prese parte anche al Campionato Italiano Velocit\u00e0 Montagna, con una Skoda Felicia 1600, vincendo 6 gare su 6 nella propria categoria.\nNel 1997 divenne vicecampione del Campionato Italiano Velocit\u00e0 Montagna con una \u0160koda Octavia Turbo 2000 cc Gruppo A, e primo nella propria categoria al Rally di Sanremo, con la Skoda Felicia.\nNuovamente il CONI lo premi\u00f2 con la medaglia di bronzo al valore atletico.\nNel 1998 partecip\u00f2 sia al Campionato Italiano Velocit\u00e0 Montagna che al Campionato Europeo Velocit\u00e0 Montagna, nel primo caso con la Skoda Octavia e nel secondo con una Breda BMW, vincendo il GP Swisse.\nNel 1999 vinse dieci gare con la Skoda Octavia e la Octavia SW nel Campionato Italiano Velocit\u00e0 Montagna e ottenne altre tre vittorie con una Osella BMW.\nLa morte.\nIl 3 giugno 2000, durante la cronoscalata Caprino-Spiazzi, perse il controllo della propria Osella all'ultima curva, cento metri prima del traguardo; uscito di strada a circa impatt\u00f2 contro un albero rimanendo ucciso all'istante.\nGli \u00e8 stata dedicata la cronoscalata Lima-Abetone, ribattezzata Trofeo Fabio Danti."}
{"id": "2091480", "revid": "124020783", "url": "https://it.wikipedia.org/wiki?curid=2091480", "title": "Maria Antonietta (Lever)", "text": "Maria Antonietta - L'ultima regina \u00e8 una biografia di Maria Antonietta scritta da Evelyne Lever sulla base del precedente \"Marie Antoinette\" (1991). Il libro \u00e8 stato pubblicato nel 2000.\nIl libro.\nEvelyne Lever traccia un ritratto impietoso di Maria Antonietta, descritta come una regina non all'altezza della situazione. Nel libro viene data ampia enfasi alle colpe della regina negli anni della rivoluzione francese.\nTesti simili.\nAltre autorevoli biografie sulla regina di Francia e Navarra sono:"}
{"id": "2091486", "revid": "339392", "url": "https://it.wikipedia.org/wiki?curid=2091486", "title": "Romanzi sceneggiati", "text": ""}
{"id": "2091487", "revid": "880848", "url": "https://it.wikipedia.org/wiki?curid=2091487", "title": "Tadorna tadornoides", "text": "La casarca australiana (Tadorna tadornoides ) \u00e8 una specie di casarca.\nDistribuzione.\nNidifica in Australia meridionale ed in Tasmania. Durante l'inverno australe, molti uccelli si spostano un po' pi\u00f9 a nord del loro areale di riproduzione. Come altre casarche, anche questa specie ha terreni dove effettuare la muta favoriti; uno di questi \u00e8 il Lago George, nel Nuovo Galles del Sud, dove le casarche australiane si raggruppano in gran numero.\nQuesto uccello vive soprattutto nei laghi circondati da vaste estensioni di pianura e nidifica nelle cavit\u00e0 degli alberi, in buche sulle sponde degli specchi d'acqua o in luoghi simili.\nDescrizione.\nIl maschio \u00e8 quasi completamente nero, ma ha il petto castano, un collare bianco e la testa verde scuro. La femmina \u00e8 piuttosto simile, ma presenta del bianco intorno agli occhi. Entrambi i sessi, come la maggior parte delle casarche, mostrano in volo grandi macchie bianche sulle ali.\nConservazione.\nLa casarca australiana \u00e8 specie protetta fin dal 1974.\nIl nome del genere, \"Tadorna\", deriva da una radice celtica che significa \u00abanatra variopinta\u00bb, proprio come il termine inglese \"shelduck\", usato per indicare le casarche."}
{"id": "2091490", "revid": "287204", "url": "https://it.wikipedia.org/wiki?curid=2091490", "title": "Lerici (disambigua)", "text": ""}
{"id": "2091492", "revid": "1610933", "url": "https://it.wikipedia.org/wiki?curid=2091492", "title": "Casarca australiana", "text": ""}
{"id": "2091493", "revid": "1543377", "url": "https://it.wikipedia.org/wiki?curid=2091493", "title": "Forever More (Tesla)", "text": "Forever More \u00e8 il sesto album in studio del gruppo musicale statunitense Tesla, pubblicato il 7 ottobre 2008 dalla Frontiers Records.\nL'album \u00e8 stato prodotto da Terry Thomas, che aveva gi\u00e0 collaborato col gruppo ai tempi di \"Bust a Nut\", e registrato presso lo studio personale del bassista Brian Wheat, denominato J Street Recorders.\nLa copertina del disco ritrae i cosiddetti Amanti di Valdaro, due scheletri del neolitico ritrovati dagli archeologici in prossimit\u00e0 di Mantova, in Italia, nel 2007."}
{"id": "2091496", "revid": "24443", "url": "https://it.wikipedia.org/wiki?curid=2091496", "title": "Corno Cieco", "text": ""}
{"id": "2091500", "revid": "110157", "url": "https://it.wikipedia.org/wiki?curid=2091500", "title": "Il giocattolo rabbioso", "text": "Il giocattolo rabbioso \u00e8 il primo romanzo dello scrittore e giornalista argentino Roberto Arlt.\nAmbientato in una Buenos Aires decadente e piena di riferimenti interculturali dovuti alle continue ondate di emigranti europei, il protagonista adolescente del romanzo vive le sue avventure costantemente contrastate tra il confine delinquenziale e il desiderio di appartenere alla giustizia ed all'ordine di tipo militare. \nIn un crescendo di vicende disgraziate, il protagonista, Silvio, finisce per avere una visione cruda e scanzonata del mondo degli adulti che lo porta ad accettare la sua condizione di anarchico autodistruttivo in balia di un destino ineluttabile."}
{"id": "2091504", "revid": "1982", "url": "https://it.wikipedia.org/wiki?curid=2091504", "title": "Liceo ginnasio statale Giorgio Asproni", "text": "Il liceo ginnasio statale \"Giorgio Asproni\" \u00e8 la pi\u00f9 antica scuola superiore della citt\u00e0 di Nuoro e la terza in Sardegna dopo quelle istituite a Cagliari e a Sassari.\nStoria.\nCon la proclamazione del Regno d'Italia, nel 1861 nasce anche a Nuoro il Regio Ginnasio. Inizialmente, \u00e8 costituito da un corso inferiore di tre anni e da uno superiore di due anni corrispondenti alle attuali IV e IV ginnasio.\nNel 1921 il Consiglio municipale di Nuoro delibera che il ginnasio venga intitolato a Giorgio Asproni. Dopo sessantasei anni dalla nascita, nel 1927, lo stesso Consiglio comunale delibera per la costruzione di uno stabile che possa ospitare l'atteso regio liceo ginnasio.\nNel 1928 l'ingegnere Aldo Satta ebbe l'incarico di redigere un nuovo piano di ampliamento delle strutture, attualmente site nell'area del centro di Nuoro, e pi\u00f9 precisamente, a nord-ovest del centro storico. Nello stesso anno, all'ingegnere Giuseppe Pietrangeli venne dato l'incarico di redigere il progetto, che fu affidato all'ingegnere Giuseppe Bottiglieri\nNel 1929, al regio ginnasio, si aggiunge il liceo classico della durata di tre anni. Il corso di studi \u00e8 in totale di otto anni: cinque di ginnasio e tre di liceo. Il regio liceo si istituisce a Nuoro solo tra i 1929 e il 1930. Il regio ginnasio, costituito da due corsi, il triennio e il biennio, si modifica, diventando per il triennio scuola media, che diventer\u00e0 autonoma solo nel 1940. I due anni di ginnasio superiore continueranno a chiamarsi IV e V ginnasio, quantunque facenti parte, come prime classi, di un ciclo di studi superiori. Nel 1930 Il provveditorato delle opere pubbliche con sede a Cagliari approva il progetto in data 11 novembre.\nL'istituto.\nSede centrale.\nInaugurata nel 1937, la sede \u00e8 dislocata tra via Dante e via Deffenu ed \u00e8 stata costruita tra i 1932 e il 1934. \u00c8 di propriet\u00e0 del Comune di Nuoro.\nL'edificio, situato nel centro storico della citt\u00e0, \u00e8 delimitato per tre lati da un ampio cortile recintato. L'accesso principale avviene da via Dante. La struttura si sviluppa su due piani pi\u00f9 un seminterrato. Al piano terra \u00e8 situata parte delle aule, la bidelleria, l'aula \"Agor\u00e0\", dedicata al giornalino scolastico, e un ampio ingresso; al primo piano \u00e8 situata la presidenza, l'aula magna \"Fabrizio De Andr\u00e9\", la sala professori e la seconda parte delle aule. Nel piano seminterrato sono situati il laboratorio, gli uffici amministrativi e la biblioteca d'istituto. La pavimentazione esterna \u00e8, in parte, in granito e basalto, ancora originali. Le recinzioni e i cancelli sono datati al 1932. Gli infissi sono stati in parte sostituiti, anche se molti sono originali della seconda ristrutturazione degli anni '50. Alcuni infissi, tuttavia, sono i primi degli anni '30. Negli anni 2010 \u00e8 stata infine ultimato il collegamento interno che collega lo stabile con la palestra d'istituto e i nuovi spogliatoi. Precedentemente a questi lavori, la sede centrale era stata dotata di quattro uscite di emergenza con porte taglia fuoco e scale in acciaio. All'inizio dei lavori la scala dell'ala sud venne smontata per consentire gli scavi, e non venne pi\u00f9 rimpiazzata, lasciando di fatto inagibili le due uscite oggi sigillate.\nDisposizione originale degli ambienti.\nOriginariamente la biblioteca era situata nel corridoio dell'aula magna, ma venne spostata per problemi di peso e resistenza della struttura. Il laboratorio di chimica, era unito a quello di fisica ed era situato al pian terreno nel corridoio principale, in una spaziosa aula con affacci su via Dante e sul municipio. Qui, oggi permangono gli armadi con la strumentazione di fisica e il sistema di blindatura della porta interna.\nAltro spostamento \u00e8 stato quello degli uffici della segreteria. Fino alla riorganizzazione degli spazi essi erano sistemati nelle due aule a sinistra della Presidenza. Quando vennero eseguiti i lavori di ristrutturazione dei seminterrati, da sempre casa del custode, la segreteria venne trasferita e il varco che collegava i due uffici spaziosi al piano primo venne murato per consentire la realizzazione di due aule indipendenti. Le uniche testimonianze evidenti oggi sono l'armadio a muro che conserva i registri storici della scuola (compreso quello del 1861) e i resti dei rinforzi e delle serrature blindate installate sulle porte in legno. \nIl bagno dell'ala nord, chiuso da parecchi anni a causa di guasti mai riparati, \u00e8 stato usato inizialmente come Infermeria negli anni '90, poi venne chiuso definitivamente, diventando pi\u00f9 un magazzino.\nSede succursale.\nVisto il crescente numero di iscritti, i locali della sede centrale non erano sufficienti gi\u00e0 dal dopoguerra. Dopo varie sistemazioni provvisorie di anno in anno, il ginnasio \u00e8 passato dai locali in via Mughina negli anni '70-'80-'90, ai geometri di Nuoro, dall'ex obitorio del vecchio ospedale civile \"San Francesco\", ai locali di una vecchia scuola media di Nuoro, in via Tolmino. Dopo 8 anni di lavori il 30 gennaio 2010 \u00e8 stata inaugurata la sede ufficiale del ginnasio.&lt;br&gt;La sede era in origine il palazzo del Sert, acquistato dalla Provincia negli anni 2000. Il palazzo si presenta con una pianta rettangolare. Il corpo principale \u00e8 costituito dalle aule, dalla sala professori e dalla zona Bar, oggi adoperata come aula di informatica. Il corpo secondario \u00e8 composto dalla palestra e dall'auditorium, e dalle aule speciali, come il laboratorio di scienze, ancora non conclusi. Al centro della struttura \u00e8 presente un cortile interno su cui danno i ballatoi e le verande. Il cortile \u00e8 coperto da una struttura in acciaio con vetrate in cristallo, che formano una serra coperta e riparata. Il cortile dispone inoltre di un'uscita esterna direttamente su via Asiago, inserita nel corpo delle scale di emergenza. Da ogni piano \u00e8 possibile accedere alla serra, passando per i ballatoi esterni su cui danno alcune aule. Nel corpo principale sono disposte 17 aule in 3 piani e un seminterrato; sei di queste aule sono collocate sui ballatoi della serra e le finestre danno su via Asiago, nove sono nell'ala di via Trieste, le ultime due aule sono invece nel seminterrato. I tetti delle aule al piano secondo sono in legno, e rispettano il progetto della struttura originaria.\nRedazione Agor\u00e0.\nNel 2007 \u00e8 stato fondato l'\"Agor\u00e0\", il giornale scolastico del liceo, divenuto ufficialmente parte dello stesso nel 2010.\nAgor\u00e0 disponeva di una propria redazione interna alla quale si affiancava la collaborazione di altri membri della comunit\u00e0 scolastica ad ogni livello. Dopo un periodo di crisi, dovuta al taglio dei fondi da parte della riforma scolastica del 2011, la pubblicazione cartacea del giornalino subisce un arresto. Dopo l'ottenimento di fondi da parte della Fondazione Banco di Sardegna, alcuni numeri vengono ancora stampati sino all'ultima pubblicazione cartacea risalente all'aprile 2012. Nel 2013 il giornalino scolastico viene aggiornato all'edizione digitale divenendo \"i-Agor\u00e0\". ."}
{"id": "2091506", "revid": "1652635", "url": "https://it.wikipedia.org/wiki?curid=2091506", "title": "Mariastella Gelmini", "text": "Ha ricoperto l'incarico di ministro dell'istruzione, dell'universit\u00e0 e della ricerca dall'8 maggio 2008 al 16 novembre 2011 nel quarto governo Berlusconi e di capogruppo di Forza Italia alla Camera dei deputati dal 27 marzo 2018 al 13 febbraio 2021.\nDal 2016 \u00e8 consigliera comunale della citt\u00e0 metropolitana di Milano.\nBiografia.\nStudi e vita familiare.\nNata a Leno, ma cresciuta a Milzano, nella provincia di Brescia, dopo aver frequentato il liceo ginnasio \"Daniele Manin\" di Cremona e per un breve periodo il liceo \"Girolamo Bagatta\" di Desenzano del Garda, Maria Stella Gelmini si \u00e8 diplomata presso il liceo privato confessionale \"Arici\", con votazione finale di 50/60.\nHa frequentato l'Universit\u00e0 degli Studi di Brescia, dove si \u00e8 laureata in giurisprudenza con votazione finale di 100 su 110 con la tesi \"referendum di iniziativa regionale\" e si \u00e8 specializzata in diritto amministrativo. A ventinove anni ha superato l'esame di Stato per la professione di avvocato presso la Corte d'appello di Reggio Calabria nel 2002, dopo aver svolto il primo anno di praticantato a Brescia e il secondo nella stessa citt\u00e0 di Reggio Calabria. Tale spostamento, come spiega Gelmini stesso, fu motivato dal fatto che a Reggio Calabria c'era una percentuale di esami superati di circa il 90% contro una percentuale di circa il 30% delle citt\u00e0 del nord Italia.\nIl 6 maggio 2015 riceve il Premio \"Guido Carli\" nella sala della Regina a Montecitorio da parte della giuria composta da Barbara Palombelli, Vittorio Feltri, Mario Orfeo, Roberto Rocchi, Franco Bernab\u00e8, Antonio Patuelli, Matteo Marzotto, Giovanni Malag\u00f2, Debora Paglieri e Guido Massimo Dell\u2019Omo.\nVita privata.\n\u00c8 figlia dell'ex-sindaco democristiano del comune di Milzano, gi\u00e0 proprietario di una piccola azienda agricola. Ha una sorella maestra elementare, rappresentante della CGIL.\nNel 2010 diventa madre di Emma, avuta dal compagno bergamasco Giorgio Patelli, immobiliarista, gi\u00e0 socio della Tecno-Geo e membro del comitato regionale per le valutazioni di impatto ambientale sull'apertura di nuove cave. I due si sono sposati a Sirmione il 23 gennaio 2010 e si sono separati nel 2015.\nCarriera politica.\nGli inizi.\nEntrata in Forza Italia sin dalla cosiddetta \"discesa in campo\" di Silvio Berlusconi, nel 1998 si \u00e8 posizionata prima tra gli eletti alle amministrative, ricoprendo la carica di presidente del consiglio del comune di Desenzano del Garda fino al 2000, anno in cui fu sfiduciata. Le supposte motivazioni di tale voto di sfiducia, da alcuni giornali riportate come \u00abmanifesta incapacit\u00e0 ed improduttivit\u00e0 politica ed organizzativa\u00bb, non sono confermabili, dal momento che la relativa delibera del consiglio comunale non sarebbe consultabile, fatto che ha suscitato polemiche per l'impossibilit\u00e0 di accedere ad un atto pubblico e un'interrogazione parlamentare in merito.\nSecondo il segretario generale del Comune di Desenzano del Garda \u2013 intervistato dal quotidiano \"BresciaOggi \u2013\" la frase della mozione di sfiducia attesterebbe che \u00abil presidente del consiglio comunale ha dimostrato scarsa sollecitudine nell'adempimento dei suoi doveri istituzionali tra cui il mancato controllo dell'attuazione di molteplici delibere consiliari\u00bb. Secondo il settimanale \"L'Espresso\", le critiche pi\u00f9 pesanti arrivarono dalla stessa maggioranza, da tre consiglieri di Forza Italia, che parlarono di \u00abinspiegabile attaccamento esclusivo orientato alle cariche\u00bb.\nAssessore provinciale e Consiglio regionale della Lombardia.\nDal 2002 \u00e8 stata assessora al territorio della provincia di Brescia dove ha realizzato il \"Piano Territoriale di Coordinamento Provinciale\" e ha ottenuto il riconoscimento di nuovi parchi quali il Parco della Rocca e del Sasso di Manerba e l'ampliamento del Parco delle colline di Brescia e del Parco del lago Moro, mentre dal 2004 \u00e8 stata assessore all'agricoltura.\nPrima degli eletti alla Regione Lombardia nella circoscrizione di Brescia per Forza Italia, entra nel Consiglio Regionale della Lombardia nell'aprile del 2005. Il mese successivo, a seguito del successo elettorale, diventa coordinatrice regionale di Forza Italia in Lombardia; manterr\u00e0 l'incarico fino al 2008.\nDeputata e Ministra.\nNel 2006 Gelmini viene eletta alla Camera dei deputati, dove \u00e8 stata membro della giunta per le autorizzazioni a procedere, del comitato parlamentare per i procedimenti di accusa e della II commissione giustizia.\n\u00c8 autrice del progetto di legge \"per la promozione e l'attuazione del merito nella societ\u00e0, nell'economia e nella pubblica amministrazione\", presentato il 5 febbraio 2008. Ha inoltre fatto parte del comitato costituente del Popolo della Libert\u00e0 dove ha coordinato il gruppo di lavoro sullo statuto del nuovo movimento politico.\nNel 2008 \u00e8 stata rieletta alla Camera dei Deputati nella circoscrizione Lombardia II per il Popolo della Libert\u00e0 ed \u00e8 stata Ministra dell'istruzione, dell'universit\u00e0 e della ricerca nel Governo Berlusconi IV dall'8 maggio 2008 al 16 novembre 2011. Suo consigliere politico nell'ambito dell'incarico di governo \u00e8 stato il deputato Giorgio Stracquadanio, qualificato sulla stampa come lo spin doctor del Presidente del Consiglio Silvio Berlusconi.. \u00c8 eletta presidente del gruppo Forza Italia alla Camera.\nDal 19 marzo 2013 \u00e8 stata Vicecapogruppo vicario del gruppo PDL alla Camera dei Deputati.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 24 marzo 2014 diventa membro del Comitato di Presidenza di Forza Italia venendo poi nominata coordinatrice del partito in Lombardia.\nNell'aprile 2016 viene ufficializzata come capolista del partito a sostegno del candidato sindaco di Milano Stefano Parisi risultando la prima eletta in citt\u00e0 con 11.990 preferenze.\nAlle elezioni politiche del 2018 viene candidata nel collegio uninominale di Desenzano del Garda per la Camera dei Deputati, per la coalizione di centro-destra in quota Forza Italia, e viene eletta deputata. Successivamente il 27 marzo viene eletta capogruppo di Forza Italia alla Camera dei Deputati.\nIl 30 maggio 2019, dopo le elezioni europee di quell'anno, si dimette da coordinatrice regionale di Forza Italia in Lombardia per via dell\u2019incarico di capogruppo alla Camera.\nIl 1\u00ba agosto dello stesso anno, Berlusconi nomina un nuovo Coordinamento del partito composto da Sestino Giacomoni, Antonio Tajani e le due capigruppo Mariastella Gelmini e Anna Maria Bernini e l\u2019anno seguente anche da Gianni Letta, Niccol\u00f2 Ghedini, Jole Santelli e lo stesso Berlusconi in occasione delle riunioni tenute durante l\u2019emergenza COVID-19. Il 12 maggio Berlusconi nomina un nuovo coordinamento di 14 persone tra le quali c\u2019\u00e8 anche Gelmini.\nIl 12 febbraio 2021 viene nominata Ministra per gli affari regionali e le autonomie del Governo Draghi. Giura il giorno successivo, il 13 febbraio 2021.\nMinistra dell'istruzione, dell'universit\u00e0 e della ricerca.\nProvvedimenti ufficiali.\nDecreto Gelmini sulla scuola primaria e secondaria.\nIl suo primo provvedimento \u00e8 il decreto-legge 137/2008 datato 1\u00ba settembre 2008 e intitolato \"Disposizioni urgenti in materia di istruzione e universit\u00e0\", poi convertito in legge dal Senato il 29 ottobre 2008 sotto il nome di Legge 169/2008.\nTra le novit\u00e0 introdotte dal decreto, ha ricevuto grande attenzione da parte dell'opinione pubblica la reintroduzione, a partire dall'anno 2009, del maestro unico nella scuola primaria in sostituzione del precedente sistema con 3 insegnanti per ogni 2 classi e un orario compreso tra le 27 e le 30 ore settimanali per il modulo e dalle 30 alle 32 ore per il tempo pieno. Tale provvedimento, a detta della ministra, si sarebbe reso necessario per adeguare il rapporto tra studenti e insegnanti alla media europea. In particolare, si prevede che il reclutamento del personale docente debba in ogni caso essere pianificato in proporzione a tale riduzione, cio\u00e8 sulla base di un tempo scuola limitato a ventiquattro ore settimanali. Questo provvedimento, in base a quanto previsto dal governo nella legge finanziaria 133/2008, dovrebbe concorrere a una riduzione di 7,8 miliardi di euro della spesa pubblica scolastica tra il 2009 e il 2012, evitando l'immissione in ruolo di oltre 85.000 docenti precari.\nA fronte delle preoccupazioni espresse per la riduzione dell'orario, Gelmini ha sostenuto in un'intervista che il tempo pieno non solo non verr\u00e0 meno, ma verr\u00e0 aumentato ed esteso a pi\u00f9 classi senza alcuna spesa ulteriore. Di fatto nel piano programmatico redatto dalla ministra viene delegata agli istituti ampia autonomia per quello che riguarda la durata e l'articolazione dell'attivit\u00e0 educativa, ferme restando le disposizioni del decreto: in altri termini, le scuole potranno ampliare l'offerta formativa a loro spese, cio\u00e8 senza contributi da parte dello stato. In seguito Gelmini ha garantito alle famiglie la possibilit\u00e0 di scegliere il percorso formativo in cui inserire gli studenti, spaziando dalle 24 ore del modulo con maestro unico alle 30 del tempo pieno; in occasione delle iscrizioni all'anno 2009-2010, il 90% delle famiglie ha comunque scelto di usufruire delle soluzioni con orari superiori alle 24 ore originariamente proposte dalla ministra, suscitando perplessit\u00e0 riguardo al reperimento dei fondi necessari ad esaudire tali richieste.\nLa ministra Gelmini ha inoltre stabilito nel decreto il ripristino del valore in pagella del voto in condotta, promuovendolo quindi a parametro di valutazione complessiva dello studente; il provvedimento servirebbe secondo la ministra a contrastare il fenomeno del bullismo diffuso nelle scuole. Questo intervento ha incontrato sia pareri positivi, tra cui quello del Moige, ma anche perplessit\u00e0, come quelle espresse dall'associazione religiosa \"Exodus onlus\". Vengono inoltre ripristinati in pagella i voti in decimi, a sostituire i giudizi.\nIn materia di strumenti scolastici il decreto, cos\u00ec come modificato alla Camera e in esame al Senato, prevede che i libri di testo per la scuola primaria vengano adottati solo nel caso in cui \u00abl'editore si sia impegnato a mantenere invariato il contenuto nel quinquennio [successivo alla data di adozione ndr.], salvo le appendici di aggiornamento eventualmente necessarie da rendere separatamente disponibili\u00bb, e che vengano sostituiti con cadenza quinquennale al fine di ridurre il fenomeno del \"caro-libri\". Un provvedimento simile \u00e8 stato adottato anche per le scuole secondarie di primo e secondo grado, nelle quali per\u00f2 i libri verranno sostituiti ogni sei anni invece che cinque.\nSi stabilisce infine che dall'attuazione del presente decreto \u00abnon devono derivare nuovi o maggiori oneri a carico della finanza pubblica\u00bb.\nDecreti Gelmini sulle Universit\u00e0.\nLa conversione in legge del decreto sulla scuola primaria e secondaria \u00e8 stata seguita, il 10 novembre 2008, dalla pubblicazione sulla Gazzetta Ufficiale del decreto legge 180/2008 intitolato \"Disposizioni urgenti per il diritto allo studio, la valorizzazione del merito e la qualit\u00e0 del sistema universitario e della ricerca\". Gli obiettivi principali del decreto riguardano l'innalzamento del turnover dal 20% (imposto a tutte le amministrazioni dalla precedente Legge 133/2008 approvata ad agosto dallo stesso governo) al 50% per quegli atenei che non sono ritenuti \"onerosi\", ossia con una spesa per il personale superiore al 90% dello stanziamento statale, questi ultimi invece non potranno bandire concorsi per l'assunzione di nuovi docenti, ricercatori o personale amministrativo.\nVengono inoltre modificate le procedure di valutazione degli aspiranti professori universitari di prima e seconda fascia e dei ricercatori attraverso l'introduzione di criteri di sorteggio per i membri delle commissioni esaminatrici, con lo scopo - dichiarato - di impedire la predeterminazione dell'esito dei concorsi e di incoraggiare quindi una maggiore partecipazione. In realt\u00e0 le nuove norme sulla determinazione delle commissioni esaminatrici risultano incomplete e, in alcune parti, estremamente vaghe, circostanza che, di fatto, ha determinato un blocco totale dei concorsi dall'entrata in vigore della legge. Inoltre, a differenza dei precedenti criteri di determinazione delle commissioni di concorso, la nuova legge prevede che queste ultime siano costituite solo ed esclusivamente da docenti di prima fascia, cosa che - a dispetto delle dichiarazioni della ministra - accresce enormemente il potere dei docenti di prima fascia e impoverisce il ruolo, all'interno degli atenei, dei professori di seconda fascia e dei ricercatori.\nIl provvedimento \u00e8 stato approvato alla Camera il giorno 8 gennaio 2009, nonostante le proteste di studenti, ricercatori e precari dell'universit\u00e0 che, per settimane, avevano dato vita ad una massiccia mobilitazione con manifestazioni di protesta in quasi tutte le citt\u00e0 italiane.\nIl 23 dicembre 2010 \u00e8 stata approvata in via definitiva dal Senato della Repubblica il disegno di legge 1905 che modifica completamente il sistema di gestione delle universit\u00e0, e le modalit\u00e0 di reclutamento ed avanzamento di carriera dei docenti e dei ricercatori. Anche questo disegno di legge ha suscitato proteste.\nAntefatto: Legge Finanziaria Triennale n.133/2008.\nIl provvedimento sull'adozione del maestro unico ha recepito quanto precedentemente disposto nell'articolo 64 del D.L. datato 25 giugno 2008 e poi convertito in legge il 6 agosto 2008 (legge n.133, \"Disposizioni urgenti per lo sviluppo economico, la semplificazione, la competitivit\u00e0, la stabilizzazione della finanza pubblica e la perequazione tributaria\"), nel quale era stato previsto di realizzare \u00abper il bilancio dello Stato economie lorde di spesa, non inferiori a 456 milioni di euro per l'anno 2009, a 1.650 milioni di euro per l'anno 2010, a 2.538 milioni di euro per l'anno 2011 e a 3.188 milioni di euro a decorrere dall'anno 2012\u00bb con la precisazione che \u00abuna quota parte delle economie di spesa [... venisse] destinata, nella misura del 30 per cento, ad incrementare le risorse contrattuali stanziate per le iniziative dirette alla valorizzazione ed allo sviluppo professionale della carriera del personale della Scuola a decorrere dall'anno 2010\u00bb. Le cifre del D.L. sono state tradotte in criteri operativi nel piano programmatico redatto da Gelmini con il concerto del Ministero dell'Economia e delle Finanze, che prevede esuberi stimati intorno alle 87.400 unit\u00e0 per il personale docente (entro l'anno scolastico 2011/2012), e alle 44.500 unit\u00e0 per il personale ausiliario ATA (nel triennio 2009 - 2011).\nNel medesimo decreto legge, ma all'articolo 16, si consente alle universit\u00e0 di trasformarsi in fondazioni di diritto privato (con un voto a maggioranza assoluta del senato accademico), ossia in enti dotati di autonomia gestionale, organizzativa e contabile in deroga quindi \u00aballe norme dell'ordinamento contabile dello Stato e degli enti pubblici, ma comunque nel rispetto dei vincoli derivanti dall'ordinamento comunitario\u00bb.\nAltri provvedimenti e dichiarazioni.\nGelmini si \u00e8 detta favorevole al ritorno del grembiule alle elementari sia per una questione di ordine, sia per eliminare le differenze sociali tra gli scolari che tenderebbero ad emergere in particolare nell'abbigliamento pi\u00f9 o meno \"griffato\". Secondo i risultati di un sondaggio riportati da un quotidiano, tale decisione ha incontrato l'approvazione della maggioranza degli intervistati.\n\u00c8 anche previsto, a partire dall'anno scolastico 2009/2010, l'avvio dell'insegnamento obbligatorio dell'educazione civica e di attivit\u00e0 di formazione alle regole della strada e al rispetto dell'ambiente. Gelmini ha inoltre promosso l'utilizzo di nuove versioni digitalizzate dei libri di testo.\nNell'ottobre 2008 infine la ministra ha stanziato i fondi per l'acquisto di 10.000 lavagne interattive multimediali, collegabili a computer ed anche alla rete internet.\nControversie.\nGelmini, per aver avviato con il suo piano programmatico del 2008 una politica di tagli al personale per un totale di circa 87.000 insegnanti e 44.000 tecnici senza la concertazione con i Sindacati, ha portato gli stessi, e in particolare le sigle Gilda, Cobas, CGIL, CISL e UIL, a manifestare la loro contrariet\u00e0 temendo ricadute sia sul tempo-scuola che sull'occupazione. La ministra ha giustificato l'azione di governo sostenendo che le scuole rappresentano un'\u00abagenzia educativa, e non un'istituzione per moltiplicare posti di lavoro\u00bb, e che il provvedimento si \u00e8 reso necessario in quanto al momento \u00abil 97% della spesa [scolastica] \u00e8 in stipendi\u00bb. In un primo momento, anche il ministro leghista Umberto Bossi non si era trovato d'accordo con tale decisione, ma poco dopo ha dichiarato che nei confronti di Gelmini non esiste nessun conflitto. Il provvedimento sull'adozione dei libri di testo \u00e8 stato invece criticato dall'A.I.E. (associazione italiana degli editori), cos\u00ec come il provvedimento legato all'introduzione delle lavagne multimediali.\nAltre polemiche sono state suscitate dalla proposta avanzata dalla ministra di potenziare il sistema italiano di attribuzione dei meriti, ostacolato da \u00abforti disincentivi alla capacit\u00e0 individuale\u00bb; in proposito, \u00e8 stata criticata perch\u00e9 lei stessa si era trasferita per poter sostenere l'esame di abilitazione alla professione di avvocato a Reggio Calabria, dove la percentuale degli ammessi negli anni precedenti \u00e8 sempre stata pari ad oltre il triplo rispetto a quella nella citt\u00e0 di Brescia. Gelmini si \u00e8 difesa affermando che all'epoca i suoi genitori non potevano permettersi di mantenerla a lungo negli studi, e che essendo sfavorita da un sistema generale di \"esamificio\" dominato a suo parere da una logica di casta che promuoveva esclusivamente i figli dei giuristi pi\u00f9 emergenti, l'unico modo per ottenere l'abilitazione fosse quello di sostenere l'esame in un'altra sede.\nUn episodio simile \u00e8 stato innescato da un'indagine svolta dall'OCSE: basandosi sul rapporto di valutazione della qualit\u00e0 della formazione scolastica effettuato nel 2007, nel quale gli studenti degli istituti meridionali risultano collocati agli ultimi posti, Gelmini ha sostenuto che \u00abnel Sud alcuni istituti abbassano la qualit\u00e0 dell'istruzione\u00bb alimentando diverse critiche anche da parte dei suoi stessi alleati, come il presidente della Regione Siciliana Raffaele Lombardo, che ha definito \"razziste\" le parole della ministra. Gelmini si \u00e8 giustificata precisando di riferirsi \u00aballe scuole, non agli insegnanti\u00bb.\nAl fianco di Gelmini si sono schierati sia membri del suo stesso partito, come Maurizio Gasparri, che ha giudicato le accuse a Gelmini strumentali e animate da una visione ideologica di parte, sia alcuni esponenti dell'opposizione, come l'ex-ministro dell'Istruzione Luigi Berlinguer, parzialmente a favore del suo operato e dell'intenzione di riformare la scuola. \u00c8 stato poi lo stesso presidente della repubblica, Giorgio Napolitano, a riaffermare la necessit\u00e0 di un rinnovamento del sistema scolastico, aggiungendo che nessuna parte politica o sociale pu\u00f2 sottrarsi a questa esigenza, e che \u00abnon sono sostenibili posizioni di pura difesa dell'esistente\u00bb.\nAlcuni degli esponenti politici della maggioranza e dei giornalisti che si sono espressi a sostegno del provvedimento hanno contestato la scelta, risalente al 1990, di modificare il sistema scolastico allora vigente, reputandola non funzionale al miglioramento della didattica scolastica bens\u00ec mirata alla creazione di nuovi posti di lavoro, nell'ottica di un \"consociativismo politico-sindacale\" che, a loro giudizio, avrebbe caratterizzato molti aspetti della vita repubblicana e in aperta contraddizione con una concomitante presunta diminuzione della popolazione scolastica italiana. Le indagini ISTAT hanno in effetti stimato, nel decennio antecedente, un calo demografico in tale fascia.\nReazioni nell'universit\u00e0 e nella scuola.\nI provvedimenti varati da Gelmini nella legge finanziaria e nel primo decreto hanno suscitato una dura reazione da parte del mondo della scuola e dell'universit\u00e0: per tutto il mese di ottobre 2008, si sono susseguiti scioperi degli insegnanti e del personale ATA, manifestazioni dei genitori delle elementari, oltre a diverse iniziative dei movimenti studenteschi delle superiori e delle universit\u00e0, cortei, lezioni in piazza.\nLa ministra ha dichiarato in una trasmissione di Canale 5 di non capire le ragioni della protesta e verso la fine del mese ha accettato di incontrare una rappresentanza degli studenti universitari e medi. Il rifiuto di Gelmini di ritirare il decreto ha tuttavia portato alla spaccatura delle associazioni studentesche, divise tra chi considera concluso il dialogo e chi invece intende continuarlo.\nDurante una visita della ministra in un liceo di Roma, le forze di polizia hanno provveduto all'identificazione di alcuni contestatori. Gelmini, informata sull'accaduto, ha chiesto alle forze dell'ordine di non intervenire in futuro in situazioni simili dichiarando di essere in grado di affrontare personalmente la dialettica con chi alza la voce.\nLa gaffe del \"tunnel\".\nCon un comunicato stampa del 23 settembre 2011 la ministra, facendo i complimenti agli scienziati del CERN e dell'INFN che avevano rilevato dei neutrini che avrebbero viaggiato ad una velocit\u00e0 superiore a quella della luce (cosa poi smentita da un pi\u00f9 accurato controllo dei percorsi dei segnali GPS), ha affermato che \"Alla costruzione del tunnel tra il CERN ed i Laboratori nazionali del Gran Sasso, attraverso il quale si \u00e8 svolto l'esperimento, l'Italia ha contribuito con uno stanziamento oggi stimabile intorno ai 45 milioni di euro\". L'affermazione ha dato inizio ad una serie di polemiche, visto che tra i due laboratori, distanti in linea retta 730\u00a0km, non esiste alcun tunnel. Il Ministero ha successivamente emesso un comunicato stampa in cui si affermava che il tunnel di cui si parlava \"non \u00e8 per nessuna ragione intendibile come un tunnel che collega materialmente Ginevra con il Gran Sasso\".\nIl 29 settembre 2011, tuttavia, Massimo Zennaro, portavoce di Gelmini, presentava le proprie dimissioni. Pur non essendo l'autore materiale del comunicato, come portavoce era infatti responsabile dell'omesso controllo e della gestione della comunicazione successiva alla gaffe."}
{"id": "2091510", "revid": "339392", "url": "https://it.wikipedia.org/wiki?curid=2091510", "title": "Alderano Cybo", "text": ""}
{"id": "2091512", "revid": "1226", "url": "https://it.wikipedia.org/wiki?curid=2091512", "title": "Meraviglioso", "text": ""}
{"id": "2091514", "revid": "709565", "url": "https://it.wikipedia.org/wiki?curid=2091514", "title": "\u00c8 piccolo, \u00e8 bionico, \u00e8 sempre Gadget", "text": "\u00c8 piccolo, \u00e8 bionico, \u00e8 sempre Gadget (\"Gadget Boy &amp; Heather\") \u00e8 una serie televisiva a cartoni animati prodotta da DiC Entertainment, France Animation e Metropole 6 nel 1995. Il protagonista \u00e8 un bambino che, come l'ispettore Gadget, allunga i propri arti, gonfia la propria giacca, ed \u00e8 munito di una serie infinita di congegni."}
{"id": "2091516", "revid": "697352", "url": "https://it.wikipedia.org/wiki?curid=2091516", "title": "Alderano Cybo-Malaspina", "text": ""}
{"id": "2091517", "revid": "1272592", "url": "https://it.wikipedia.org/wiki?curid=2091517", "title": "Tat Ali", "text": "Tat Ali \u00e8 una catena vulcanica etiope e del vulcano pi\u00f9 importante della catena stessa. Si trova a Sud-Est dell'Erta Ale in Dancalia. I vulcani pi\u00f9 importanti della catena sono il Borawli che si erge sulle rive del lago Afrera alto 812 metri, il Tat Ali alto 700 metri e il pi\u00f9 vasto del gruppo e Mat Ala alto 523 metri. Ha imponenti campi di lava basaltica che si sono depositati a partire dall'Olocene fino ai giorni nostri. La lava fuoriesce anche da linee di faglia disposte da NNO a SSE e sono la continuazione di quelle presenti della catena dell'Erta Ale.\nCollegamenti esterni.\n Il Tat Ali sul sito del Global Volcanism Program"}
{"id": "2091531", "revid": "1573940", "url": "https://it.wikipedia.org/wiki?curid=2091531", "title": "Laliostominae", "text": "I Laliostomini (Laliostominae ) sono una sottofamiglia di anfibi anuri della famiglia Mantellidae, endemici del Madagascar.\nTassonomia.\nLa sottofamiglia comprende i seguenti generi e specie:"}
{"id": "2091532", "revid": "2037197", "url": "https://it.wikipedia.org/wiki?curid=2091532", "title": "Stadio Giuseppe Voltini", "text": "Lo Stadio comunale Giuseppe Voltini \u00e8 lo stadio principale della citt\u00e0 di Crema, ed ospita le partite casalinghe della Pergolettese e del Crema 1908, sebbene quest'ultima compagine utilizzi a volte anche l'impianto polisportivo Aldo Bertolotti.\nIl settore che accoglie i tifosi della Pergolettese \u00e8 la curva sud \"Irmano Nichetti\", cos\u00ec chiamata in ricordo di un tifoso del Pergocrema prematuramente scomparso. \nIl settore che accoglie i tifosi del Crema \u00e8 la curva nord \"Renato Olmi\", cos\u00ec chiamata in ricordo del campione del Mondo con la Nazionale Italiana nel 1938 e con un passato nelle file bianconere.\nStoria.\nDalle origini al 1945.\nIl primo campo sportivo di Crema fu realizzato nel 1920 su un terreno appositamente acquistato dal Comune lungo l'allora via Milano. Serviva solo alla pratica del calcio, era dotato di spogliatoi e di una tribuna in cemento che gi\u00e0 alla fine degli anni venti era gi\u00e0 puntellata poich\u00e9 alcuni sostegni apparivano pericolanti.\nAnche su sollecitazione della presidenza della squadra dell'Crema F.C. il tecnico comunale ing. Silvio Mosconi allest\u00ec un progetto per un impianto polisportivo, dedicato al calcio, ma anche alla \"palla al cesto\", una pista di atletica leggera, un campo da tennis e una sala per la pratica della scherma. La tribuna a otto gradoni poteva contenere ottocento persone mentre al suo interno erano previsti spogliatoi capienti, servizi igienici, un'infermeria, un ristorante, una sala \"di ricevimento\", uffici amministrativi e l'alloggio per il custode. I lavori di ampliamento furono approvati dal Genio civile della Giunta provinciale amministrativa di Cremona il 18 dicembre 1935 con lavori preventivati dal costo di L. 200.000, sebbene il podest\u00e0 con propria delibera dava la precedenza alla costruzione della tribuna impiegando la somma di L. 80.000. I collaudi (del terreno di gioco da parte della F.I.G.C., dalla commissione provinciale per quanto riguarda la tribuna) furono eseguiti nel mese di ottobre 1936. Per tutti gli anni trenta fu la sede delle partite casalinghe dell'AC Crema e, in alcune occasioni ritenute speciali furono allestite anche gare di tiro al piattello.\nAnche lo stadio di Crema fu sede delle tipiche manifestazioni ginniche promosse dal regime fascista.\nLa fucilazione del 1944.\nNel 1944 nello stadio fu eseguita una condanna a morte ad opera delle Brigate Nere. Alcuni giorni prima, il 23 novembre, si tenne presso Porta Serio uno scontro a fuoco nel corso del quale furono uccisi un tenente ed un vicebrigadiere della Guardia Nazionale Repubblicana. Fu ordinato un rastrellamento durante il quale furono arrestati presso Castelleone Gaetano Paganini, Ernesto Monfredini. Luigi Bertazza ed Antonio Pedrazzini, membri della formazione partigiana \u201cGiustizia e Libert\u00e0\u201d operante sui monti piacentini. I quattro uomini furono torturati e condannati probabilmente anche su sollecito o con la complicit\u00e0 del commissario prefettizio di Crema Giovanni Agnesi fervente sostenitore del regime che gi\u00e0 un anno prima sul settimanale \"Il popolo fascista\" da lui diretto aveva manifestato propositi di vendetta contro i cosiddetti \u201ctraditori della patria\u201d. L'esecuzione avvenne nel campo sportivo il 29 novembre 1944.\nL'esecuzione del 1945.\nUn'altra esecuzione avvenne il 29 aprile 1945. Nel clima di contrapposizioni e vendette che seguirono i giorni immediatamente successivi al termine della guerra di Liberazione furono arrestati quattro militanti fascisti da parte di alcuni membri del CLN ipotizzando in tal modo la soddisfazione del desiderio di vendetta e giustizia rivendicati dalla popolazione. I quattro condannati Clorinda Boffelli, Eugenio Carniti, Manlio Rovescalli e Alfredo della Torre erano ritenuti rei di rappresaglie nei confronti di partigiani (il Della Torre era stato coinvolto precedentemente in un eccidio perpetrato a Capralba e fu reo confesso dell'uccisione di un prigioniero di guerra greco). Fallirono le intercessioni del futuro deputato della Camera conte Lodovico Benvenuti e di monsignor Ferdinando Mussi, i quali cercarono di evitare un'esecuzione sommaria. Ottennero, comunque, che la condanna non fosse eseguita in piazza ma nel campo sportivo a porte chiuse come poi avvenne.\nDal 1945 al 1980.\nNel dopoguerra ripresero gli incontri calcistici anche se, occasionalmente, lo stadio divenne protagonista di altri eventi quali la gincana automobilistica organizzata nel mese di maggio 1952.\nNel 1968 lo stadio rimase pi\u00f9 di un anno chiuso per il riassetto del terreno di gioco. Le gare venivano disputate presso il polisportivo di Santa Maria della Croce.\nL'intitolazione a Giuseppe Voltini.\nNel 1972, durante la presentazione della finale di un torneo fu annunciata la volont\u00e0 dell'amministrazione comunale di dedicare lo stadio a Giuseppe Voltini. Si voleva celebrare in questo modo un personaggio del mondo sportivo cremasco che fu giocatore, allenatore, dirigente, consigliere, presidente e presidente onorario dell'AC Crema, scomparso nel gennaio 1971.\nLa decisione definitiva fu presa durante il consiglio comunale del 5 giugno 1972.\nGli anni Ottanta.\nDurante il 1983 una folata di vento fece cadere parte di un muro di cinta sovraccarico di tabelloni pubblicitari.. I lavori di rifacimento costarono 65 milioni di lire. L'anno successivo fu chiusa la tribuna centrale per inagibilit\u00e0, vicenda che scaten\u00f2 una vivace contrapposizione politica con le accuse di un presunto, tardivo intervento per sanare una situazione precaria nota da tempo. La tribuna fu riaperta durante l'anno.\nNel 1987 confidando in finanziamenti si ipotizz\u00f2 un preventivo di un miliardo e 100 milioni per la ristrutturazione delle sottotribune; si trattava di uno tra i tanti interventi ormai necessari alla struttura a causa dei quali si decideva di diminuire la capienza da 4.069 a 3.209 spettatori A questi problemi si sommavano le avvertenze della prefettura che denunciava carenze circa le uscite di sicurezza e sull'altezza delle reti di protezione attorno al campo. Per far fronte ai lavori verso la fine dell'anno venne contratto un mutuo di 772 milioni con la Cassa depositi e prestiti. Il progetto fu redatto nel 1989 e prevedeva la divisione delle gradinate in settori suddivisi con materiali ignifughi, il rifacimento delle recinzioni, dei servizi igienici e la riqualificazione degli spogliatoi. I lavori vennero infine realizzati nell'estate 1990, durante i quali non mancarono opinioni negative in merito alla presunta lentezza dei lavori: ne furono portavoce i presidenti di AC Crema e Pergocrema, le due societ\u00e0 che usufruivano dell'impianto. I lavori obbligarono le squadre a giocare le partite casalinghe a Cremona (Pergocrema) e Orzinuovi (AC Crema) e vennero terminati nel mese di novembre.\nGli anni Novanta.\nGiusto un anno prima i presidenti di Pergocrema e AC Crema Andreini e Lachinelli avevano proposto la gestione diretta della pubblicit\u00e0 e della manutenzione ordinaria dello stadio. L'accordo con il Pergocrema in cambio di una fideiussione di 100 milioni di lire da versare al comune era vicino nei primi mesi del 1991, ma poi fall\u00ec per l'interesse della societ\u00e0 a gestire la sola pubblicit\u00e0, non la struttura, ma anche in polemica con la richiesta dell'amministrazione comunale di ottenere il saldo di 40 milioni di debiti contratti. Alla fine l'accordo fu stipulato dopo mesi di trattative nell'autunno 1991. La convenzione fu receduta per volont\u00e0 del comune nel 1994 ritenendola onerosa, vicenda che procur\u00f2 minacce di strascichi legali da parte del presidente del Pergocrema Erasmo Andreini; tuttavia, pochi giorni dopo avvenne la fusione della squadra con l'AC Crema dando vita al CremaPergo e la presidenza pass\u00f2 di mano ai fratelli Bianchi.\nUn secondo lotto di lavori fu affrontato nel 1995 con il rifacimento completo della sala stampa: l'ampliamento permise, tra l'altro, di ricavare lo spazio per la collocazione di telecamere per le riprese televisive ed uno stanzino isolato acusticamente per lo speaker; il mese precedente il CremaPergo vi aveva trasferito gli uffici amministrativi. Ulteriori interventi del valore di un miliardo di lire furono inclusi nel piano triennale del 1996 da parte della giunta: locale antidoping, nuovo bar, tre chioschi, impianto di irrigazione automatica, deposito delle attrezzature, adeguamento dell'impianto elettrico.\nLa nuova giunta Ceravolo nel 1999 deliber\u00f2 lo stanziamento di 250 milioni di lire per interventi sugli spogliatoi, sul locale antidoping e pronto soccorso, il deposito attrezzi, bar della tribuna e appartamento del custode. In quegli anni veniva considerata l'idea che lo stadio fosse obsoleto e il mutuo da un miliardo acquisito dalla precedente giunta Giovinetti fu dirottato verso altri progetti. I lavori vennero eseguiti nell'estate 2000.\nGli anni Duemila.\nIl 1\u00ba luglio 2000 lo stadio ospit\u00f2 il suo primo concerto musicale: le parrocchie della zona pastorale sud della diocesi di Crema organizzarono una manifestazione tenuta dal gruppo musicale \u00abGen-Verde\u00bb nato all'interno del Movimento dei Focolari fondato da Chiara Lubich.\nDopo il passaggio di propriet\u00e0 i nuovi dirigenti del CremaPergo Aschedamini e Scorsetti chiesero la gestione diretta della struttura, analogamente a quanto concordato una decina di anni prima con il Pergocrema. A causa del protrarsi dei lavori l'amministrazione comunale non prosegu\u00ec le trattative; la richiesta fu rinnovata dal rinato Pergocrema nel 2002, per il quale l'8 dicembre fu organizzata una manifestazione in occasione del 70\u00ba anno dalla fondazione. La convenzione del valore di 60 milioni l'anno e della durata di tre anni, poi prorogata di uno, alla fine fu stipulata nell'estate 2003 e firmata nel mese di dicembre.\nIl 28 novembre 2004 fu installata ed inaugurata un lapide in memoria dei quattro partigiani fucilati nel 1944, alla presenza del sindaco Claudio Ceravolo e dei rappresentanti dell'Anpi di Crema e provinciale.\nNel 2005, in occasione della promozione del Pergocrema in serie C2, la Figc contestava problemi di sicurezza sulle basi delle nuove normative: era necessario, in particolare, sostituire l'intera recinzione per una spesa complessiva deliberata di 340.000 euro da stornare dal bilancio comunale, cifra contestata dalla minoranza di centro-destra per la sua consistenza e chiedendo al sindaco di farsi portavoce verso la federazione per la concessione di una proroga. I tecnici della Lega Calcio effettuarono nel mese di giugno 2005 un'ispezione al termine della quale osservavano che per giocare in C2, oltre alla recinzione, andavano sostituite le panchine, numerati i posti a sedere e creata una nuova sala antidoping. Da una riunione tra amministrazione comunale, forze dell'ordine, vigili del fuoco, funzionari dell'Asl e del Coni emerse l'impossibilit\u00e0 a posticipare la messa in sicurezza, annunciando quindi l'inizio dei lavori che furono effettivamente eseguiti, cui si aggiunse a quelli previsti l'installazione di un impianto di videosorveglianza. Dopo 50 giorni avvenne il sopralluogo di un'apposita commissione (amministratori, dirigenti del commissariato di pubblica sicurezza e della polizia locale, tecnici comunali e rappresentanti del Pergocrema) che si concluse positivamente. L'intervento cost\u00f2 280.000 euro.\nNel 2007 la nuova giunta di centro-destra prorog\u00f2 la convenzione con il Pergocrema ancora di un anno. Nello stesso anno fu la questura a obiettare la necessit\u00e0 di ulteriori interventi: accorgimenti per evitare l'arrampicata dei tifosi sulle recinzioni, transenne per disciplinare gli ingressi e potenziamento dell'impianto di videosorveglianza.\nNel mese di maggio 2008 il Pergocrema conquist\u00f2 la promozione in serie C1 e di nuovo l'amministrazione comunale si trovo ad affrontare problematiche dovute all'adeguamento dello stadio alla normativa da applicare per poter partecipare a questo campionato, quali, ad esempio la necessit\u00e0 di garantire 4.000 posti a sedere dei quali 800 destinati alla tifoseria avversaria. Il Voltini era omologato per 3.500.\nNel mese di giugno il presidente della Lega Mario Macalli comunicava che non vi sarebbero state proroghe ed i lavori di adeguamento dovevano terminare entro il 9 agosto, data di inizio della Coppa Italia. Gli interventi improcrastinabili erano: l'aumento della capienza della gradinata nord di 300 posti, l'ampliamento della tribuna stampa (50 posti), il miglioramento degli impianti d'illuminazione e d'irrigazione. Pochi giorni dopo fu rinnovata la convenzione con il Pergocrema (prorogata nuovamente nel 2009 per due anni) ed iniziarono i lavori dal costo stimato in 250\u00f7300.000 euro, poi saliti a 400.000 euro; la commissione provinciale di vigilanza per i pubblici spettacoli concedette l'agibilit\u00e0 alla fine di agosto certificando l'impianto per 4.095 spettatori.\nUn'altra problematica sorse nell'estate del 2009 quando lo stadio fu dichiarato non a norma a causa della mancata disposizione di un'area esterna di prefiltraggio per il controllo dei tifosi e relative barriere dal costo di circa 150.000 euro. Il sopralluogo dell'architetto della Lega Vittorio Vaccari ipotizz\u00f2 la totale inderogabilit\u00e0. Il problema non era solo economico, ma anche di spazi, da cui il consiglio del prefetto di invertire le curve, soluzione che vedeva contrari la societ\u00e0 Pergocrema e la relativa tifoseria. Alla fine, dopo un parziale intervento di isolamento di alcune aree predeterminate, un decreto prefettizio dichiar\u00f2 il Voltini a norma.\nGli anni Duemiladieci.\nCon la promozione in Serie C della Pergolettese nel 2019, il Voltini ha subito nuovi interventi di ristrutturazione: l'installazione dei seggiolini nei settori Distinti e Tribuna Laterale, la creazione di una zona prefiltraggio all'esterno dello stadio per il settore ospiti, il potenziamento dell'impianto d'illuminazione e il rifacimento del tetto della Tribuna Centrale.\nCapienza.\nI posti a sedere sono cos\u00ec suddivisi:"}
{"id": "2091533", "revid": "599013", "url": "https://it.wikipedia.org/wiki?curid=2091533", "title": "Kimani Ffriend", "text": ""}
{"id": "2091539", "revid": "300067", "url": "https://it.wikipedia.org/wiki?curid=2091539", "title": "Otis Birdsong", "text": ""}
{"id": "2091544", "revid": "1272592", "url": "https://it.wikipedia.org/wiki?curid=2091544", "title": "Borawli", "text": "Borawli \u00e8 uno stratovulcano della regione dell'Afar in Etiopia. Fa parte della catena del Tat Ali. Sorge sulle rive meridionali del lago Afrera. Si form\u00f2 nell'Olocene attualmente non presenza attivit\u00e0 di rilievo, alterna strati di lava basaltica e lava trachitica."}
{"id": "2091545", "revid": "599013", "url": "https://it.wikipedia.org/wiki?curid=2091545", "title": "Alvin Jones", "text": ""}
{"id": "2091548", "revid": "709565", "url": "https://it.wikipedia.org/wiki?curid=2091548", "title": "Bozo il clown", "text": "Bozo il clown \u00e8 un personaggio immaginario molto famoso negli Stati Uniti, soprattutto negli anni sessanta e settanta, dove ha condotto per varie stagioni trasmissioni televisive per bambini originando un vasto franchising.\nStoria.\nOriginariamente creato nel 1946 da Alan W. Livingston per un audio-libro di fiabe per bambini, il personaggio venne interpretato all'inizio da Pinto Colvig. Il clown divenne molto famoso durante gli anni quaranta e divenne anche la mascotte della casa discografica Capitol Records. L'esordio in televisione avvenne nel 1949. Quando i diritti sul personaggio di Bozo furono acquistati dall'attore Larry Harmon nel 1956, il personaggio divenne ancora pi\u00f9 popolare grazie a diverse operazioni di marketing e la produzione di serie animate a lui dedicate e di diversi show da lui condotti come il \"Bozo's Big Top\" (1966), il \"Bozo's Circus\" (1960), trasmessi prima localmente, poi a livello nazionale, ed infine anche via satellite dal 1978.\nGli show televisivi di Bozo sono stati prodotti anche altri Paesi al di fuori degli Stati Uniti, come il Messico, la Thailandia, l'Australia, la Grecia e il Brasile.\nAttori.\nFra gli interpreti che si sono succeduti ci sono: Frank Avruch (1966\u2013anni settanta), Bob Bell (1960\u20131984) e Joey D'Auria (1984\u20132001). Larry Harmon afferm\u00f2 che pi\u00f9 di 200 attori hanno impersonato il clown nel corso dei decenni.\nPersonaggio.\nBozo \u00e8 un pagliaccio giocherellone con un abito azzurro, un naso rosso e rotondo, viso bianco, due enormi ciuffi di capelli rossi che gli spuntano dai lati della testa altrimenti calva. Insieme al suo giovane assistente Butch, spesso d\u00e0 vita ad avventure esilaranti per i pi\u00f9 piccini.\nTelevisione.\nElenco degli episodi"}
{"id": "2091550", "revid": "22414", "url": "https://it.wikipedia.org/wiki?curid=2091550", "title": "Miniera di deriva", "text": ""}
{"id": "2091551", "revid": "71433", "url": "https://it.wikipedia.org/wiki?curid=2091551", "title": "Defiance (film)", "text": ""}
{"id": "2091553", "revid": "399", "url": "https://it.wikipedia.org/wiki?curid=2091553", "title": "Geno e lo specchio rosso della verit\u00e0", "text": "Geno e lo specchio rosso della verit\u00e0 \u00e8 un romanzo fantasy per ragazzi del 2008 della scrittrice italiana Moony Witcher, pseudonimo di Roberta Rizzo. \u00c8 stato pubblicato il 15 dicembre 2008 dalla casa editrice Giunti Junior ed \u00e8 l'ultimo capitolo della trilogia."}
{"id": "2091558", "revid": "466539", "url": "https://it.wikipedia.org/wiki?curid=2091558", "title": "Oxford University Press", "text": "La Oxford University Press \u00e8 una casa editrice britannica di propriet\u00e0 dell'Universit\u00e0 di Oxford. \u00c8 la pi\u00f9 grande casa editrice universitaria al mondo con sedi distaccate in vari paesi tra i quali India, Pakistan, Canada, Australia, Nuova Zelanda, Malaysia e Stati Uniti, producendo annualmente circa 6000 tra riviste e libri e dando impiego ad almeno 6000 persone. Come parte di un ente universitario, la OUP dipende economicamente dai finanziamenti della Oxford University e dall'impegno di quest'ultima a favore dell'eccellenza delle sue pubblicazioni.\nLa casa editrice \u00e8 strutturata come un dipartimento dell'Universit\u00e0 di Oxford ed \u00e8 gestita da un gruppo di 15 accademici, chiamati \"Delegates of the Press\", nominati dal vicepreside dell'universit\u00e0. Questi accademici fanno capo alla Segreteria per i Delegati (\"Secretary to the Delegates\"). Il sistema di controllo delle pubblicazioni \u00e8 lo stesso dal XVII secolo.\nLa storia della casa editrice legata alla prestigiosa universit\u00e0 affonda le radici molto lontano nei secoli. Le prime pubblicazioni esplicitamente legate all'universit\u00e0 risalgono al 1480 ed erano principalmente bibbie, libri di preghiere e saggi accademici. Tuttavia, la nascita della vera e propria casa editrice \u00e8 legata a quell'ambizioso progetto del XIX secolo che fu l'Oxford English Dictionary. Dall'iniziale coinvolgimento dell'universit\u00e0 nacque l'idea di fondare una casa editrice stabile che venisse incontro ai crescenti costi per le pubblicazioni.\nDa quell'iniziale progetto, l'OUP si \u00e8 evoluta in maniera considerevole cominciando a pubblicare anche libri per bambini, testi scolastici, spartiti, riviste accademiche e importanti serie di libri come la World's Classics series e l'English Language Teaching. L'ingresso nel mercato librario internazionale ha portato l'OUP all'apertura di filiali anche fuori dal Regno Unito, iniziando da New York nel 1896. Pi\u00f9 tardi, con l'avvento delle moderne tecnologie informatiche e con le sempre pi\u00f9 difficili condizioni del commercio, la sede di Oxford fu chiusa nel 1989 e la sua fabbrica a Wolvercote fu demolita nel 2004. Oggi, a Oxford, in Great Clarendon Street si trova il museo relativo alla casa editrice che oltre a mostrare la storia di questa introduzione, spiega anche la storia editoriale di \"Alice nel paese delle meraviglie\", dell\"Oxford English Dictionary\" e dell\"Annuario di Oxford\".\nDal punto di vista finanziario, la casa editrice \u00e8 esentasse, per quanto riguarda gli introiti, in molte delle nazioni in cui \u00e8 presente e in particolare dal 1972 in USA e dal 1978 in Inghilterra. Come azienda, per\u00f2, pu\u00f2 essere soggetta a tasse sui suoi prodotti. Attualmente, inoltre, almeno il 30% del ricavato dalla vendita dei suoi prodotti, e comunque non meno di 12 milioni di sterline l'anno, \u00e8 versato per statuto a favore dell'universit\u00e0 da cui dipende.\nTutti i volumi pubblicati dalla OUP hanno un International Standard Book Number che inizia da 0-19. Per un accordo interno, la scelta del numero iniziale nel codice ISBN riflette una particolare divisione. Ad esempio, iniziano con 3 tutte le pubblicazioni inerenti alla musica, con 8 tutte le pubblicazioni con l'etichetta Clarendon Press.\nStoria.\nGli inizi.\nIl primo tipografo chiamato a collaborare con la Oxford University fu Theoderic Rood, un compagno d'affari di William Caxton che sembra aver portato con s\u00e9 da Colonia i primi macchinari in legno necessari per aprire una casa editrice. Rood inizi\u00f2 a lavorare a Oxford tra il 1480 e il 1483. Il primo libro fatto stampare dall'universit\u00e0 \u00e8, tuttavia, pi\u00f9 vecchio di qualche anno (1478) e sembra essere stato \"Expositio in symbolum apostolorum \"di Tirannio Rufino che per\u00f2 fu commissionato ad un altro editore della cittadina universitaria. Il primo lavoro di Rood, invece, fu il \"Compendium totius grammaticae \"di John Ankywyll. Quest'opera non fu importante solo per essere stato il primo prodotto della neonata casa editrice ma anche perch\u00e9 introdusse a Oxford un nuovo metodo per insegnare la grammatica latina.\nDopo l'esperienza di Rood, le attivit\u00e0 dell'universit\u00e0 connesse alla pubblicazione furono molto poche e sporadiche per molto tempo. Abbiamo notizia e resti di pochissimi libri di quel periodo e fino al 1580 non ci sono pubblicazioni che recano il marchio di Oxford. Dal XVI secolo inizi\u00f2 la ripresa delle attivit\u00e0 collegate alla casa editrice, forse ad imitazione dell'universit\u00e0 di Cambridge che aveva ottenuto la licenza per la sua propria casa editrice nel 1534. Il permesso, nel caso dell'OUP, fu concesso da Elisabetta I d'Inghilterra. all'allora preside dell'universit\u00e0, il conte di Leicester sir Robert Dudley nel 1586 stando alle fonti ufficiali.\nXVII secolo.\nIl preside di Oxford, l'arcivescovo Wiliam Laud, consolid\u00f2 lo status legale della casa editrice universitaria negli anni trenta del XVII secolo. Il sogno di Laud era di creare una casa solida editrice di importanza mondiale. L'universit\u00e0 avrebbe dovuto possedere i diritti legali sulla casa editrice, governarne le scelte aziendali, assumere gli impiegati e beneficiare degli introiti. A questo scopo, il preside, fece pressioni a Carlo I d'Inghilterra affinch\u00e9 la OUP potesse ottenere quei diritti legali necessari per competere sul mercato, peraltro gi\u00e0 dominato da altre grandi case editrici quali la Stationers' Company e la Casa Editrice Reale (\"King's Printer\"). Questi diritti, insieme ad altri riguardanti l'universit\u00e0 confluirono, poi, nella \"Great Charter \"(la Carta Magna) di Oxford del 1636. La creazione di una nuova casa editrice provoc\u00f2 non poco allarmismo tra le altre aziende del settore. La Stationers' Company, ad esempio, si impegn\u00f2 a concordare con la OUP una \"Convenzione di controllo (Covenant of Forbearance). \"La Convenzione prevedeva che la Stationers pagasse una certa somma annua all'universit\u00e0, affinch\u00e9 quest'ultima non monopolizzasse il mercato librario esercitando i suoi pieni diritti di pubblicazione. Oxford accett\u00f2 queste condizioni inizialmente e us\u00f2 le donazioni della Stationers per equipaggiarsi con nuovi macchinari e modernizzare le tecniche di produzione di libri.\nWiliam Laud, inoltre, non si dimostr\u00f2 un ottimo manager aziendale solo dal punto di vista dei rapporti con la concorrenza e con la corte reale. A Laud si deve, infatti, anche un'efficace riorganizzazione interna della casa editrice; consolid\u00f2 l'istituzione del gruppo dei quindici delegati, tuttora esistente, e cre\u00f2 una nuova figura chiamata \"Architypographus. \"Questi doveva essere una figura di fiducia del rettore che si sarebbe dovuto occupare della supervisione di tutte le fasi di una pubblicazione. La casa editrice, cos\u00ec organizzata, era a questo stadio, pi\u00f9 un ideale che un'effettiva realt\u00e0 lavorativa e fino al XVIII secolo pubblico solo piccoli lavori.\nI piani del rettore Laud dovettero, inoltre, sopportare dure prove. Laud fu attaccato sia dal punto di vista personale che per motivi politici e, nel 1645, venne impiccato per essere stato coinvolto in una congiura durante la guerra civile. In questo periodo, Oxford ebbe il ruolo di roccaforte dei sostenitori del re e la OUP divenne il mezzo con cui vennero diffusi molti sermoni e pamphlet politici. Va, tuttavia, segnalato che la OUP produsse in questo secolo anche eccellenti pubblicazioni accademiche, opera di insigni orientalisti e matematici tra cui i testi di Edward Pococke. Bisogner\u00e0 per\u00f2 attendere il ritorno della monarchia nel 1660, affinch\u00e9 la casa editrice potesse funzionare a pieno regime sul modello pensato dal rettore Laud.\nLa OUP si consolid\u00f2 definitivamente grazie all'impegno del vicepreside John Fell, decano di Christ Church e vescovo di Oxford oltre che direttore della Segreteria per i delegati. Fell \nconsider\u00f2 William Laud come un martire e profuso molte energie a che la OUP potesse ricominciare a funzionare a pieno regime e secondo quanto il suo predecessore aveva progettato. A Fell, ad esempio, si deve l'annullamento della Convention of Forbearance con la Stationers' Company, il che signific\u00f2 che Oxford non avrebbe mai pi\u00f9 accettato pagamenti che ostacolassero la sua attivit\u00e0 come casa editrice e pot\u00e9 iniziare ad espandersi. La sede della tipografia fu allestita nei locali del Sheldonian Theatre nel 1668. Questo locale divenne il primo negozio librario universitario di Oxford. In seguito, Fell acquist\u00f2 dalla Repubblica dei Paesi Bassi anche una fonderia per produrre i caratteri mobili, i modelli e i punzoni necessari per una casa editrice che, nella sua visione, voleva essere indipendente. I caratteri qui prodotti saranno noti come \"Fell Types\".\nLa fonderia e le conoscenze tecniche non furono l'unica cosa che Fell import\u00f2 dai Paesi Bassi; a Oxford lo seguirono anche due esperti tipografi: Harman Harmanz e Peter Walpergen che da questo momento in poi si stabiliranno a Oxford segnando l'inizio della crescita della OUP.\nDopo la fine delle limitazioni derivanti dal contratto con la Stationers e l'arrivo a Oxford dei due tipografi, Fell si impegn\u00f2 personalmente a riottenere per l'universit\u00e0 e i suoi partner i pieni diritti di stampa che, in effetti, ottenne nel 1672 grazie alla collaborazione di altri rettori universitari quali Thomas Yate, direttore del Brasenose College e Leoline Jenkins, responsabile del Jesus College.\nI piani di Fell erano sicuramente ambiziosi. Egli non si limit\u00f2 a regolarizzare lo status legale della casa editrice e a cercare collaborazioni ma aument\u00f2 anche il numero di pubblicazioni, stampando, oltre a libri di carattere religioso e accademico, anche calendari (a partire dal 1674) conosciuti come \"Almanacco di Oxford\". Questo Almanacco \u00e8 stato stampato senza interruzioni ogni anno dai tempi di Fell e continua a essere pubblicato ancora oggi.\nFell si occup\u00f2 di redigere anche un primo programma formale delle pubblicazioni in cui la OUP si sarebbe cimentata. Tra le altre, comparivano nella lista anche una Bibbia in greco, la versione copta dei Vangeli e tutte le opere dei padri della chiesa oltre ad alcuni testi in arabo e siriaco. Non mancavano neanche i testi dei classici della filosofia, poesia, matematica e tutta una serie di opere dotte del medioevo occidentale e persino una \"Storia degli insetti, migliore di tutte le altre gi\u00e0 esistenti\". Solo alcune di queste opere videro, tuttavia, la luce durante la vita di questo illuminato preside e la stessa Bibbia in greco rimase incompleta. Non mancarono le liti e le cause legali con i concorrenti, primo tra tutti la Stationers' Company che ostacol\u00f2 la stampa di Bibbie temendo che la OUP guadagnasse troppa importanza nel campo editoriale. I contenziosi con la Stationers continuarono anche dopo la morte di Fell nel 1686.\nXVIII secolo.\nThomas Yate e L. Jenkins morirono prima di Fell, lasciandogli il non facile compito di supervisionare le attivit\u00e0 della casa editrice. Il supporto dell'universit\u00e0 negli affari della OUP divenne a questo punto fondamentale, essendo venuti meno i due maggiori sostenitori. Un alleato importante di Fell fu, in quest'ultima fase della sua vita, il delegato alla stampa Henry Aldrich. Oggi Aldrich \u00e8 ricordato soprattutto per il lavoro di abbellimento grafico delle pubblicazioni di Oxford. La fine del XVII secolo fu anche segnato dalle vicende legali con la Stationers che si risolsero nel 1691 con la cessione da parte della Stationers dei diritti di pubblicazione sulle opere accademiche, diritti che Oxford ancora non deteneva all'epoca. Questa cessione segn\u00f2 l'inizio della crescente importanza a livello internazionale della OUP.\nNel 1713 Aldirch supervision\u00f2 lo spostamento della produzione nei locali di Clarendon. Questa sede fu dedicata al preside di Oxford, Edward Hyde, primo conte di Clarendon. I lavori furono finanziati dalla vendita del libro \"The History of the Rebellion and Civil Wars in England \"(1702) oltre che dai proventi della nuova bibbia stampata da John Baskett. Fino al 1830 la produzione fu divisa in due principali settori, corrispondenti a due ali dell'edificio che ospitava la stamperia. Una, denominata Bible Side, si occupava delle pubblicazioni religiose e l'altra, la Learned Side, si occupava delle pubblicazioni accademiche.\nGeneralmente, il XVIII secolo viene descritto come un periodo di stasi nell'espansione e nella crescita della OUP. Una delle cause fu sicuramente l'assenza di figure del calibro di Fell o di Laud, che profondessero le loro energie per migliorare la casa editrice. Anche dal punto di vista delle personalit\u00e0 che lavorarono a Oxford si segnalano pochi e isolati geni come Thomas Hearne e John Baskett, autore di una pregiata bibbia passata alla storia, tuttavia, solo per i suoi errori. L'edizione di Baskett \u00e8 conosciuta come \"Vinegard Bible\" a causa del famoso errore nella traduzione del capitolo 20 del Vangelo di Luca. Altre edizioni di questo periodo sono le opere contemplative di Richard Allestree e il sesto volume delle opere di Shakespeare, edito da Thomas Hanmer nel 1743. Queste opere ottennero, per\u00f2, poca diffusione. In un periodo come questo, in cui l'universit\u00e0 doveva fronteggiare la crescente corruzione e decadenza come istituzione, le opere accademiche o letterarie ebbero poca risonanza e si punt\u00f2 sul sicuro aumentando la produzione di bibbie e opere religiose.\nLe sorti della OUP furono risollevate grazie al prodigo intervento di un delegato, sir William Blackstone. Blackstone rimase disgustato dal penoso stato in cui versava la casa editrice e pur inimicandosi il vicepreside Huddesford, Backstone si occup\u00f2 di una revisione minuziosa dell'organizzazione e della struttura della OUP. In un primo tempo ottenne dai colleghi solo \"\"gloomy and contemptuous silence\" (un tetro e sdegnoso silenzio) o nel migliore dei casi \"a languid indifference\" (apatica indifferenza). Queste reazioni non fecero altro che far crescere l'impegno di Blackstone nell'imporre all'universit\u00e0 il confronto con le proprie responsabilit\u00e0. Uno degli esempi, conservatisi, della sua lotta per la casa editrice \u00e8 una lunga lettera al vicepreside Huddesford e al suo successore, sir Thomas Randolph datata maggio 1757. Nello scritto, Blackstone descriveva la casa editrice come un'istituzione che \"nel tempo ha smesso ogni impegno nel servizio dell'erudizione e che giace ora in una pigra ombra... in un nido di meccaniche imposizioni\". Blackstone invocava impellenti riforme che dovevano essere varate dai delegati secondo quelli che erano i loro poteri e doveri nei confronti della casa editrice. Radolph non si dimostr\u00f2 migliore del suo predecessore e ignor\u00f2 completamente la lunga e accorata lettera di Blackstone e nulla cambi\u00f2 fino a quando Blackstone non si decise a denunciare l'Universit\u00e0 per essere venuta meno ai suoi obblighi. Nel 1760 Blackstone vinse la causa e l'universit\u00e0 fu costretta ad accettare, senza obiezioni, tutte le riforme proposte nella stessa lettera che aveva tanto superficialmente ignorato.\nVerso la fine del XVIII secolo entr\u00f2 in vigore una prima rudimentale legge sul copyright, che min\u00f2 gli affari della Stationers Company ma rese anche pi\u00f9 difficile per la OUP trovare tipografi esperti che si occupassero delle nuove edizioni di bibbie in programma. Inoltre, la Guerra d'indipendenza americana priv\u00f2 Oxford del mercato librario oltreoceano che inizi\u00f2 a organizzarsi in proprio. Si arriv\u00f2 alla decisione, da parte del consiglio dei delegati alla stampa, di cedere una parte dei diritti di stampa e una parte delle attivit\u00e0 a \"tutti coloro che siano in condizione di assumersi la cura ma anche i rischi di gestione del commercio librario in mutuo vantaggio per s\u00e9 stessi e per l'universit\u00e0\". Furono divise 48 quote e l'universit\u00e0 mantenne praticamente solo gli interessi di controllo. Lo smembramento della casa editrice in pi\u00f9 sedi e pi\u00f9 azionari non fu tuttavia un danno come si era immaginato. Poco tempo dopo le pubblicazioni erudite conobbero una rinascita con i lavori degli eruditi Jeremiah Markland e Peter Elmsley, cos\u00ec come nel primo XIX secolo le opere di molti studiosi europei, i maggiori tra i quali furono probabilmente August Immanuel Bekker e Karl Wilhelm Dindorf. Su consiglio del delegato alla stampa ed erudito grecista Thomas Gaisford, gli studiosi tedeschi prepararono alcune tra le pi\u00f9 famose edizioni critiche dei classici greci antichi. In questo periodo, inoltre, viene assunto un'altra figura chiave per l'evoluzione della OUP: Joseph Parker che apre a Londra una filiale del negozio di libri di Oxford. Parker era anche uno di quei 48 azionisti che aveva acquistato una fetta delle azioni della casa editrice e il suo lavoro fu fondamentale per la diffusione delle pubblicazioni oxfordiensi.\nIl successo che verso la fine del secolo la OUP conobbe rese necessario cercare locali pi\u00f9 grandi del vecchio Clarendon building. Nel 1825 il consiglio dei delegati alla stampa acquist\u00f2 i locali di Walton Street. Daniel Robertson e Edward Blore si occuparono del rinnovamento dei locali e dell'adattamento per ospitare la stamperia e cinque anni pi\u00f9 tardi, nel 1830, la OUP si trasfer\u00ec nella nuova sede. Ancora oggi, i locali di Walton Street ospitano la sede centrale dell'OUP.\nXIX secolo.\nGli sviluppi del XVIII secolo avevano dato inizio ad un'era di enormi cambiamenti per la Oxford University Press. Basti pensare che nel 1830 era ancora un piccolo dipartimento affiliato alla Oxford University che produceva pochi e assolutamente non diffusi libri, per lo pi\u00f9 studi accademici destinati a una cerchia di lettori ristretta e composta esclusivamente dal clero e dagli accademici britannici. Suitcliffe ha scritto che all'epoca era una \"a society of shy hypochondriacs\" (una societ\u00e0 di timidi ipocondriaci). Non si producevano pi\u00f9 di 10 titoli all'anno ed erano per la maggioranza bibbie o opere di dotti studiosi come il Liddell and Scott \"Greek-English Lexikon\" (1843) e stando ai documenti dell'epoca non traspare alcun impegno o voglia di espandere i propri traffici. La stessa innovazione della stampa facilitata dalla macchina a vapore fu vista come una \"preoccupante deviazione\"\" nei primi anni trenta.\nIn questo periodo, Thomas Combe si un\u00ec alla casa editrice diventandone il principale tipografo fino al 1872, anno della sua morte. Combe dimostr\u00f2 di essere un uomo d'affari assai migliore di tutti gli altri suoi colleghi delegati anche se le sue capacit\u00e0 di innovatore furono destinate a fallire come nel caso del tentativo di introdurre l'uso di India paper, un tipo di carta particolarmente diffuso nelle stampe di Bibbie e che sar\u00e0 in seguito uno dei segreti e dei motivi di vanto delle pubblicazioni di Oxford.. Nonostante questo, Combe riusc\u00ec a stringere un accordo per acquisire la fabbrica di carta di Wolvercote. Sovvenzion\u00f2, inoltre, l'universit\u00e0 e la Chiesa di St. Barnabas a Oxford. Combe fu anche il primo sostenitore della confraternita dei Preraffaelliti dei quali acquisto numerose opere, tra le quali anche la \"\"Luce del mondo\" di William Holman Hunt. Tra i testi pi\u00f9 famosi, opera di Combe, non si pu\u00f2 non menzionare Alice's Adventures in Wonderland che per\u00f2 venne pubblicato a spese dell'autore Lewis Carroll nel 1865.\nToccher\u00e0 a Bartholomew Price, nel 1850, di mettere su una nuova segreteria e una commissione reale per scuotere le sorti della OUP. Sotto la gestione di Price divenne editore ufficiale associato alla Oxford Press Alexander Macmillan che nel triennio 1863-1866 si dedic\u00f2 alla creazione e pubblicazione di una serie di libri scolastici elementari a basso costo, probabilmente i primi libri scolastici editi con l'etichetta Clarendon imprint associata alla OUP. \u00c8 questo anche il periodo in cui la casa editrice assunse la sua organizzazione attuale. Nel 1865 il consiglio dei delegati smise di essere \"perpetuo \"e si sviluppo un consiglio composto da 5 membri a vita e da 5 membri scelti a rotazione dal vicepreside a nome dell'universit\u00e0. La casa editrice, ora ricca e gi\u00e0 avviata ad essere una delle pi\u00f9 importanti sulla scena internazionale, ricompr\u00f2 le azioni che aveva diviso tempo prima dato che molti degli azionisti originari erano morti o erano in pensione. La parte economica della gestione pass\u00f2 a un nuovo comitato appena creato, il Finance Committee (1867). Altre importanti novit\u00e0 e contributi alla cultura inglese si ebbero nello stesso periodo. Per dare un esempio, baster\u00e0 citare il fatto che nel 1875 il consiglio dei Delegati approv\u00f2 la collana dei \"Sacred Books of the East\" sotto la supervisione di Max M\u00fcller. La pubblicazione degli scritti religiosi indiani e non solo, port\u00f2 una ventata di nuove idee e di nuovi campi di ricerca negli ambienti accademici e contribu\u00ec a diffondere il pensiero orientale per un pubblico pi\u00f9 ampio che in passato.\nAltri contratti, invece, furono scissi o non rinnovati come per esempio quello con il libraio londinese Parker, conclusosi nel 1863 o quello con Macmillan terminato nel 1880. Negli stessi anni, a Londra in Paternoster Row, la OUP ottenne un magazzino per il deposito delle bibbie gi\u00e0 stampate e nel 1880 il direttore del magazzino, Henry Frowde ottenne il titolo formale di editore dell'universit\u00e0. Frowde era in realt\u00e0 un venditore di libri, solo alcuni dei quali editi dalla OUP e questo suo incarico \u00e8 rimasto un enigma per molti. Nel suo necronologio sulla rivista ufficiale di Oxford venne, infatti, scritto:\nA dispetto di ci\u00f2, Frowde fu comunque una figura chiave per la crescita e la diffusione dell'OUP in quanto fu promotore di nuove collane di libri e presiedette la riedizione dell'edizione riveduta del Nuovo Testamento nel 1881 oltre a giocare un ruolo importante nella rappresentanza dell'azienda all'estero e in particolare a New York nel 1896.\nNel 1884 Price si ritir\u00f2 dalla sua carica e i delegati riacquistarono le azioni dell'azienda che erano state cedute. A questo punto la casa editrice era nuovamente controllata per intero dall'universit\u00e0 dopo il lungo periodo in cui le quote erano state divise anche con terzi. Oltre al controllo della casa editrice, ora l'Oxford University controllava anche la fabbrica della carta, i negozi di distribuzione, i mezzi di collegamento e i depositi. Il numero delle pubblicazioni annue era notevolmente incrementato grazie al lungimirante operato degli uomini che si erano susseguiti in questo secolo. L'OUP poteva ora vantare pubblicazioni davvero eccellenti e in alcuni casi addirittura di svolta in alcuni campi del sapere. \u00c8 il caso del \"A Treatise on Electricity &amp; Magnetism (1873) \"di Clerk Maxwell che sar\u00e0 poi fondamentale per l'evoluzione delle teorie di Einstein. Price ebbe il merito di contribuire alla modernit\u00e0 della OUP senza tuttavia eliminare le tradizioni consolidate. Nel 1879 prese inizio l'attivit\u00e0 di pubblicazione e il relativo enorme progetto del OED, l\"'Oxford English Dictionary\" con cui il processo di modernizzazione della casa editrice sar\u00e0 completato.\nIl progetto successivo, quello cio\u00e8 di pubblicare il \"New English Dictionary\"\" \"fu, se possibile, un progetto ancora pi\u00f9 ambizioso, oltre ad avere chiare spinte patriottiche. Dopo lunghe contrattazioni si arriv\u00f2 a un contratto tra la Philological Society e James Murray e si pianific\u00f2 il tutto. Il progetto avrebbe dovuto tenere occupati gli eruditi per almeno dieci anni e dovevano essere spese circa 9000 sterline inglesi. Le prime stampe del famoso dizionario apparvero nel 1884 ma per la prima edizione completa si dovette aspettare addirittura il 1928. Come si pu\u00f2 immaginare sia i costi che i tempi erano stati largamente sottovalutati e alla fine il progetto fu completo solo dopo 50 anni e con una spesa di 375\u00a0000 sterline. Lo stesso Murray mor\u00ec 13 anni prima dell'edizione definitiva.\nIl segretario successivo, Philip Lyttelton Gell fu scelto dal vicepreside Benjamin Jowett nel 1884. Nonostante avesse studiato proprio qui a Oxford, nel Balliol College e avesse anche alle spalle delle esperienze nel campo editoriale, Gell non riusc\u00ec a comprendere il modo in cui si lavorava alla OUP. Molti delegati iniziarono a collaborare con lui nel tentativo di aiutarlo ma visto che gli sforzi fallivano l'uno dietro l'altro, nel 1897 si decise per il suo licenziamento. Nel periodo immediatamente seguente assunse le funzioni di guida Charles Cannan che era stato vicesegretario durante il mandato di Gell. Se possibile, Cannan si dimostr\u00f2 ancora meno capace negli affari della casa editrice delegando quasi tutto ad altri. Era solito dire: \"Gell was always here, but I cannot make out what he did\"\" (Gell era sempre qui ma io non sono lui). In realt\u00e0 Cannan era un acuto classicista ed erudito ed era stato messo a capo di un'azienda che era s\u00ec di successo per i parametri tradizionali ma che ora si stava muovendo su un terreno inesplorato di cui Cannan sapeva poco.\nDal canto suo, la vendita dei lavori squisitamente accademici e la ormai classica edizione della Bibbia non bastavano a coprire i crescenti costi che il progetto del dizionario stava comportando. Per cercare di far fronte a queste richieste, la OUP doveva trovare altri contributori ed aumentare le sue entrate. Cannan si adoper\u00f2 soprattutto per questo e aggirando il disinteresse e le politiche ostili dell'universit\u00e0 spost\u00f2 la direzione centrale dell'azienda a Londra e recuper\u00f2 il prezioso contributo di Frowde. Questo tentativo ebbe successo; in poco tempo Frowde riusc\u00ec a coinvolgere l'OUP anche nelle pubblicazioni di letteratura popolare diminuendo il numero di pubblicazioni scientifiche e assorbendo la World's Classics nel 1906. Nello stesso anno fond\u00f2 una societ\u00e0 per azioni con la Hodder &amp; Stoughton (oggi assorbita dalla Hachette) per arricchire le pubblicazioni oxford anche di titoli del settore letteratura per bambini e letteratura medica. Cannan pens\u00f2 anche a nominare qualcuno che potesse farsi garante e sovrintendere a questa collaborazione e a tal proposito fu scelto Humphrey S. Milford. Milford divenne l'editore ufficiale di Oxford quando Frowde and\u00f2 in pensione nel 1913. I successi collezionati e la rinnovata fortuna economica della casa editrice fecero tornare Cannan a sperare nel completamento di un progetto cos\u00ec dispendioso come quello del dizionario. Ora la OUP aveva i fondi e le entrate necessarie per produrre tutti i libri che voleva e Cannan pot\u00e9 commentare:\nBisogna, a onor del vero, ammettere che causa di questo successo non furono solo gli sforzi di Cannan e Frowde o di Milford. Un ruolo importante lo ebbe anche l'efficienza con cui aveva ripreso a funzionare il negozio di libri, organo chiave nella diffusione delle pubblicazioni di Oxford. Horace Hart fu in questo periodo l'incaricato al controllo della stampa. Hart spese moltissime energie e tempo affinch\u00e9 le risorse di Oxford nel settore editoriale fossero aumentate e modernizzate. A lui si devono, ad esempio, le \"Hart's Rules\", la prima guida scritta per i correttori di bozze di Oxford. Queste regole sono poi diventate uno standard a livello mondiale. Inoltre, sugger\u00ec l'idea di fondare un club di coordinamento presso Il Clarendon Institute. Quando quest'istituto era stato aperto nel 1891, la stamperia aveva gi\u00e0 540 impiegati disposti a iscriversi, inclusi gli apprendisti. Infine, Hart si occup\u00f2 di catalogare i caratteri \"Fell types\" che erano stati inventati a Oxford ai tempi di Fell. Hart mor\u00ec per malattia nel 1915 dopo aver letteralmente rivoluzionato e standardizzato tutti i settori d'attivit\u00e0 della OUP e dopo averla trasformata da semplice editrice locale ad azienda d'importanza mondiale in continua crescita.\nConflitti con la Segreteria.\nPrice tent\u00f2 di modernizzare con il suo operato la struttura e il modus operandi della casa editrice ma incontr\u00f2 spesso la resistenza e l'indifferenza di molti suoi collaboratori all'interno della stessa OUP. Nel 1883 decise di ritirarsi dal suo incarico, stremato e sconfortato dagli ostacoli incontrati. Benjamin Jowett era diventato vicepreside l'anno precedente. Jowett si dovette, quindi, porre subito il problema di trovare un successore per la carica lasciata vacante da Price. Scelse, come \u00e8 stato gi\u00e0 detto, Philip Lyttelton Gell, ex studente di Oxford ed erudito che stava acquistando crescente fama in quel periodo per il lavoro sulle pubblicazioni di Petter e Galpin. Gell non fu ben visto dai Delegati e lui stesso era una persona sempre scontenta del suo stesso lavoro. La proposta di Jowett di assumere l'incarico di responsabile per la casa editrice era un'offerta davvero allettante per Gell. Jowett, tuttavia, sapeva dell'ostilit\u00e0 che avrebbe attirato quella nomina e si propose di ufficializzare la carica durante le lunghe vacanze estive. Il motivo di questa ostilit\u00e0 \u00e8 presto spiegato: Gell non era mai stato un delegato, era quindi un estraneo per il collegio che avrebbe dovuto dirigere e inoltre, pur avendo studiato a Oxford, non aveva mai messo piede nella casa editrice mostrando un evidente disinteresse per le attivit\u00e0 della OUP al tempo dei suoi studi. Infine, dopo la laurea, Gell si era \"sporcato le mani\" in citt\u00e0 con il commercio, attivit\u00e0 invisa a una cerchia di eruditi accademici come quella dei delegati. Le paure di Jowett si dimostrarono fondate e l'inizio della carriera di Gell fu segnato da malumori in quanto egli propose, a poca distanza dalla sua elezione, di rivoluzionare completamente la casa editrice, rivelando una certa mancanza di tatto di fronte al conservativo collegio dei delegati. D'altro canto, Gell cerc\u00f2 e ottenne un forte supporto dal suo alleato Frowde con cui fino al 1898 riusc\u00ec ad ampliare tanto il numero e il genere delle pubblicazioni quanto a raggiungere sempre pi\u00f9 larghe fasce di pubblico. Dal 1898 insieme con i suoi problemi di salute, inizi\u00f2 anche la diminuzione dei suoi contributi alla gestione della casa editrice.I delegati, a quel punto, colsero l'occasione di licenziarlo con una nota di fine servizio in palese violazione del suo contratto di assunzione. Gell, tuttavia, fu convinto a non ribellarsi e a lasciare la OUP senza creare polveroni. Bisogna dire a tal proposito che i Delegati non si opposero mai direttamente contro Gell ma in ogni loro intervento era evidente una vena di antipatia dovuta al fatto che per essi la OUP era e doveva assolutamente rimanere una associazione di accademici molto elitaria e non diventare un'azienda internazionale.\nXX secolo.\nCharles Cannan che era stato il successore di Gell proposto dai Delegati assunse la sua carica nel 1898 e Humphrey S. Milford, il suo giovane collega, fu il successore dell'alleato di Gell, ovvero Frowde, a partire dal 1907. Entrambi Milford e Cannan erano uomini di Oxford che ben conoscevano il sistema dall'interno.. Al di l\u00e0 di questi racconti quasi aneddotici sulle loro personalit\u00e0, i due uomini d'affari oltre che accademici avevano anche una chiara visione dello stato delle cose, sapevano alla perfezione quello che andava fatto e non mancarono di impegnarsi per questo. Milford nel frattempo fece anche l'accordo, gi\u00e0 citato, con la Hodder &amp; Stoughton per la fondazione della societ\u00e0 per azioni. Un risultato importante della collaborazione di Milford e Frowde che influenzer\u00e0 la crescita della casa editrice fino ai nostri giorni fu l'espansione tramite creazione di filiali dell'azienda in numerose altre parti del mondo.\nLa diffusione oltreoceano.\nGli sforzi, gi\u00e0 citati, di Milford per la diffusione delle pubblicazioni OUP oltreoceano furono davvero encomiabili e nel 1906 erano gi\u00e0 pronti i piani di espansione con filiali nell'Estremo Oriente e in India. N. Graydon fu il primo inviato nel 1907 e di nuovo nel 1908 nelle nazioni orientali. A.H. Cobb lo sostitu\u00ec nel 1909 e nel 1910 fu nominato rappresentante stabile della OUP in India. Nel 1911, E.V. Rieu fu assunto per viaggi lungo la Ferrovia Transiberiana e accumul\u00f2 numerose esperienze in Cina e Russia prima di scendere verso l'India fermandosi qui quasi un anno assorbito da numerosi incontri con societ\u00e0 culturali su tutto il territorio indiano. Nel 1912 ritorn\u00f2 a Bombay, ora nota come Mumbai. Qui affitt\u00f2 un ufficio e vi stabil\u00ec il primo ufficio-filiale oltreoceano della OUP.\nNel 1914 l'Europa era agitata da violente rivolte che portarono alla Prima guerra mondiale. Le prime conseguenze di ci\u00f2 furono la difficolt\u00e0 per Oxford di approvvigionarsi delle materie prime come la carta e la sempre pi\u00f9 difficile organizzazione delle spedizioni estere, oltre la diminuzione del personale disponibile dato che molti giovani erano stati chiamati sul fronte. Moltissimi pionieri nel campo della diffusione oltreoceano delle pubblicazioni oxfordiensi furono uccisi in battaglia. Curiosamente, i traffici tra il 1914 e il 1917 si dimostrarono in continua crescita e solo alla fine della guerra il volume d'affare inizi\u00f2 a diminuire.\nA causa dei danni inflitti dal conflitto mondiale, i prezzi delle materie prime e dei prodotti erano balzati alle stelle. La carta, in particolare, era importata dalle foreste del Sud America e divenne difficile reperirla. Con l'avvicinarsi degli anni trenta, pian piano la situazione torn\u00f2 alla normalit\u00e0 e nel 1928, la OUP aveva sedi a Londra, Edimburgo, Glasgow, Lipsia, Toronto, Melbourne, Citt\u00e0 del Capo, Bombay, Calcutta, Madras e Shanghai.Ovviamente, non tutte queste erano sedi pienamente autonome e alcune servirono all'inizio solo come deposito dei libri che venivano inviati via nave e poi rivenduti in loco. Uno di questi depositi, il pi\u00f9 grande, era quello di Lipsia diretto da H. Bohun Beet. In Canada e Australia, i depositi erano assai piccoli e mal organizzati e si occupavano solo della diffusione di testi di letteratura d'intrattenimento o di fantascienza senza toccare i grossi settori delle pubblicazioni accademiche e dei testi religiosi. La crisi del 1929 port\u00f2 a un impoverimento delle risorse americane e fu l'occasione della crescita in importanza dell'India. Da qui, originariamente punto di smistamento per i commerci in India e Australasia, partirono i primi pionieri del traffico di libri in Africa e nel Sud Est asiatico.\nL'esperienza della casa editrice durante il secondo conflitto mondiale non differ\u00ec di molto da quella durante la prima guerra mondiale, fatta eccezione per il fatto che ora Milford si era ritirato in pensione. Le nuove leve della OUP si diedero molto da fare per incrementare la produzione e la diffusione delle pubblicazioni e riportarono la sede principale da Londra a Oxford, l\u00ec dove la casa editrice era nata. Come qualche anno prima, la guerra rendeva difficile sia importare materiale che esportare i prodotti finiti ma questa volta, la paura di un attacco da parte degli U-Boot verso le navi che esportavano libri rendeva ancora pi\u00f9 difficile trovare chi fosse disposto ad avventurarsi in mare aperto. I diari del periodo sono pieni di descrizioni di dolorose perdite umane ed economiche causate dall'affondamento di carichi diretti all'estero. In pi\u00f9 il DORA, l'atto reale del 1914 impose di limitare se non sospendere tutti i commerci non utili alla guerra e molte risorse di Oxford furono utilizzate per finanziare l'industria bellica.\nIndia.\nQuando la OUP sbarc\u00f2 sulle coste indiane era gi\u00e0 molto nota per l'immenso successo ottenuto dalla pubblicazione dei \"Libri sacri dell'Est \" editi dal filologo e orientalista M\u00fcller. L'opera constava di ben 50 grossi volumi. Anche se i costi di tale opera erano ben aldil\u00e0 delle possibilit\u00e0 di ogni indiano medio, le biblioteche in India avevano sempre una copia dell'opera, in molti casi donata dal governo indiano stesso. Chiunque, quindi, pur non potendola acquistare, poteva facilmente consultarla e qualsiasi casa editrice indiana aveva apprezzato e discusso o recensito l'opera di Oxford. Le uniche critiche erano di carattere erudito e insistevano sulla passione di M\u00fcller per le civilt\u00e0 antiche indiane contro un certo scetticismo verso la moderna civilt\u00e0 orientale, tipica di molti studiosi europei. Ad ogni modo, la fama della OUP, fu essenziale in un periodo sconvolto dai conflitti come era il XX secolo, per la diffusione delle pubblicazioni britanniche. Senza grossi sforzi, si riusc\u00ec a ottenere un primo contratto per la diffusione nella provincia centrale di Madhya Pradesh a partire dal 1915. E.V. Rieu non pot\u00e9 occuparsi del suo incarico ancora a lungo e l'incarico di responsabile per il settore indiano pass\u00f2 alla moglie nel 1917. Nellie Rieu era stata una delle editrici della rivista inglese Athenaeum. \u00c8 anche vero che questo era un periodo poco adatto per pensare a un'espansione in grande stile in quanto la sede centrale non avrebbe mai potuto mandare macchinari per la stampa o sovvenzionare molto la neonata filiale indiana, in quanto il governo britannico pressava Oxford con le sue richieste di supporto alla propaganda e alle azioni belliche. La stessa sede inglese non riusciva a stampare pi\u00f9 di 30 pagine a settimana che non fossero pubblicazioni di propaganda.\nNel 1919, Rieu si ammal\u00f2 gravemente e fu riportato in patria. Al suo posto venne nominato Geoffrey Cumberlege e Noel Carrington. Noel era fratello di Dora Carrington, l'artista per cui riusc\u00ec a ottenere di pubblicare le illustrazioni del testo di Don Chisciotte della Mancia per il mercato indiano. Nel 1920 Noel riusc\u00ec a fondare una filiale autonoma a Calcutta. Qui divent\u00f2 amico di Edward Thompson con cui progett\u00f2 gli schemi di produzione di uno dei primi libri stampati a Calcutta: l\"'Oxford Book of Bengali Verse. \"A Madras non ci fu mai, invece, una sede autonoma della OUP in quanto quel deposito era diventato propriet\u00e0 di due accademici locali, poco interessati a seguire le politiche britanniche.\nEst e Sud-est asiatico.\nI rapporti della OUP con quest'area furono inizialmente una parte dei rapporti, ben pi\u00f9 consistenti, intrapresi con l'India. Il primo a visitare la zona fu Graydon in uno dei suoi viaggi e si ferm\u00f2 nell'odierna Malaysia, Cina e Giappone anche non ottenendo molti successi. Nel 1909, due anni dopo, H. Cobb visit\u00f2 gli insegnanti e gli accademici di Shanghai e scopr\u00ec che qui si vendevano moltissimi libri editi in America che erano riedizioni di testi britannici ma a basso costo. La situazione delle leggi sul copyright al momento, specie dopo il \"Chance Acht\" del 1891, era tale che le riedizioni di uno stesso testo a firma altrui non venivano considerate violazioni di copyright anche se la stessa legge non aveva valore in Gran Bretagna dove tali testi erano considerati illegali. Questa situazione fu anche alla base delle successive battaglie per una legislazione uniforme sul diritto d'autore in ognuno dei paesi coinvolti.\nNegli anni venti del XX secolo, il settore asiatico della OUP si era ormai stabilito. Il nipote di Milford, R. Christopher Bradby venne assunto nel 1928 e ritorn\u00f2 in Inghilterra solo nel 1931, appena in tempo per sfuggire all'invasione giapponese della Manchuria, il 18 ottobre 1931. La signora Verne McNeely, scrisse una lettera di protesta alla Lega delle Nazioni. In Giappone non ci furono inviati o accordi degni di nota per quanto riguarda la OUP. La Maruzen Company era l'unico grande cliente giapponese e ottenne speciali agevolazioni nei contratti commerciali. Un'altra importante relazione commerciale fu quella fondata da Griffiths con la filiale di Sannomiya a K\u014dbe. Griffiths prese per questi suoi successi il 10 percento dei profitti di commissione. Edmund Bluden era stato ospite per un breve periodo all'universit\u00e0 di Tokyo e riusc\u00ec pi\u00f9 tardi a creare dei legami con la OUP e gli accademici locali oltre che con le case editrici giapponesi. Un ultimo importante affare fu proposto dal Giappone stesso: il \"Hornby's Advanced Learner's Dictionary\". Oggi i rapporti con Hong Kong, ad esempio, sono fittissimi ed esiste anche l'etichetta cinese Keys Press (\u555f\u601d\u51fa\u7248\u793e) che pubblica libri di lingua cinese per conto della OUP.\nNord America.\nLa diffusione in Nord America si consolid\u00f2 gi\u00e0 a partire dal 1896 con la sede in 91th Fifth Avenue a New York. L'obiettivo primario che aveva reso necessaria questa sede-deposi \nto era stato quello di avere un appoggio per la distribuzione delle Bibbie stampate a Oxford. In seguito e soprattutto con l'operato di Macmillan arrivarono in America libri d'ogni genere. Il vero periodo aureo di questa sede fu quello tra il 1928 e il 1936 in cui la sede di New York divent\u00f2 il punto di riferimento per ogni altra sede dell'OUP presente negli USA. Negli anni venti la sede fu spostata a 200 Madison Avenue (in un palazzo condiviso con la rivale Putnam Publishing) e poi in seguito a 198 Madison Avenue che era stato il quartier generale della B. Altman &amp; Company.\nSud America.\nNel dicembre 1909 Cobb ritorn\u00f2 a occuparsi della distribuzione in Asia. Una delle sue proposte fu quella di fondare un gruppo che unisse aziende interessate al commercio in America del Sud. Milford su subito entusiasta dell'idea. A quel punto Cobb contatt\u00f2 e assunse un nuovo responsabile di nome Steer che aveva il compito di viaggiare e sondare il campo in Brasile, Argentina, Uruguay, Cile e possibilmente anche altrove per poi redigere una prima relazione su cui orientarsi. La OUP sostenne economicamente i viaggi che, tuttavia, si rivelarono un disastro; Steer fu richiamato in Inghilterra prima che avesse completato met\u00e0 del suo viaggio e al riportare i suoi numerosi insuccessi non si vide neanche rimborsare le spese di viaggio sostenute che erano state calcolate per 210 \u00a3. La casa editrice si vide poi costretta a rimborsare almeno l'80% dei libri che aveva acquistato l\u00ec. Nessun ufficio fu aperto, comunque, in America del Sud, almeno per quanto riguarda il XX secolo.\nSud Africa.\nL'espansione in Africa inizi\u00f2 durante gli anni sessanta e per l'inizio riguard\u00f2 soltanto la pubblicazione di autori locali e alcuni volumi generali o di carattere enciclopedico. I territori su cui la OUP ebbe contatti possono essere generalmente ristretti al Sud del continente e in particolare al Botswana, Lesotho, Swaziland e Namibia, cos\u00ec come anche in Sudafrica solo per citare i maggiori stati in cui era presente. In particolare, la sede in Sudafrica era tra le tre maggiori filiali estere nel mondo anche se concentrava la sua attenzione solo sui dizionari, testi scolastici e atlanti. Nel 2008 questa stessa sede ha iniziato una intensa collaborazione con la Mandela Rhodes Foundation per sostenere le istituzioni universitarie per degli abitanti sudafricani.\nPubblicazioni nel settore musicale.\nPrima del XX secolo, le pubblicazioni della OUP di spartiti o riguardanti il settore musicale erano state solo occasionali o si fermavano a libri di teoria della musica. Era anche stato pubblicato nel 1899 il volume \"The Yattendon Hymnal\" e nel 1906 \"The English Hymnal, \"sotto la supervisione di Percy Dearmer e di Ralph Vaughan Wiliams. L'opera di Sir Wiliam Henry Hadow, \"Oxford History of Music \"era stato stampato tra il 1901 e il 1905. A parte questi esempi citati, come \u00e8 stato gi\u00e0 detto, altre pubblicazioni in questo settore erano state davvero rare. Suitcliffe annota che \"\"nel XIX secolo a Oxford, l'idea che la musica potesse essere educativa non era per niente diffusa\" e bisogna anche dire che pochi tra i Delegati alla casa editrice avevano, per primi, ampie conoscenze in fatto di musica.\nA Londra, comunque, Milford coltiv\u00f2 anche una certa passione per la musica, in particolar modo per quella religiosa. Nel 1921 assunse anche un organista, Hubert J. Foss per supervisionare alcuni lavori inerenti alla musica. Questa collaborazione port\u00f2 alla pubblicazione di alcuni saggi su famosi compositori e musicisti, i cui lavori erano spesso trasmessi via radio. Gli sforzi di Milford in questo settore furono contenuti e neanche lui sapeva molto di quello che stava facendo. Un pamphlet pubblicato nel 1973 afferma che a quel tempo, la OUP non aveva nessun commercio musicale, non aveva rappresentanti che diffondessero le pubblicazioni di spartiti e nessuna idea di cosa differenziasse un libro da uno spartito. Tra le operazioni lungimiranti di Milford si devono ricordare l'acquisizione della Anglo-French Music Company e l'assunzione di Norman Peterkin, un modesto musicista dell'epoca come addetto alle vendite del settore musicale. Nel 1923, inoltre, fond\u00f2 il dipartimento addetto alla musica della OUP con suoi propri uffici in Amen House e con Foss come suo primo editore.\nFoss si adoper\u00f2 per fare il pi\u00f9 possibile nel minor tempo possibile producendo circa 200 pubblicazioni all'anno nel solo settore musica. Otto anni dopo, nel catalogo erano presenti almeno 1750 titoli. La prima fatica fu la stampa dell\"'Oxford Choral Songs, \"assieme all'editore W.G. Whittaker. Questa serie, insieme alla \"Oxford Church Music \"e al \"Tudor Church Music\" continua tuttora.\nIl piano di lavoro proposto a Milford diede origine, nel 1927, al \"Heritage of Music \"(altri due volumi vedono la luce nei 30 anni seguenti). Altri lavori di critica musicale compariranno negli anni successivi e poi confluiranno nel \"Oxford Companion to Music. \"\nFoss aveva anche un altro pregio: la capacit\u00e0 di scovare nuovi compositori nell'ambito di quella che riteneva essere la musica tipicamente inglese; sicuramente ci\u00f2 conveniva alla OUP in quanto, trattandosi di compositori praticamente sconosciuti, la OUP poteva aggiudicarsene l'esclusiva, e assicurava tra l'altro visibilit\u00e0 a contributi altrimenti ignorati. Hinnells a tal proposito dice che il primo periodo del dipartimento musicale della OUP era: \"un misto di erudizione e nazionalismo\"\". Con ci\u00f2 Hinnells intendeva che la OUP si arricch\u00ec di studi su autori di nicchia (erudizione), ma tent\u00f2 anche di contrastare il dominio della musica tedesca, opponendovi il modello inglese (nazionalismo).\nTra i principali autori che Foss aveva pubblicato c'erano Ralph Vaughan Williams, William Walton, Constant Lambert, Alan Rawsthorne, Peter Warlock, Edmund Rubbra e altri compositori inglesi. Anche se il Music Department crescesse in quantit\u00e0 di pubblicazioni, in diffusione e reputazione sia tra i musicisti che tra il pubblico comune, la questione degli scarsi introiti ridivenne centrale negli anni trenta. Milford aveva sostenuto fortemente il nuovo dipartimento nei suoi anni iniziali, ma egli stesso dovette fronteggiare la crescente opposizione dei Delegati che rimproveravano il continuo dispendio economico che questo comportava. Secondo la loro visione delle cose, le attivit\u00e0 della Amen House dovevano essere tanto accademiche nel contenuto quanto remunerative. Il settore dei libri era stato progettato per lavorare rapidamente, mentre nella concezione di Foss, il Dipartimento di musica doveva essere impostato per un lavoro a lungo termine, investendo almeno all'inizio molte risorse nel sostegno ai musicisti. Il 1939 fu il primo anno in cui il dipartimento diede i suoi frutti. Dopo la crisi del 1929 crebbe l'attenzione verso la musica anche dal punto di vista accademico e il dipartimento di musica, organizzato secondo le proposte di Foss, si dimostr\u00f2 un ottimo punto di riferimento tanto per le attivit\u00e0 accademiche quanto per le aziende di distribuzione e registrazione. Nello stesso periodo per\u00f2 Foss si ammal\u00f2 e inoltre, a causa della guerra era difficile reperire le materie prime per la produzione, cosicch\u00e9 Foss si dimise nel 1941 e gli uffici vennero spostati da Oxford a Londra. A capo del dipartimento gli successe Peterkin.\nRiviste scientifiche.\nLa OUP pubblica moltissime riviste accademiche di importanza internazionale. \u00c8 stata la prima a introdurre un sistema di accesso online (il Nucleic Acids Research) e la prima a introdurre il Hybrid open access journals.\nOxfordreference.\n\"Oxfordreference\" \u00e8 un indice bibliografico della \"Oxford University Press\", nel quale (al 2019) sono consultabili gratuitamente oltre 2 milioni di lemmi, provenienti da 417 pubblicazioni, a copertura di 22 aree tematiche. Sono visibili i record bibliografici, la copertina e un estratto della prefazione delle pubblicazioni."}
{"id": "2091559", "revid": "2005209", "url": "https://it.wikipedia.org/wiki?curid=2091559", "title": "Aprilia ETX", "text": "Le Aprilia ETX sono le motociclette da fuoristrada della casa di Noale, da non confondere con le aprilia RX, in quanto le ETX hanno soluzioni meno esasperate. I modelli sono prodotti nelle cilindrate di 125 (con motore a due tempi), 350 e 600 cm\u00b3, con motore a quattro tempi.\nETX 125.\nFu introdotta nel 1984 e prodotta fino al 2001.\nFu dapprima affiancata, poi definitivamente sostituita dalla versione con serbatoio maggiorato denominata Tuareg 125 per buona parte dei mercati.\nSi distingue dall'Aprilia RX principalmente per l'assenza della valvola di scarico, difatti viene utilizzato un cilindro senza tale accorgimento, infatti il blocco motore nelle prime versioni (fino al 1988) \u00e8 della Aprilia STX, la quale utilizza un motore Hiro, mentre nelle versioni pi\u00f9 recenti si utilizza un motore Rotax dell'Aprilia RX, ma sprovvisto della valvola di scarico.\nIl motore Hiro delle prime versioni \u00e8 caratterizzato da un sistema di ammissione mista denominato H.I.S. (Hiro Induction System), dove si ha una via di mezzo tra piston port e a valvola lamellare, dove il sistema piston port era centrale (porta principale) mentre le lamelle d'ammissione sono disposte lateralmente (una o due lamelle per lato).\nETX 350.\nFu introdotta nel 1985 e prodotta fino al 1987, con motore a quattro tempi 79,5x70,4 raffreddato ad aria con distribuzione SOHC a quattro valvole cilindro con rapporto di compressione da 9,6:1, capace di una potenza di 19,7\u00a0kW a 7.000 rpm, munito di 5 marce, con un serbatoio da 14 litri e pneumatici da 90/90-21 e 130/80-17.\nETX 600.\nFu introdotta nel 1988 e prodotta fino al 1990, con motore monocilindrico a quattro tempi 94x81 (562\u00a0cm\u00b3) raffreddato ad aria con distribuzione SOHC a quattro valvole cilindro con rapporto di compressione da 9,4:1, capace di una potenza di 35,8\u00a0kW a 6.800 rpm, munito di 5 marce, con un serbatoio da 14 litri e pneumatici da 3.00-21 e 5.10-17."}
{"id": "2091563", "revid": "767487", "url": "https://it.wikipedia.org/wiki?curid=2091563", "title": "Joe Crispin", "text": "Carriera.\nGuardia tiratrice di carnagione bianca, Crispin nasce in una cittadina dell'East Coast americana, Pitman in New Jersey. Frequenta la Pennsylvania State University da dove esce a 23 anni per andare a vivere dall'altra parte dell'America. Si trasferisce a Los Angeles perch\u00e9 i Lakers lo scelsero nel Draft del 2002. Dopo alcune partite la societ\u00e0 giallo-viola decise di farlo maturare alla Southern California Surf, squadra di una lega minore. \nL'anno successivo entra in un trading tra Phoenix Suns e LA Lakers, finendo dunque in Arizona. Ai Suns gioca 15 partite per poi finire nuovamente in una lega minore.\nPoi giunge a Rockford per disputare una stagione in CBA. Nel 2003 arriva per la prima volta in Europa, dove gioca per l'. Dopo 14 partite torna negli States. Tra il 2004 e il 2005 gira tra le leghe minori, CBA, ABA 2000 e NBDL, tra Kansas City e Pennsylvania Valley. \nNel 2005 comincia a girovagare lontano dall'America e a ricevere il grande interesse Arriva a Cracovia, ma non disputa partite perch\u00e9 in Italia c'\u00e8 una squadra che deve ricoprire il ruolo di playmaker: \u00e8 il Teramo Basket. Matteo Boniciolli e il vice Massimo Bianchi puntano sulle sue qualit\u00e0 ed \u00e8 grazie a questa esperienza che Crispin si fa conoscere al grande pubblico. In quella stagione collezione 20 punti di media, 46% al tiro e 15 di media valutazione. Una stagione eccellente. \nQuesto gli permette di strappare un contratto in Spagna con il Basket Zaragoza 2002, ma l'anno successivo viaggia verso la Turchia, dove per due anni gioca nel Banvit, squadra di cui diventa capitano e grande trascinatore. \nDalla stagione 2009-10 ritorna in Italia a Brindisi, dove disputa il torneo di LegaDue, \nIl 19 aprile 2010 conquista con Brindisi la matematica promozione in serie A.\nNell'estate successiva \u00e8 stato ingaggiato dal Basket Barcellona; il tecnico Cesare Pancotto lo ha presentato cos\u00ec: \u00ab\"Abbiamo preso un giocatore che conosce il campionato e che ha personalit\u00e0 da vendere, un giocatore giusto per Barcellona e che ha le carte in regola per far bene in questa piazza\"\u00bb. Il suo apporto \u00e8 fondamentale per la rincorsa ai play-off di Legadue, tanto che c'\u00e8 chi definisce la squadra \"Crispin-dipendente\".\nNel settembre del 2011, Joe Crispin ha firmato un contratto con la squadra ucraina dell'Azovmash Mariupol'.\nVita privata.\n\u00c8 sposato con Erin e ha quattro figli: Abigail Lee, Elijah Joseph, Naomi Kathryn e Isaiah.\n\u00c8 una persona molto religiosa e spesso, quando staziona nella sua terra, scrive e recita sermoni per la chiesa protestante. \nMentre \u00e8 in giro per il mondo per la sua professione si diletta a scrivere sul suo blog sia sermoni che esperienze professionali e personali. Anche la moglie Erin ha un blog dove inserisce i suoi personali pensieri.\nCuriosit\u00e0.\nIl 18 ottobre del 2009 ha eguagliato il record di canestri da tre punti realizzati in tornei professionistici italiani. Il cestista realizz\u00f2 10/10 nella vittoriosa trasferta dell'Enel Brindisi a Lodi contro Casalpusterlengo (82-92 il finale - per lui 39 punti e 39 di valutazione). \u00c8 il primo record della LegaDue, ma in serie A anche Terrell McIntyre, che segn\u00f2 10 triple senza errori con la maglia di Reggio Emilia, vanta lo stesso record."}
{"id": "2091567", "revid": "287204", "url": "https://it.wikipedia.org/wiki?curid=2091567", "title": "La citt\u00e0 dei topi", "text": "La citt\u00e0 dei topi \u00e8 il terzo libro della serie \"Il magico mondo di Deltora\" scritto da Emily Rodda.\nInclude gli episodi 8-9-10-11-12.\nTrama.\nLief, Barda e Jasmine intraprendono il viaggio verso la Citt\u00e0 dei topi. Durante il loro viaggio vengono intrappolati da undici lupi, che si scoprono essere gli undici figli rimasti di Taengan (vedere \"Il lago delle nebbie\"). Lief, grazie ad un astuto trucco, riesce a far uccidere tra loro i fratelli. Proseguendo il loro cammino incontrano la bottega di Tom, il quale fa comprare loro molti oggetti. Nel negozio entra uno sconosciuto che traccia il simbolo della resistenza e, per questo motivo, gli stessi oggetti per lo straniero costavano molto meno. Prima di ripartire i tre vedono dei bellissimi cavalli e Jasmine decide di comprarli utilizzando le monete che aveva preso alle Foreste del silenzio (vedere \"Le foreste del silenzio\"). Tom non acconsente dato che i cavalli erano gi\u00e0 prenotati; per\u00f2 aveva degli altri cavalli, non cavalli normali, bens\u00ec pasticciati. Lief, Barda e Jasmine accettano; durante il percorso i pasticciati impazziscono facendo sbattere i tre amici per terra. \nQuando si risvegliano si trovano in una citt\u00e0 di nome Norat, governata dai crudeli Akkalah-Rat, subdoli ed ingannatori. Qui conoscono una cameriera di nome Tira. Durante il pranzo Filli esce allo scoperto, definito da tutti \"il Male\", e per questo Jasmine e gli altri rischiano di morire a causa della Coppa della Verit\u00e0 (perch\u00e9 nella coppa c'erano solo due carte con su scritto: \"MORTE\"). Grazie a Tira riescono a rimanere vivi e dopo un'estenuante fuga i tre di sera arrivano alla Citt\u00e0 dei topi. Nella notte dalla citt\u00e0 usc\u00ec un immenso gruppo di topi che distrusse tutto quello che avevano comprato. Il mattino seguente Lief e gli altri entrarono nella citt\u00e0 e dopo una battaglia contro Reeah, un serpente gigantesco autonominatosi signore della Citt\u00e0, riescono a entrare in possesso della terza pietra (l'opale). Scoprono dall'aspide stessa che gli abitanti di Norat (che assume il significato \"No ratti\") alcuni secoli prima vivevano nella Citt\u00e0 dei Topi, e quando questi hanno iniziato a moltiplicarsi e a diffondere epidemie sono fuggiti dalla loro patria sotto la guida degli Accalappia-Ratti, gli attuali Akkalah-Rat, in realt\u00e0 servi del Signore dell'Ombra."}
{"id": "2091569", "revid": "1272592", "url": "https://it.wikipedia.org/wiki?curid=2091569", "title": "Mat Ala", "text": "Mat Ala \u00e8 un vulcano a scudo della catena dell'Tat Ali nel Afar in Etiopia. Formatosi durante l'Olocene, ha un cratere di 2.5 per 3.4 km. Attualmente \u00e8 dormiente, ma sono presenti fumarole in piccole faglie.\nCollegamenti esterni.\nScheda del Mat Ala sul sito del Global Volcanism Program"}
{"id": "2091570", "revid": "857138", "url": "https://it.wikipedia.org/wiki?curid=2091570", "title": "Spock (disambigua)", "text": ""}
{"id": "2091574", "revid": "2176804", "url": "https://it.wikipedia.org/wiki?curid=2091574", "title": "Cima di Castello", "text": "La Cima di Castello (3.388\u00a0) \u00e8 una montagna delle Alpi Retiche occidentali (sottosezione Alpi del Bernina).\nDescrizione.\nAd esclusione del Monte Disgrazia \u00e8 la cima pi\u00f9 alta del gruppo della val Masino, sebbene sia meno conosciuta di altre montagne di elevazione minore, come il pizzo Badile e il pizzo Cengalo. Si trova lungo la linea di confine tra l'Italia (Regione Lombardia) e la Svizzera (Canton Grigioni). Per salire sulla vetta \u00e8 possibile partire dal paese svizzero di Vicosoprano e passando per la Capanna Albigna (2.340\u00a0m).\n\u00c8 anche raggiungibile dal versante italiano (val di Mello), partendo dal rifugio Allievi-Bonacossa (2385\u00a0m) in val di Zocca: dal rifugio si sale in direzione nord; messo piede sul ghiacciaio, lo si percorre in direzione nord-est, tenendosi paralleli alla cresta. Un ultimo pendio porta quindi al cupolone nevoso della vetta (F+). Sono necessari piccozza e ramponi anche d'estate e una buona preparazione fisica, nonch\u00e9 discreta esperienza in ambiente alpino."}
{"id": "2091579", "revid": "56620", "url": "https://it.wikipedia.org/wiki?curid=2091579", "title": "La magica avventura di Gatto Fantasio", "text": "La magica avventura di Gatto Fantasio \u00e8 il primo romanzo per bambini della scrittrice italiana Moony Witcher della saga di Gatto Fantasio, uscito nel 2008.\nTrama.\nIl romanzo ha come protagonista Gatto Fantasio, un felino un po' particolare, dal pelo fucsia, la coda striata di nero e con dei grossi occhiali, che riesce a trasportare chiunque nel mondo di Micionia e che scopre l'inventiventore e la Gemma Felina, gli elementi principali delle sue avventure."}
{"id": "2091580", "revid": "10431", "url": "https://it.wikipedia.org/wiki?curid=2091580", "title": "Aurum Tolosanum", "text": "Aurum Tolosanum (\"Oro di Tolosa\") \u00e8 un'espressione latina che individua il nucleo fondante di una fortunata tradizione letteraria, avvolta da aloni mitici e leggendari, il cui reale fondamento non \u00e8 ben conosciuto: infatti, alle frequenti menzioni di epoca imperiale, provenienti da fonti sia greche che latine, viene attribuito un valore storico pressoch\u00e9 nullo.\nQuella dell'oro di Tolosa \u00e8 la storia di un immenso tesoro, proveniente dall'ipotetico e sacrilego sacco del santuario di Apollo \na Delfi, che sarebbe avvenuto durante la \"Grande spedizione\" del 279 a.C., storicamente avvenuta in Grecia ad opera di contingenti celtici di eterogenea provenienza. In seguito a questa incursione, una frazione tribale del popolo dei Volci Tectosagi, facente parte dell'onda di ritorno dell'invasione, lo avrebbe condotto in Gallia meridionale per deporlo in un santuario celtico presso Tolosa. L'aura di maledizione che accompagnava quel bottino sarebbe stata alla base della disfatta patita dai Romani nella battaglia di Arausio del 105 a.C.\nOrigine: la \"Grande exp\u00e9dition\" del III secolo a.C..\nNella tradizione sulla sua provenienza sacrilega, concorrono molti elementi storici, mescolati per\u00f2 a ingredienti mitologici e leggendari: gli assedianti del santuario greco, ad esempio, sarebbero stati respinti grazie all'intervento divino di Apollo, aiutato da divinit\u00e0 iperboree. \nIn quel frangente, lo stesso Brenno, a capo degli invasori, rimase gravemente ferito e il grande esercito celtico intraprese una manovra di ripiegamento: Brenno, agonizzante per le piaghe, mor\u00ec lungo la via del ritorno.\nIl grosso della spedizione era destinato a dividersi: una parte imbocc\u00f2 la via del ritorno verso l'area carpatica, il centro Europa e la Gallia, mentre alcuni nuclei si stabilirono: dal loro rimescolamento sarebbe avvenuta l'etnogenesi della confederazione scordisca e la nascita dei regni di Galazia e Tylis.\nLa tradizione romana.\nAlla tradizione greca dell'insuccesso celtico, propiziato dall'intervento divino, la tradizione romana prefer\u00ec sostituire una ben diversa versione, in chiave di propaganda anti-celtica. \nNella letteratura romana, la spedizione aliment\u00f2 la leggenda letteraria di quel favoloso tesoro \u2014 l\"'aurum Tolosanum\", circa 70 tonnellate d'oro \u2014 che i Romani rinvennero nel 105 a.C., in un santuario celtico presso Tolosa. \nSecondo la tradizione, quel tesoro sarebbe stato costituito proprio dal bottino sacrilego di Delfi, successivamente traslato in Gallia, dopo varie vicende, per mano di un gruppo tribale di Volci Tectosagi che, consolidatosi come popolo autonomo in Galizia, emigr\u00f2 in parte nella regione nei pressi di Tolosa.\nL'oro maledetto e la disfatta romana ad Arausio.\nNella tradizione romana, le vicende del tesoro dei Tectosagi si ammantarono di un'aura maledetta, legata alla sua origine sacrilega:\nil proconsole di Gallia Quinto Servilio Cepione, vincitore sulla ribellione dei Volci l'anno prima, fu accusato di averne sottratta una parte simulando una rapina da parte di briganti nei pressi di Marsiglia, durante il trasporto verso Roma. \nMa la maledizione che accompagnava il tesoro avrebbe presto colpito questa seconda sottrazione sacrilega: l'\"oro maledetto di Delfi\" sarebbe stato la causa della rovinosa disfatta di Aurasio subita l'anno successivo, presso Orange, dall'esercito condotto da Cepione contro Cimbri e Teutoni. \nCaduto in disgrazia, accusato di malversazione dal tribuno Norbano, Cepione verr\u00e0 condannato a morte e la sua famiglia cadr\u00e0 in disgrazia: si racconta che le sue figlie dovranno darsi alla prostituzione mentre di lui non si conosce con sicurezza la fine: forse la sentenza fu eseguita o invece, come raccontano altre fonti, abbia finito i suoi giorni nell'esilio obbligato di Smirne."}
{"id": "2091581", "revid": "1699816", "url": "https://it.wikipedia.org/wiki?curid=2091581", "title": "Kipper - Il pi\u00f9 bel cucciolo del mondo", "text": "Kipper - Il pi\u00f9 bel cucciolo del mondo (\"Kipper\") \u00e8 una serie televisiva animata statunitense/britannica creata da Mick Inkpen e prodotta da Grand Slamm Animation, HIT Entertainment e Nick Jr. Productions. Il protagonista \u00e8 un cane, che gioca con i suoi amici e diverte sempre con magiche avventure."}
{"id": "2091583", "revid": "167080", "url": "https://it.wikipedia.org/wiki?curid=2091583", "title": "Oro di Tolosa", "text": ""}
{"id": "2091584", "revid": "547034", "url": "https://it.wikipedia.org/wiki?curid=2091584", "title": "Liga Mexicana de B\u00e9isbol", "text": "La Liga Mexicana de B\u00e9isbol o \"LMB\" (in lingua inglese: \"Mexican Baseball League\") \u00e8 il massimo campionato messicano di baseball. \u00c8 una delle leghe della Tripla-A nell'organizzazione della Minor League Baseball (MiLB). A differenza degli altri due circuiti di Tripla-A (la International League e la Pacific Coast League) le squadre della Mexican League non sono affiliate a franchigie di Major League. Vi partecipano 16 squadre, suddivise in due divisioni e viene giocato da met\u00e0 marzo a met\u00e0 agosto. \nStoria.\nQuando fu fondata, nel 1925, la lega comprendeva sei formazioni (74 Regimiento, M\u00e9xico, Agraria, Nacional, Guanajuato e \u00c1guila). La lega non entr\u00f2 a far parte della National Association of Professional Baseball Leagues (Minor League Baseball) fino agli anni 50, quando fu designata come lega di Doppia-A. Nel 1967 venne classificata lega di Tripla-A.\nNel corso degli anni la lega costitu\u00ec nuove squadre dislocate in tutto il territorio fino ad arrivare col passare degli anni, alla struttura attuale, con 16 squadre suddivise in divisione nord e divisione sud (ciascuno da 8 squadre), le quali giocano circa 120 partite a stagione, anche di intergirone. Il titolo messicano di baseball viene conferito al vincitore della serie di partite di finale, sette di solito, tra le prime due classificate di ogni divisione."}
{"id": "2091588", "revid": "62004", "url": "https://it.wikipedia.org/wiki?curid=2091588", "title": "Lega Professionale Giapponese", "text": ""}
{"id": "2091589", "revid": "110157", "url": "https://it.wikipedia.org/wiki?curid=2091589", "title": "Drachhausen", "text": "Drachhausen, in basso sorabo Hochoza, \u00e8 un comune di 848 abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") di Peitz."}
{"id": "2091591", "revid": "149727", "url": "https://it.wikipedia.org/wiki?curid=2091591", "title": "Hochoza", "text": ""}
{"id": "2091592", "revid": "161374", "url": "https://it.wikipedia.org/wiki?curid=2091592", "title": "Campionato messicano di baseball", "text": ""}
{"id": "2091596", "revid": "300067", "url": "https://it.wikipedia.org/wiki?curid=2091596", "title": "Kermit Washington", "text": "Carriera.\nHa giocato per tutta la carriera in NBA, dal 1973 (anno in cui \u00e8 stato selezionato dai Los Angeles Lakers come quinta scelta assoluta) al 1982, con una parentesi nel 1987 ai Golden State Warriors, anno in cui si \u00e8 definitivamente ritirato. In carriera ha partecipato all'All-Star nel 1980, oltre a essere entrato in 2 occasioni nell'All-Defensive Second Team. In carriera (in particolare tra il 1977 e il 1981) \u00e8 andato pi\u00f9 volte in doppia cifra di media nei punti segnati. Il suo (primo) ritiro nel 1982 \u00e8 stato dovuto ai problemi fisici che lo hanno penalizzato pi\u00f9 volte nel corso della sua carriera professionistica. Ha avuto una breve parentesi da allenatore nel 2005 da vice degli Asheville Altitude.\nIl pugno a Tomjanovich.\nL'episodio pi\u00f9 noto della sua carriera \u00e8 datato 9 dicembre 1977: quel giorno, in una sfida tra Lakers e Houston Rockets, Washington ha colpito con un pugno a Rudy Tomjanovich (corso in mezzo al campo per fare da paciere tra Washington, Kareem Abdul-Jabbar e il giocatore dei Rockets Kevin Kunnert), rompendogli naso e mandibola e procurandogli una commozione cerebrale. Per effetto del pugno Tomjanovich ha anche rischiato di morire, ma si \u00e8 salvato. Washington, che a seguito dell'episodio \u00e8 stato squalificato per due mesi dall'NBA, ha anche subito minacce di morte.\nProcedimenti giudiziari.\nIl 25 maggio 2016 \u00e8 stato incriminato per essersi appropriato di 500.000 dollari che erano destinati in beneficenza ai bambini dell'Africa. Il 4 dicembre 2017 si \u00e8 dichiarato colpevole di furto d'identit\u00e0 aggravato e frode fiscale (ha oltretutto mentito alla dichiarazione dei redditi), venendo poi condannato il 9 luglio 2018 a 6 anni di carcere federale."}
{"id": "2091600", "revid": "161374", "url": "https://it.wikipedia.org/wiki?curid=2091600", "title": "Campionato giapponese di baseball", "text": ""}
{"id": "2091604", "revid": "167080", "url": "https://it.wikipedia.org/wiki?curid=2091604", "title": "Novus homo", "text": ""}
{"id": "2091605", "revid": "701660", "url": "https://it.wikipedia.org/wiki?curid=2091605", "title": "Casa di Maria", "text": "La Casa di Maria (), \u00e8 un luogo sacro di cristiani e musulmani, ubicato sul monte Solmisso ad alcune ore di cammino in direzione sud rispetto all'antica Efeso, nell'attuale Turchia occidentale. \u00c8 considerata l'abitazione dove visse fino alla fine dei suoi giorni terreni, attorno alla fine del primo secolo, Maria di Nazaret, madre di Ges\u00f9 Cristo, affidata dal Messia all'apostolo Giovanni, che con Maria si trovava ai piedi della Croce.\nSecondo la narrazione evangelica, dopo la morte e resurrezione, Ges\u00f9 apparve ad Emmaus, all'apostolo Tommaso dubbioso, agli altri Apostoli per quaranta giorni a Gerusalemme, fino al giorno di Pentecoste e dell'Ascensione in cui diede loro lo Spirito Santo e il compito di predicare ovunque nella terra quanto essi avevano visto e udito in prima persona.\nQueste ultime parole, esaminate con il precedente fatto della Croce, sono un altro importante elemento a sostegno della tesi di un allontanamento della prima chiesa apostolica da Gerusalemme, entro la prima met\u00e0 del I secolo.\nLe fondamenta del piccolo edificio sono state scoperte una prima volta il 18 ottobre 1881 dal Padre e abate parigino Julien Gouyet sulla base delle indicazioni contenute nei diari delle visioni della mistica e beata Anna Katharina Emmerick, trascritti da Clemens Brentano, poeta e novellista del periodo romantico.\nNel complesso dibattito storico, emergono alcuni elementi di rilievo: \nSulla cima del monte Solmisso sussisterebbe una piccola grotta angusta, nella quale gli apostoli posero il corpo della Vergine Immacolata che di l\u00ec a poco fu assunto in cielo. Un grave incendio nel 2003 ha parzialmente devastato i luoghi attorno al santuario, ove esisteva una folta e fitta vegetazione boschiva, ma si \u00e8 fermato a pochi metri dalla dimora senza danneggiarla irreparabilmente.\nDescrizione in Germania.\nAgli inizi del XIX secolo, la Emmerick inizia a rendere pubbliche le sue visioni, in cui rendiconta con dovizia di particolari gli ultimi giorni di Ges\u00f9 Cristo e della vita di sua madre Maria.. Anna Emmerich fu ammalata per un lungo periodo nella comunit\u00e0 di D\u00fclmen, dove riceveva visite quotidiane di importanti personalit\u00e0, data la sua grande notoriet\u00e0 in Germania.\nUno di questi ospiti era l'autore Clemens Brentano, che dopo la prima visita decise di fermarsi a D\u00fclmen per cinque anni interi per seguire da vicino la Emmerick e per trascrivere quotidianamente le sue visioni. Quando la Emmerick mor\u00ec, nel 1824, Brentano pubblic\u00f2 un primo libro basato sui resoconti quotidiani delle visioni. Dopo il 1842, anno della morte di Brentano, venne pubblicato di un secondo libro, che presentava le sue riflessioni e commenti personali su questi fatti.\nUna delle visioni riguardava la dimora che Giovanni apostolo ed evangelista avrebbe edificato ad Efeso per ospitare Maria, nella quale la Madre di Dio sarebbe vissuta fino alla fine dei suoi giorni terreni. In questa visione, la Emmerick forn\u00ec come di consueto dettagli particolareggiati, sia della casa che dall'ambiente circostante:\nFra i dettagli della casa, la mistica rifer\u00ec che era costruita con pietre rettangolari, con finestre ampie e quasi all'altezza del tetto, piatto. La casa era composta da due parti, con un focolare posto al centro. Nel resoconto completo della visione si trovano descritte anche la posizione delle porte, la forma del camino, ecc. Il libro contenente queste descrizioni \u00e8 stato pubblicato a Monaco di Baviera nel 1852.\nScoperta in Turchia.\nIl 18 ottobre 1881, basandosi sul resoconto di Brentano, il sacerdote francese Julien Gouyet scopr\u00ec una piccola costruzione in pietra sita nel promontorio che domina il Mar Egeo e che sovrasta i resti dell'antica Efeso, nell'odierna Turchia.\nFin dal primo sopralluogo, Gouyet fu subito persuaso di trovarsi veramente davanti al luogo descritto dalla Emmerick, e nel quale Maria avrebbe trascorso la parte finale della sua vita terrena..\nIl ritrovamento dell'abate Gouyet all'inizio non fu preso in seria considerazione da molte persone, ma dieci anni pi\u00f9 tardi, incoraggiati dalla suora cattolica francese Marie de Mandat-Grancey delle Figlie della Carit\u00e0, i due sacerdoti lazzaristi Jung e Paulin, muovendo da Smirne finirono col recarsi nello stesso luogo di Gouyet, sempre basandosi sulla medesima guida.. Appresero sul posto che le rovine delle quattro mura perimetrali della casa erano da secoli oggetto di pellegrinaggi e di venerazione da parte degli abitanti del villaggio di Sirinto, che discendevano direttamente dalla prima comunit\u00e0 cristiana di Efeso. La dimora in lingua locale era chiamata \"Panaya Kapulu\" (letteralmente: \"Porta della Vergine\") (forse una sineddoche, frequente nelle lingue antiche, dove una singola parte starebbe a indicare l'intera abitazione, oppure un riferimento all'Assunzione).\nDa lungo tempo, il 15 agosto di ogni anno il luogo era meta di pellegrinaggi cristiani in occasione della Solennit\u00e0 dell'Assunzione (con o senza Dormizione)\nArcheologia.\nLa porzione del plesso archeologico sottoposta a restauro conservativo \u00e8 stata delimitata da una linea rossa, per poterla cos\u00ec distinguere dalla zona rimanente rimasta intatta.\nIl luogo non \u00e8 grande e pu\u00f2 essere paragonato ad una cappella di piccole dimensioni. Le pietre originarie sono ben conservate, l'intera costruzione \u00e8 stata datata come risalente all'epoca apostolica (I secolo d.C.), fatto confermato da stili architettonici coerenti con gli altri edifici di quel tempo, cui seguirono nel tempo aggiunte di minor rilievo, come la presenza di giardini e di oggetti devozionali, al di fuori dell'edificio. Entrando nella cappella, il visitatore trova un unico grande recinto con un altare e una grande statua della Vergine Maria al centro.\nSul lato destro della dimora si trova un piccolo recinto, tradizionalmente associato alla stanza nella quale Maria dormiva. La tradizione mariana sostiene che una qualche forma di acqua corrente correva come un canale in questa stanza pi\u00f9 piccola, la \"stanza di Maria\", e che avrebbe dato origine alla fonte attuale di acqua potabile situata al di fuori della struttura.\nAl di fuori del Santuario si trova un muro adibito alle richieste devozionali e agli \"ex-voto\", che i fedeli usano per lasciare i loro messaggi e le loro richieste sotto forma di piccole note di carta o di stoffa. Diversi tipi di fiori e alberi da frutto crescono \"in loco\", dove \u00e8 stato installato un impianto di illuminazione artificiale per aiutare nella conservazione e nel monitoraggio del Santuario. Una fonte di acqua potabile esiste nelle vicinanze, e alcuni credenti credono che l'acqua di l\u00e0 ha poteri miracolosi di guarigione o di fertilit\u00e0.\nDimora ebraica e greca di et\u00e0 ellenistica.\nPlausibile punto di incontro storico fra la cultura giudaica (di provenienza) e la cultura greca ellenistica di acquisizione, la dimora presenta:\nNel Vangelo di Matteo (21,13), il Tempio di Gerusalemme \u00e8 chiamato \"Casa di preghiera\", ricordando le profezie.\nLa dimora del Re di Israele o dell'Unto del Signore come materiali e come forme si differenzia dalla dimora di Dio, ma dal punto di vista architettonico gli \u00e8 molto pi\u00f9 simile di qualsiasi altra abitazione tradizionale del popolo.\nDibattito.\nAlcuni autori sollevarono dubbi e perplessit\u00e0 riguardo all'autenticit\u00e0 del sito, trattandosi prevalentemente di una tradizione del XII secolo, laddove altri autori del periodo patristico diedero la notizia della Dormizione presso Gerusalemme. Tuttavia, il prolifico Epifanio di Salamina si pronunci\u00f2 a salvaguardia della tradizione di Efeso, con le cautele del caso. Elemento fondamentale \u00e8 la presenza ad Efeso, gi\u00e0 a partire dal V secolo, della prima Basilica al mondo consacrata a Maria.\nPellegrinaggi.\nLa chiesa cattolica non si \u00e8 mai ufficialmente pronunciata, ma il sito \u00e8 stato meta dei pellegrinaggi dei papi:\nTutti gli anni, il 15 agosto, la Chiesa celebra qui l'Assunzione di Maria.\nLa Casa di Maria \u00e8 luogo di culto riconosciuto dagli islamici, vicino alla frequentata Moschea di Isa Bey, presso la quale a sua volta vive una comunit\u00e0 di clausura delle \"Sorelle Minori di Maria Immacolata\"..\nA seguito della scoperta, la Chiesa Cattolica nomin\u00f2 Suor Marie de Mandat-Grancey Cofondatrice della Casa di Maria, e contestualmente le confer\u00ec l'incarico di responsabile del restauro e del mantenimento della dimora e dell'area circostante. La suora francese ricopr\u00ec questo ruolo ininterrottamente dal 1891 al 1915, anno della sua morte.\nLa scoperta della Casa di Maria diede nuova vita ad una tradizione cristiana di pellegrinaggi risalente al XII\u00b0 secolo, ormai perduta, la \"tradizione di Efeso\" che era concorrente con la \"tradizione di Gerusalemme\", a proposito del luogo della Dormizione. A seguito delle decisioni di papa Leone XIII nel 1896, e poi di papa Giovanni XXIII nel 1961, fu abrogata l'indulgenza plenaria per chi si recava in pellegrinaggio alla Basilica della Dormizione di Maria in Gerusalemme, e all'opposto fu introdotta la stessa indulgenza per tutti i fedeli che si fossero recati in pellegrinaggio alla Casa di Maria, ad Efeso (e al Santuario prospiciente).\nIl duplice (e ripetuto) atto papale, su Gerusalemme e su Efeso, era interpretabile come l'implicito riconoscimento pontificio di una tradizione cristiana rispetto all'altra.\nStoria religiosa.\nEpifanio di Salamina (IV secolo d.C.) \u00e8 stato il primo autore dell'antichit\u00e0 a dare notizia della tradizione orale, secondo la quale Maria avrebbe trascorso gli ultimi anni della sua vita ad Efeso, insieme a Giovanni apostolo ed evangelista. Epifanio rilev\u00f2 che la tradizione cristiana trovava due possibili riscontri storici nella documentata presenza di Paolo di Tarso e di Giovanni ad Efeso, dove mor\u00ec, nonch\u00e9 nell'affidamento evangelico di Maria a Giovanni. Puntualizz\u00f2 anche che i Vangeli, tuttavia, non fornivano informazioni sugli ultimi anni di vita di Maria e di Giuseppe, e che quindi si trattava di una plausibile ricostruzione storica.\nL'antistante Basilica romanica, consacrata a Maria, ospit\u00f2 il Concilio di Efeso (431, Terzo Concilio Ecumenico), che si concluse con la condanna di Nestorio. Un Secondo concilio di Efeso ebbe luogo nel 449, ma i suoi atti controversi non furono mai approvati dalla Chiesa Cattolica.\nLa tradizione, locale e non, sia di religione cristiana che musulmana, fa riferimento a questo sito, come il luogo dove Maria sarebbe vissuta fino all'Assunzione al Cielo in anima e corpo (con o senza dormizione), diversamente da quanto altri autori sostengono in relazione alla Tomba di Maria ubicata a Gerusalemme.\nIn effetti, \u00e8 proprio ad Efeso che viene intitolata la prima basilica della cristianit\u00e0 a Maria, dove si svolse il primo concilio nel 431 d.C., che sanc\u00ec la divina maternit\u00e0 di questa. L'apostolo Giovanni dimor\u00f2 e mor\u00ec ad Efeso ove \u00e8 a lui dedicata una grande Basilica di datazione romana. Nella antistante isola di Patmos, visibile proprio dal monte Solmisso, fu anche imprigionato durante le persecuzioni di Domiziano.\nContro la tesi della permanenza (Dormizione) di Maria in Gerusalemme \u00e8 il racconto evangelico nel quale Ges\u00f9, dopo la resurrezione dalla morte di croce, appare ad Emmaus, all'apostolo Tommaso dubbioso, e per 40 giorni ai 12 apostoli, prima della Pentecoste e della Ascensione dove i dodici Apostoli ricevono lo Spirito Santo e il compito di predicare ovunque quanto avevano visto e udito in prima persona. Ci\u00f2 rende ragionevole credere che tutti si allontanarono da Gerusalemme, e Maria insieme ad alcuni di essi, in quanto affidata a Giovanni."}
{"id": "2091607", "revid": "648716", "url": "https://it.wikipedia.org/wiki?curid=2091607", "title": "Itinerarium Peregrinorum et Gesta Regis Ricardi", "text": "Lo Itinerarium Peregrinorum et Gesta Regis Ricardi, o pi\u00f9 brevemente Itinerarium Regis Ricardi, \u00e8 una narrazione risalente al XII secolo, in prosa latina, della Terza crociata del 1189-1192.\nLa prima parte del libro \u00e8 incentrata sulle conquiste di Saladino e sulle prime fasi della crociata, con una lunga descrizione della spedizione dell'imperatore Federico Barbarossa. \nIl resto del libro descrive la partecipazione di re Riccardo I d'Inghilterra alla crociata.\nIn passato \u00e8 stata attribuita a Goffredo de Vinsauf ed \u00e8 stata a volte ritenuta il resoconto di un testimone oculare. \nIn realt\u00e0 sembra sia stata compilata da Riccardo, un canonico della Holy Trinity di Londra (\"Ricardus, Canonicus Sanctae Trinitatis Londoniensis\"), sulla base di almeno due memorie contemporanee, oggi perse. \nLa prima parte \u00e8 a volte chiamata la \"Continuazione latina di Guglielmo di Tiro\". \nLa seconda parte, in particolare, \u00e8 strettamente collegata ad un poema in lingua anglo-normanna sullo stesso soggetto, \"L'Estoire de la Guerre Sainte\" di Ambroise.\nL'edizione curata da William Stubbs dell\"'Itinerarium\" (Rolls Series, 1864) apparve prima del ritrovamento del manoscritto del poema di Ambroise."}
{"id": "2091614", "revid": "167080", "url": "https://it.wikipedia.org/wiki?curid=2091614", "title": "Spedizioni celtiche in Grecia e nei Balcani", "text": ""}
{"id": "2091615", "revid": "315424", "url": "https://it.wikipedia.org/wiki?curid=2091615", "title": "Claino", "text": ""}
{"id": "2091622", "revid": "287204", "url": "https://it.wikipedia.org/wiki?curid=2091622", "title": "Rouen Hockey \u00c9lite 76", "text": "I Dragons de Rouen sono una squadra francese di hockey su ghiaccio, che ha sede nella citt\u00e0 di Rouen. Il nome ufficiale \u00e8 Rouen Hockey \u00c9lite 76. Giocano nella Ligue Magnus, il massimo campionato francese."}
{"id": "2091623", "revid": "1446238", "url": "https://it.wikipedia.org/wiki?curid=2091623", "title": "Drehnow", "text": "Drehnow, in basso sorabo Drjenow, \u00e8 un comune di 606 abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") di Peitz.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nDrehnow \u00e8 gemellata con:"}
{"id": "2091624", "revid": "16758", "url": "https://it.wikipedia.org/wiki?curid=2091624", "title": "Rouen HC", "text": ""}
{"id": "2091625", "revid": "729019", "url": "https://it.wikipedia.org/wiki?curid=2091625", "title": "Guerre cimbriche", "text": "Le guerre cimbriche furono combattute tra gli anni 113 e 101 a.C. tra la Repubblica romana e la coalizione di trib\u00f9 germaniche di Cimbri, Teutoni ed Ambroni. Al termine della guerra, l'esercito romano era riuscito a fermare l'invasione germanica, che stava minacciando la stessa Pianura Padana, sotto il comando del console romano Gaio Mario.\nContesto storico.\nLe guerre cimbriche (113\u2013101 a.C.) si rivelarono subito una questione assai ben pi\u00f9 seria del recente conflitto celtico del 121 a.C. Le trib\u00f9 germaniche dei Cimbri e dei Teutoni dal Nordeuropa migrarono fin all'interno dei territori settentrionali della Repubblica romana, entrando in conflitto con Roma e i suoi alleati. Le guerre cimbriche generarono un grande timore e furono la prima occasione, dopo la seconda guerra punica, in cui Roma si sent\u00ed seriamente minacciata.\nCasus belli.\nLa potenza dei Celti in Europa stava declinando nel corso del II - I secolo a.C., contemporaneamente i Germani cominciavano a premere per attraversare i due grandi fiumi europei, il Reno ad occidente per invadere la Gallia e la penisola iberica, ed il Danubio per poi spingersi fino nei territori dei Balcani in cerca di una nuova sistemazione.\nLa grande migrazione delle genti germaniche che ne segu\u00ec comport\u00f2 lo spostamento di intere popolazioni, comprese donne, bambini ed anziani, carriaggi e mandrie. Cimbri e Teutoni in una prima fase non miravano a scontrarsi coi Romani, al contrario il loro disegno originario potrebbe essere stato quello di attraversare il fiume Danubio e stanziarsi nei Balcani, creando per\u00f2 forte preoccupazione nelle genti alleate ai Romani del Norico: fu questo il motivo del loro intervento, un intervento dovuto a salvaguardia delle popolazioni dei Norici, amiche del popolo romano.\nForze in campo.\nLe forze romane che si alternarono negli anni del conflitto furono ingenti: 4 legioni nel 109 a.C.; 6 legioni e 6.000 cavalieri nel 107 a.C.; 8 legioni nel 106 a.C.; 9 nel 105 a.C. oltre a 5.000 cavalieri circa; 7 legioni e 3.000 cavalieri con Gaio Mario nello scontro di \"Aquae Sextiae\".\nRiguardo alle forze germaniche possiamo solo ipotizzare, sulla base di quanto ipotizzato da Gaio Giulio Cesare nella conquista della Gallia che i guerrieri potessero essere attorno ai 25/30.000 per singolo popolo.\nGuerra.\nPrima fase: lo scontro nel Norico (113 a.C.).\nStrabone racconta che i Boi riuscirono a respingere i primi attacchi dei Cimbri (attorno al 113 a.C.), che poi proseguirono la loro marcia per la Pannonia, il Norico, i territori degli Elvezi e poi la Gallia, dove si scontrarono con gli eserciti romani. Il console Gneo Papirio Carbone vista l'avanzata delle genti germaniche, di cui egli stesso poco sapeva, temendo che potessero invadere l'Italia come era accaduto tre secoli prima con il sacco di Roma, decise di sorprendere gli invasori, ma sub\u00ec un'autentica disfatta nei pressi di Noreia (l'attuale Krainburg), nel 113 a.C. Questa battaglia segn\u00f2 cos\u00ec l'esordio delle Guerre romano-germaniche che si susseguirono per i sei secoli successivi fino alla caduta dell'Impero romano d'Occidente.\nSeconda fase: nuove disfatte degli eserciti consolari (109-105 a.C.).\nLa coalizione germanica giunse in Gallia nel 109 a.C. Il proconsole Marco Giunio Silano, al comando di 4 legioni (16.000 fanti circa), fu costretto ad intervenire per fermare l'orda barbarica, ma fu sconfitto nelle terre dei Sequani. Tale successo aveva inoltre provocato un inizio di ribellione da parte delle trib\u00f9 celtiche che erano state di recente assoggettate dai Romani nella parte meridionale del paese.\nNel 107 a.C. i Tigurini, clan degli Elvezi, guidati da un certo Divicone, menzionato dallo stesso Cesare nel suo De bello Gallico (vedi Conquista della Gallia), riusc\u00ec a penetrare nella provincia romana. Il console Lucio Cassio Longino, che era accorso per difendere i territori romani, forte di ben 6 legioni e 6.000 cavalieri, deciso a contrastare l'avanzata nemica si diresse verso Tolosa, percorrendo la via fatta costruire da Enobarbo. A pochi chilometri dall'oppidum celtico ingaggi\u00f2 battaglia contro il popolo dei Volci Tectosagi, a cui si erano uniti parte dei Cimbri, Teutoni e Tigurini riuscendo a batterli. L'errore fu di continuare l'avanzata in territorio nemico, portandosi appresso i bagagli, quasi fosse una semplice marcia di trasferimento, risalendo la valle del fiume Garonna (fino nella zona di Bordeaux). Le legioni ormai distanti dei confini provinciali furono massacrate nella zona di Agen (presso il popolo dei Nitiobrogi), mentre lo stesso Lucio Cassio perdeva la vita. Fu un autentico massacro dove persero la vita almeno 35.000 armati tra i due contendenti. Fu solo grazie all'ufficiale di grado pi\u00f9 elevato fra quelli sopravvissuti, Gaio Popilio Lenate, figlio del console dell'anno 132, che si riusc\u00ec a mettere in salvo quanto restava delle forze romane solo dopo aver ceduto met\u00e0 degli equipaggiamenti ed aver subito l'umiliazione di far marciare il proprio esercito sotto il giogo, in mezzo allo scherno dei vincitori.\nNel 106 a.C. un altro console, Quinto Servilio Cepione, marci\u00f2 da Narbona alla testa di ben 8 legioni contro le trib\u00f9 stanziate nella zona di Tolosa, che si erano ribellate a Roma, e si impossess\u00f2 di un'enorme somma di denaro custodita nei santuari dei templi (il cosiddetto \"Oro di Tolosa\" o \"Aurum Tolosanum\"). Si racconta che Cepione cerc\u00f2 all'interno della citt\u00e0 di Tolosa per diversi giorni il tesoro della leggenda, ma non trovando nulla decise di prosciugare i laghi vicini alla citt\u00e0, trovando sotto la melma 50.000 lingotti d'oro, pari a 15.000 talenti d'oro, 10.000 lingotti d'argento e macine interamente in argento per un valore complessivo di 10.000 talenti d'argento. Era una fortuna incredibile. La maggior parte di questo tesoro spar\u00ec misteriosamente durante il trasporto verso Massilia (l'odierna Marsiglia): pi\u00f9 precisamente, nel tratto tra Tolosa e Narbona (dove doveva essere imbarcato), 1.000 predoni si impadronirono dei 450 carri che trasportavano i soli lingotti d'oro. A Roma si sospett\u00f2 dello stesso Cepione, che per\u00f2 fu confermato nel comando anche per l'anno successivo, mentre uno dei nuovi consoli, Gneo Mallio Massimo, si un\u00ec a lui nelle operazioni in Gallia meridionale. Al pari di Mario, anche Mallio era un \"uomo nuovo\", ma la collaborazione fra lui e Cepione si dimostr\u00f2 subito impossibile.\nL'anno successivo (105 a.C.) i Romani, sotto l'alto comando del console Gneo Mallio Massimo e del proconsole per la Gallia Quinto Servilio Cepione, si scontrarono ancora una volta contro gli eserciti riuniti di Cimbri, Teutoni, Ambroni e Tigurini. Il primo scontro si ebbe 65\u00a0km a nord di Arausio, quando un certo Marco Aurelio Scauro, alla testa di 5.000 cavalieri, ingaggi\u00f2 una prima battaglia con le avanguardie della coalizione germanica, che fu a lui sfavorevole. I successivi due scontri si rivelarono disastrosi per entrambi i comandanti romani. Prima Cepione (alla testa di 7 legioni) fu battuto a 48\u00a0km a Nord di Arausio, e poi Manlio (alla testa delle 7 legioni precedenti a cui se ne erano aggiunte 2) a soli 8\u00a0km a nord di Arausio (l'attuale Orange in Francia) sub\u00ec una nuova disfatta.\nDopo che i Cimbri ebbero involontariamente concesso una tregua agli avversari per dedicarsi al saccheggio della Penisola Iberica, pur se le perdite subite nel decennio precedente erano state molto gravi, quest'ultima sconfitta espose l'Italia all'invasione delle orde barbariche, mentre il malcontento del popolo contro l'oligarchia aveva raggiunto ormai l'esasperazione.\nTerza fase: la rivincita di Roma (102-101 a.C.).\nNel 102 a.C. i Cimbri dalla Spagna tornarono in Gallia, e, insieme ai Teutoni, decisero di invadere l'Italia. Questi ultimi avrebbero dovuto puntare a Sud dirigendosi verso le coste del Mediterraneo, mentre i Cimbri dovevano penetrare nell'Italia Settentrionale da Nord-Est attraversando il passo del Brennero (\u201dper alpes Rhaeticas\u201d). Infine i Tigurini, la trib\u00f9 celtica loro alleata che aveva sconfitto Longino nel 107 pensavano di attraversare le Alpi provenendo da Nord-Ovest. La decisione di dividere in questo modo le loro forze si sarebbe dimostrata fatale, poich\u00e9 diede ai Romani, avvantaggiati anche dalle linee di approvvigionamento molto pi\u00f9 corte, la possibilit\u00e0 di affrontare separatamente i vari contingenti, concentrando le proprie forze laddove era di volta in volta necessario.\nNel frattempo Mario aveva organizzato nel migliore dei modi la propria armata. I soldati erano stati sottoposti ad un addestramento che mai in precedenza si era visto, ed erano abituati a sopportare senza lamentarsi le fatiche delle lunghe marce di avvicinamento, dell'allestimento degli accampamenti e delle macchine da guerra, tanto da meritarsi il soprannome di \"muli di Mario\". Dapprima decise di affrontare i Teutoni, che si trovavano in quel momento nella provincia della Gallia Narbonense e si stavano dirigendo verso le Alpi. In un primo momento rifiut\u00f2 lo scontro, preferendo arretrare fino ad \"Aquae Sextiae\" (l'attuale Aix en Provence), un insediamento fondato da Gaio Sestio Calvo, console nel 109 a.C., in modo da sbarrare loro il cammino. Alcuni contingenti di Ambroni, avanguardia dell'esercito dei Germani, si lanciarono avventatamente all'attacco delle posizioni romane, senza aspettare l'arrivo di rinforzi, e 30.000 di essi rimasero uccisi. Mario schier\u00f2 poi un contingente di 3.000 uomini per tendere un'imboscata al grosso dell'esercito dei Germani, che presi alle spalle e attaccati frontalmente, furono completamente sterminati e persero 100.000 uomini, e quasi altrettanti ne furono catturati.\nIl collega di Mario Quinto Lutazio C\u00e0tulo, console nel 102, non ebbe altrettanta fortuna, non riuscendo a impedire che i Cimbri forzassero il passo del Brennero avanzando nell'Italia settentrionale verso il finire del 102 a.C. Mario apprese la notizia mentre si trovava a Roma, dove fu rieletto console per l'anno 101 a.C. Immediatamente si mise in marcia per ricongiungersi con Catulo, il cui comando fu prorogato anche per il 101. Infine, nell'estate di quell'anno, a Vercelli, nella Gallia Cisalpina, in una localit\u00e0 allora chiamata \"Campi Raudii\", ebbe luogo lo scontro decisivo. Ancora una volta la ferrea disciplina dei Romani ebbe la meglio sull'impeto dei barbari, e almeno 65.000 di loro (o forse 100.000) perirono, mentre tutti i sopravvissuti furono ridotti in schiavit\u00f9. I Tigurini, a questo punto, rinunciarono al loro proposito di penetrare in Italia da Nord-Ovest e rientrarono nelle proprie sedi. Catulo e Mario, come consoli in carica, celebrarono insieme uno splendido trionfo, ma, nell'opinione popolare, tutto il merito venne attribuito a Mario. In seguito Catulo si trov\u00f2 in contrasto con Mario, divenendone uno acerrimo rivale. Come ricompensa per avere sventato il pericolo dell'invasione barbarica, Mario venne rieletto console anche per l'anno 100 a.C. Gli avvenimenti di quell'anno, tuttavia, non gli furono propizi."}
{"id": "2091626", "revid": "16758", "url": "https://it.wikipedia.org/wiki?curid=2091626", "title": "Dragons de Rouen", "text": ""}
{"id": "2091628", "revid": "149727", "url": "https://it.wikipedia.org/wiki?curid=2091628", "title": "Drjenow", "text": ""}
{"id": "2091629", "revid": "167080", "url": "https://it.wikipedia.org/wiki?curid=2091629", "title": "Letteratura romana", "text": ""}
{"id": "2091630", "revid": "62004", "url": "https://it.wikipedia.org/wiki?curid=2091630", "title": "Lega Messicana", "text": ""}
{"id": "2091632", "revid": "599013", "url": "https://it.wikipedia.org/wiki?curid=2091632", "title": "Bob Dandridge", "text": "Nel 2021 \u00e8 stato inserito fra i membri del Naismith Memorial Basketball Hall of Fame."}
{"id": "2091633", "revid": "125593094", "url": "https://it.wikipedia.org/wiki?curid=2091633", "title": "Stralunata", "text": "Stralunata \u00e8 la quarta raccolta di successi ufficiale della cantante italiana Donatella Rettore, pubblicata il 19 settembre 2008 dall'etichetta discografica Sony BMG in collaborazione con Rai Trade.\nSi tratta di un cofanetto, comprendente: due CD, contenenti 36 brani che ripercorrono la carriera di Rettore, compreso l'inedito \"Primadonna\" (scritto dalla cantautrice H.e.r.); un DVD (per la regia di Salvo Guercio), che ripropone alcune apparizioni in RAI e Mediaset, compreso, tra gli extra, il video catalogo \"Galleria stralunata\" (realizzato con le opere della mostra \"Immaginata\" di Antonello Morsillo) sulle note del brano Stralunata e un album fotografico.\nA circa 5 anni dalla sua pubblicazione il cofanetto rientra nella classifica dei DVD pi\u00f9 venduti in Italia, alla posizione numero 12."}
{"id": "2091634", "revid": "599013", "url": "https://it.wikipedia.org/wiki?curid=2091634", "title": "Soap", "text": ""}
{"id": "2091635", "revid": "110157", "url": "https://it.wikipedia.org/wiki?curid=2091635", "title": "Heinersbr\u00fcck", "text": "Heinersbr\u00fcck, in basso sorabo M\u00f3st, \u00e8 un comune di 668 abitanti del Brandeburgo, in Germania.\nAppartiene al circondario della Sprea-Nei\u00dfe ed \u00e8 parte dell'Amt Peitz.\nStoria.\nNel 2003 venne aggregato al comune di Heinersbr\u00fcck il soppresso comune di Gr\u00f6tsch.\nSuddivisione amministrativa.\nIl territorio comunale si divide in 2 zone (\"Ortsteil\"), corrispondenti al centro abitato di Heinersbr\u00fcck e a una frazione:"}
{"id": "2091636", "revid": "149727", "url": "https://it.wikipedia.org/wiki?curid=2091636", "title": "M\u00f3st", "text": ""}
{"id": "2091642", "revid": "149727", "url": "https://it.wikipedia.org/wiki?curid=2091642", "title": "Heinersbrueck", "text": ""}
{"id": "2091646", "revid": "287204", "url": "https://it.wikipedia.org/wiki?curid=2091646", "title": "J\u00e4nschwalde", "text": "J\u00e4nschwalde, in lusaziano inferiore Jan\u0161ojce, \u00e8 un comune di 1.884 abitanti del Brandeburgo, in Germania.\nAppartiene al circondario della Sprea-Nei\u00dfe ed \u00e8 parte dell'Amt Peitz.\nStoria.\nNel 2003 vennero aggregati al comune di J\u00e4nschwalde i soppressi comuni di Drewitz e Grie\u00dfen.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nJ\u00e4nschwalde \u00e8 gemellata con:"}
{"id": "2091653", "revid": "110157", "url": "https://it.wikipedia.org/wiki?curid=2091653", "title": "Tauer", "text": "Tauer, in lusaziano inferiore Turjej, \u00e8 un comune di 792 abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") di Peitz.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 2 zone (\"Ortsteil\"), corrispondenti al centro abitato di Tauer e a 1 frazione:"}
{"id": "2091654", "revid": "603019", "url": "https://it.wikipedia.org/wiki?curid=2091654", "title": "Piz Languard", "text": "Il Piz Languard (3.262\u00a0) \u00e8 una montagna delle Alpi Retiche occidentali (sottosezione Alpi di Livigno).\nDescrizione.\nSi trova in Svizzera (Canton Grigioni) nell'Engadina. Si pu\u00f2 salire sulla vetta partendo da Pontresina e passando dalla \"Georgy Hutte\" (3.186\u00a0m). Dalla vetta si gode del panorama sul massiccio del Bernina."}
{"id": "2091655", "revid": "729019", "url": "https://it.wikipedia.org/wiki?curid=2091655", "title": "Suonare Stella", "text": "Suonare Stella \u00e8 stato un programma televisivo italiano, ideato da Carlo Bixio e prodotto da Rai 2 e Publispei, in onda nel 2006.\nProduzione.\nIl programma venne realizzato per una sola edizione, composta da cinque puntate trasmesse in prima serata da Rai 2 durante il primo semestre del 2006, e non venne accolto positivamente dalla critica.\n\"Suonare Stella\" era un variet\u00e0 in cui si mescolavano musica, recitazione, comicit\u00e0 e satira, per il quale \u00e8 stato coniato dai media il termine \"sit-show\", un insieme tra spettacolo e situation comedy. Il programma era ambientato nell'omonimo bed and breakfast gestito da Tiffany Stella, interpretata da Tosca D'Aquino. Altri attori come Max Tortora o Nino Frassica interpretavano altri personaggi per dare vita a scenette o gag."}
{"id": "2091657", "revid": "547034", "url": "https://it.wikipedia.org/wiki?curid=2091657", "title": "Jack Ramsay", "text": "\u00c8 membro del Naismith Memorial Basketball Hall of Fame dal 1992, come allenatore."}
{"id": "2091658", "revid": "62004", "url": "https://it.wikipedia.org/wiki?curid=2091658", "title": "Serie dei Caraibi", "text": ""}
{"id": "2091661", "revid": "88220", "url": "https://it.wikipedia.org/wiki?curid=2091661", "title": "Demodoxologia", "text": ""}
{"id": "2091665", "revid": "599013", "url": "https://it.wikipedia.org/wiki?curid=2091665", "title": "Clyde Lee", "text": ""}
{"id": "2091667", "revid": "284427", "url": "https://it.wikipedia.org/wiki?curid=2091667", "title": "Gian Carlo Nicotra", "text": ""}
{"id": "2091669", "revid": "599013", "url": "https://it.wikipedia.org/wiki?curid=2091669", "title": "Leander Paes", "text": "Ha vinto 18 titoli nelle specialit\u00e0 del doppio e del doppio misto del Grande Slam. Nel 1996 - 1997 ha ricevuto il \"Rajiv Gandhi Khel Ratna\", il pi\u00f9 alto onore sportivo indiano e nel 2001 la \"Radmashri\", premio per il suo contributo al tennis indiano. Alle Olimpiadi di Atlanta del 1996 ha conquistato la medaglia di bronzo nel singolare. Nel 1999 \u00e8 riuscito ad aggiudicarsi il Torneo di Wimbledon sia nel doppio che nel doppio misto. Nel 2012 grazie alla vittoria nel Australian Open ha completato il \"Career Grand Slam\" di doppio. Nel 2015 si \u00e8 aggiudicato con Martina Hingis l'Australian Open, il Torneo di Wimbledon e l'US Open nel doppio misto. Nel 2016 vince sempre in coppia con la Hingis il Roland Garros completando il \"Career Grand Slam\" anche in doppio misto. Si \u00e8 ritirato nel 2021, dopo aver giocato l'ultimo match nel marzo 2020.\nBiografia.\nLeander Paes, nipote del poeta bengalese Michael Madhusudan Dutt, \u00e8 nato a Goa ed \u00e8 cresciuto a Calcutta. \u00c8 stato educato alla \"Martin\u00e8re Calcutta\". Il padre Vece \u00e8 stato giocatore di hockey della nazionale indiana, che ha rappresentato alle Olimpiadi di Monaco di Baviera del 1972 nella squadra vincitrice della medaglia di bronzo; la madre Jennifer \u00e8 stata capitano della nazionale indiana di pallacanestro nel campionato asiatico del 1980.\nCarriera sportiva.\nEntr\u00f2 a far parte della \"Brittania Amritraj Tennis Academy\" di Madras nel 1985, dove fu allenato da Dave O'Meara.\nDimostr\u00f2 di essere una promessa del tennis gi\u00e0 nel circuito tennistico ITF per Juniores, vincendo US Open e Wimbledon Juniores e raggiungendo la prima posizione della classifica. Nel 1992 raggiunse i quarti nel torneo di doppio delle Olimpiadi di Barcellona in coppia con Ramesh Krishnan. Alle Olimpiadi di Atlanta del 1996 vinse la medaglia di bronzo nel singolare. Nello stesso anno il governo indiano gli assegn\u00f2 il pi\u00f9 alto onore sportivo, la \"Rajiv Gandhi Khel Ratna\". Dopo questi successi inizi\u00f2 a giocare nel doppio con Mahesh Bhupathi, formando una coppia che si rivel\u00f2 vincente. Gi\u00e0 nel 1998 i due raggiunsero tre semifinali del Grande Slam: l'Australian Open, l'Open di Francia e gli US Open.\nNel 1999 vinsero il torneo di Wimbledon e il Roland Garros. Furono cos\u00ec i primi tennisti indiani a vincere un torneo del Grande Slam. Paes, insieme alla statunitense Lisa Raymond, vinse il titolo di Wimbledon anche nel doppio misto. Nello stesso anno raggiunse la prima posizione della classifica di doppio. Dopo aver raccolto risultati deludenti nel singolare, nel 2003 decise di giocare solamente nel doppio e nel doppio misto. Nella stessa stagione vinse insieme a Martina Navr\u00e1tilov\u00e1 l'Australian Open e Wimbledon nel doppio misto. Nel 2006 trionf\u00f2 agli US Open di doppio con Martin Damm. Dopo aver disputato delle deludenti Olimpiadi di Atene nel 2004, si riscatt\u00f2 a Pechino 2008 raggiungendo insieme a Mahesh Bhupati i quarti di finale, dove vennero sconfitti dagli svizzeri Roger Federer e Stanislas Wawrinka, poi vincitori della medaglia d'oro. Sempre nel 2008, in coppia con Cara Black, vinse il titolo di doppio misto allo US Open. Nel 2009, assieme a Luk\u00e1\u0161 Dlouh\u00fd, si aggiudic\u00f2 il titolo di doppio sia al Roland Garros che agli US Open. \u00c8 tornato a vincere un torneo dello Slam nel 2012, conquistando in coppia con Radek \u0160t\u011bp\u00e1nek il suo primo Australian Open. Nel 2013 ha vinto il suo terzo US Open nel doppio maschile, ancora una volta in coppia con il tennista ceco. Nel 2019 annuncia di volersi ritirare nel 2020 dopo le Olimpiadi di Tokyo. L'anno successivo raggiunge il secondo turno agli Australian Open in doppio misto con Je\u013cena Ostapenko e perde in finale in doppio al challenger di Bangalore insieme a Matthew Ebden. A marzo partecipa alla Coppa Davis contro la Croazia. Insieme a Rohan Bopanna, batte Pavic e Skugor con il punteggio di 6-3 6-7 7-5. Successivamente il circuito viene fermato dalla Pandemia di COVID-19 e le Olimpiadi sono rimandate all'anno successivo. Paes decide di chiudere il suo anno, ma a dicembre decide di continuare a giocare anche nel 2021 per partecipare un'ultima volta le Olimpiadi. Non riesce per\u00f2 a qualificarsi per i Giochi di Tokyo e dopo non aver giocato neanche un match nel 2021, ufficializza il ritiro.\nCoppa Davis.\nDisput\u00f2 la sua prima partita di Coppa Davis a 16 anni, quando insieme a Zeeshan Ali batt\u00e9 la squadra giapponese. \u00c8 considerato uno dei migliori tennisti della squadra indiana e nel 1993 contribu\u00ec al raggiungimento della semifinale del torneo."}
{"id": "2091671", "revid": "76963", "url": "https://it.wikipedia.org/wiki?curid=2091671", "title": "Guillaume Bud\u00e9", "text": "Biografia.\nNacque da un'importante famiglia di funzionari reali resi nobili da Carlo VI: il padre Jean era un consigliere reale e un letterato che aveva raccolto una imponente biblioteca; sua madre si chiamava Catherine le Picart.\nSolo a 24 anni inizi\u00f2 studi superiori: conclusi gli studi di diritto a Orl\u00e9ans, si mise d'impegno a studiare la lingua greca, la matematica con Jacques Lef\u00e8vre d'\u00c9taples, storia, filosofia, teologia e medicina. Fu notaio, segretario del re Luigi XII e suo ambasciatore a Roma, mostrando una vasta erudizione che gli valse da Erasmo l'appellativo di \"prodigio di Francia\". Fin dall'inizio del regno di Francesco I, che lo nomin\u00f2 \"ma\u00eetre des requ\u00eates\" nel 1523, cerc\u00f2 di favorire presso la corte la causa delle belle lettere e della filologia, con la costituzione, nel 1530, del Coll\u00e8ge de France, una scuola ove fossero insegnate le lingue dell'antichit\u00e0, il latino, il greco antico e l'ebraico.\nPur occupandosi pressoch\u00e9 di ogni scienza, eccelse soprattutto nella conoscenza della lingua greca, allora quasi ignota in Francia e che Bud\u00e9 studi\u00f2 sotto la guida del Lascaris: a richiesta di Erasmo intraprese la compilazione di note lessicografiche che rimasero a lungo l'opera di riferimento per gli studiosi di greco in Francia. \" Ma\u00eetre de la Librairie du Roy\", cre\u00f2 la biblioteca di Fontainebleau, primo nucleo della futura \"Biblioth\u00e8que Nationale\" di Parigi, e fu in rapporto con Tommaso Moro, Pietro Bembo, \u00c9tienne Dolet, Rabelais e, naturalmente, con Erasmo.\nAssieme a \u00c9guiner Baron, Andrea Alciato, Fran\u00e7ois Connan e altri, Bud\u00e9 fu tra i fondatori della giurisprudenza umanista in Francia.\nGuillaume Bud\u00e9 aveva sposato nel 1503 Roberte Le Lyeur - che, una volta rimasta vedova, si stabil\u00ec a Ginevra, convertendosi al calvinismo - dalla quale ebbe undici figli; di essi, il primogenito Dreux Bud\u00e9 rimase in Francia e divenne un importante funzionario reale; Louis fu professore di lingue orientali a Ginevra, mentre Jean (1515-1587) divenne membro del Consiglio di Ginevra e cur\u00f2 la stampa di alcuni scritti di Calvino.\nEsiste in Francia l\"'Associazione Guillaume Bud\u00e9\", che ha per suo scopo la diffusione delle scienze umanistiche e pubblica opere in lingua latina e greca, con traduzione francese a fronte, chiamate appunto le \u00abBud\u00e9s\u00bb."}
{"id": "2091678", "revid": "110157", "url": "https://it.wikipedia.org/wiki?curid=2091678", "title": "Teichland", "text": "Teichland, in lusaziano inferiore Gatojce, \u00e8 un comune di 1.233 abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") di Peitz.\nStoria.\nIl comune di Teichland venne formato il 1\u00ba gennaio 2001 dall'unione dei 3 comuni di B\u00e4renbr\u00fcck, Maust e Neuendorf, che ne divennero frazioni.\nSuddivisione amministrativa.\nIl comune di Teichland comprende 3 centri abitati (\"Ortsteil\"):"}
{"id": "2091679", "revid": "149727", "url": "https://it.wikipedia.org/wiki?curid=2091679", "title": "Gatojce", "text": ""}
{"id": "2091680", "revid": "392652", "url": "https://it.wikipedia.org/wiki?curid=2091680", "title": "Lucky loser", "text": "Nel tennis, il lucky loser (\u00abperdente fortunato\u00bb in lingua inglese) \u00e8 un giocatore che, eliminato nelle qualificazioni, rientra nel tabellone principale di un torneo, solitamente per il ritiro di un atleta regolarmente qualificato. Il ritiro pu\u00f2 essere dovuto a malattia, infortunio oppure squalifica.\nIl lucky loser viene scelto tra i cinque migliori giocatori di una determinata classifica, per esempio WTA o ATP."}
{"id": "2091681", "revid": "599013", "url": "https://it.wikipedia.org/wiki?curid=2091681", "title": "Don Kojis", "text": ""}
{"id": "2091682", "revid": "767487", "url": "https://it.wikipedia.org/wiki?curid=2091682", "title": "Walter Casaroli", "text": "Carriera.\nNato e cresciuto nel Tufello, una delle borgate pi\u00f9 popolari di Roma, Casaroli entra in giovane et\u00e0 nel vivaio della con cui vince due Campionati Primavera nelle annate 1972-1973 e 1973-1974. Il tecnico Nils Liedholm lo inserisce poi in prima squadra, nel ruolo di vice di Pierino Prati, esordendo quindi in Serie A.\nNella stagione 1976-1977 viene dirottato in prestito al , in Serie B, per poi tornare nuovamente in giallorosso dove rimane per altri due anni.\nNel 1979-1980 viene ceduto in Serie C1 al , nell'ambito dell'operazione di mercato che porta Carlo Ancelotti dalla societ\u00e0 emiliana a quella capitolina. A seguire una lunga trafila tra cadetteria e semiprofessionisti, indossando le maglie di , e .\nNel 1984 approda nell'Empoli dove ritrova Gaetano Salvemini, gi\u00e0 suo allenatore a Caserta, che lo trasforma da attaccante a regista arretrato. Con la societ\u00e0 toscana conquista nel 1986 la promozione in Serie A \u2014 la prima nella storia del club \u2014, e l'annata seguente contribuisce alla salvezza della matricola, maturata all'ultima giornata del campionato 1986-1987.\nChiude la sua parabola a livello professionistico nel 1989, dopo essere tornato a giocare per un'ultima stagione nella Triestina, in Serie C1."}
{"id": "2091690", "revid": "1543377", "url": "https://it.wikipedia.org/wiki?curid=2091690", "title": "Monte Trina", "text": "Il monte Trina (1.062,9 ) \u00e8 una montagna appartenente ai Monti Aurunci che si trova nei pressi del comune di Itri in Provincia di Latina nel Lazio, all'interno del territorio del parco naturale dei Monti Aurunci.\nDescrizione.\nLa vetta \u00e8 raggiungibile dal Valico di San Nicola (665\u00a0m) imboccando la carrabile che a mezzacosta taglia il versante marittimo del Monte le Pezze e poi percorrendo un ripido crinale che da valle Trasta si dirige in direzione sud-ovest. Il monte \u00e8 un balcone sul mare e sulla costa. Netta la differenza vegetazionale tra il versante settentrionale ammantato di faggi e carpini e quello meridionale dapprima brullo poi ammantato di macchia mediterranea."}
{"id": "2091691", "revid": "599013", "url": "https://it.wikipedia.org/wiki?curid=2091691", "title": "Flynn Robinson", "text": ""}
{"id": "2091692", "revid": "588863", "url": "https://it.wikipedia.org/wiki?curid=2091692", "title": "Curvatura scalare", "text": "In geometria differenziale la curvatura scalare (o scalare di Ricci) \u00e8 il pi\u00f9 semplice invariante di curvatura di una variet\u00e0 riemanniana. Ad ogni punto della variet\u00e0 essa associa un numero reale determinato dalla geometria intrinseca della variet\u00e0 intorno a quel punto. La curvatura scalare \u00e8 definita a partire dal tensore di curvatura di Ricci, che \u00e8 a sua volta definito a partire dal tensore di Riemann.\nDefinizione.\nSia formula_1 una variet\u00e0 riemanniana o variet\u00e0 pseudo-riemanniana. La curvatura scalare \u00e8 una funzione differenziabile che associa ad ogni punto di formula_1 un numero reale, definito contraendo i due indici del tensore di curvatura di Ricci nel modo seguente:\nformula_3\nIl tensore di curvatura di Ricci \u00e8 un tensore di tipo formula_4, ovvero una forma bilineare. La curvatura scalare \u00e8 la traccia di questa forma bilineare. Per calcolare la traccia \u00e8 necessario fare uso del tensore metrico formula_5, presente nella formula.\nLa curvatura scalare \u00e8 un tensore di tipo formula_6, ovvero una funzione.\nPropriet\u00e0.\nSimboli di Christoffel.\nIn un sistema di coordinate, la curvatura scalare dipende dai simboli di Christoffel e dalle loro derivate parziali nel modo seguente:\nVolume.\nLa curvatura scalare pu\u00f2 essere interpretata geometricamente come un numero che misura il modo in cui \u00e8 distorto il volume intorno ad un punto.\nQuando la curvatura scalare in un punto \u00e8 positiva, il volume di una piccola palla centrata nel punto formula_8 della variet\u00e0 riemanniana formula_1 ha volume minore di una palla dello stesso raggio nello spazio euclideo. D'altra parte, se la curvatura scalare \u00e8 negativa, la palla ha volume maggiore. Da un punto di vista quantitativo, questa relazione pu\u00f2 essere espressa come segue. Il rapporto fra i volumi di una palla di raggio formula_10 \u00e8 dato da\nLa derivata seconda di questo rapporto, valutata in formula_12, \u00e8 esattamente \nAnalogamente, i bordi di queste palle sono delle formula_14-sfere, le cui aree soddisfano la relazione seguente:\nOggetto riemanniano.\nA differenza del tensore di Riemann e del tensore di Ricci, la curvatura scalare necessita fortemente del tensore metrico formula_5 per essere definita. Non esiste quindi una definizione di curvatura scalare nel contesto pi\u00f9 ampio delle connessioni.\nEsempi.\nSuperficie.\nIn una superficie la curvatura scalare \u00e8 pari alla curvatura gaussiana formula_17 moltiplicata per due:\nSfera.\nLa curvatura scalare di una ipersfera formula_19 di raggio formula_20 \u00e8 costante in ogni punto, ed \u00e8 pari a"}
{"id": "2091694", "revid": "110157", "url": "https://it.wikipedia.org/wiki?curid=2091694", "title": "Turnow-Preilack", "text": "Turnow-Preilack, in lusaziano inferiore Turnow-P\u0161i\u0142uk, \u00e8 un comune di 1.235 abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN) ed \u00e8 parte della comunit\u00e0 amministrativa (\"Amt\") di Peitz.\nStoria.\nIl comune di Turnow-Preilack venne formato il 1\u00ba gennaio 2002 dall'unione dei 2 comuni di Preilack e Turnow, che ne divennero frazioni.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale comprende 2 centri abitati (\"Ortsteil\"):"}
{"id": "2091695", "revid": "1305772", "url": "https://it.wikipedia.org/wiki?curid=2091695", "title": "Akrillai", "text": "Akrillai (\"\u1f0c\u03ba\u03c1\u03b9\u03bb\u03bb\u03b1\u03b9\" in greco ed \"Acrillae\" o \"Acrillas\" in latino) era un'antica colonia greca situata nel territorio dell'odierno Chiaramonte Gulfi. I resti dell'antico sito si trovano in contrada da Piano del Conte-Morana e Piano Grillo, nelle immediate vicinanze del santuario della Beata Vergine Maria di Gulfi e del \"Villaggio Gulfi\". Le necropoli del VI-V secolo a.C., scoperte dall'archeologo Corrado Melfi, si trovano nelle contrade Paraspola-Pipituna, Canalotto-Donna Pirruna.\nStoria della citt\u00e0.\nEra Ellenica.\nLa citt\u00e0 venne fondata dai greci corinzio-siracusani al tempo della fondazione di Kamarina (598 a.C.) come avamposto sulla strada che da Siracusa portava a Gela ed Akragas passando da \"Akrai\" e \"Kasmenai\", in modo da evitare il passaggio lungo il basso \"Ibleo\" e da Hybla Heraia.\nLa citt\u00e0 bas\u00f2 la propria economia sul commercio vista la strategica posizione sulla \"via Selinuntina\". Nei pressi sorgeva la citt\u00e0 di Kamarina e l'abitato ellenistico di Scornavacche, dove negli scavi sono venuti alla luce numerose fornaci per la cottura d'argilla.\nAkrillai rimase sempre sotto l'influenza di Siracusa di cui fu alleata e secondo lo storico latino Tito Livio la citt\u00e0 fu usata come fortilizio abbastanza agguerrito nel corso della seconda campagna siciliana dei Cartaginesi. Nel 406 a.C., dopo la caduta di Akragas e Gela, la cittadina sub\u00ec la sua prima distruzione da parte dei Cartaginesi durante la loro avanzata verso Siracusa.\n\"Akrillae\" romana.\nLo storico Tito Livio racconta della battaglia avvenuta ad \"Akrillae\" nel 213 a.C. tra i Siracusani, guidati dallo stratega Ippocrate, e l'esercito romano del console Marco Claudio Marcello:\nCon la sconfitta dei siracusani di Ippocrate la citt\u00e0 di Akrillai pass\u00f2 a far parte della provincia romana di Sicilia e il nome cambio in Acrillae. Anche Plutarco cita la cittadina in una delle sue opere e numerose sono le testimonianze rimasteci della presenza dei romani sul sito.\nGulfi Araba.\nDistrutta una seconda volta dagli Arabi del \"Asad Ibn Al Furat\" nell'827 a.d. il nome di 'Acrillae' spari ed il nuovo centro ricostruito prese il nome arabo di Gulfi per indicare il roseto ed una localit\u00e0 ricca di vegetazione con il significato arabo di \"terra amena\".\nAnche il vicino fiume Dirillo trae il suo nome da Acrillae. Chiamato \"Achates\" in epoca greca e romana, per la presenza della pietra agata, assunse il nome di \"Wadi Ikrilu\" (fiume delle Acrille) in epoca araba.\nScavi.\nAkrillai fu scoperta dallo storico locale Corrado Melfi e identificata dall'archeologo Antonino Di Vita, accademico dei Lincei, con diverse campagne di scavi i cui numerosi reperti riportati alla luce, fra cui dei vetri istoriati, sono conservati nel Museo archeologico regionale di Siracusa."}
{"id": "2091696", "revid": "149727", "url": "https://it.wikipedia.org/wiki?curid=2091696", "title": "Turnow-P\u0161i\u0142uk", "text": ""}
{"id": "2091697", "revid": "33689", "url": "https://it.wikipedia.org/wiki?curid=2091697", "title": "Intralase", "text": ""}
{"id": "2091699", "revid": "38120", "url": "https://it.wikipedia.org/wiki?curid=2091699", "title": "Staying Alive (colonna sonora)", "text": "The Original Motion Picture Soundtrack \"Staying Alive\" \u00e8 la colonna sonora del film omonimo, del 1983. Contiene 12 brani, la met\u00e0 dei quali sono interpretati dai Bee Gees. Il disco usc\u00ec nel 1983 (a giugno negli USA, a luglio nel Regno Unito), cinque nuove canzoni dei Bee Gees sono nel primo lato, nel secondo lato sono presenti vari artisti che hanno eseguito canzoni per lo pi\u00f9 scritte da Frank Stallone, fratello del regista del film Sylvester Stallone. La colonna sonora ha raggiunto la posizione numero 14 nel Regno Unito, la numero 6 negli Stati Uniti, la numero 1 in Svizzera, e la numero 2 in Italia ed in Giappone, ed ha venduto 4,5 milioni di copie in tutto il mondo. La colonna sonora, e le canzoni, sono stati gli ultimi lavori dei Bee Gees pubblicati dalla RSO Records."}
{"id": "2091700", "revid": "300067", "url": "https://it.wikipedia.org/wiki?curid=2091700", "title": "World B. Free", "text": "Nel 1981 ha cambiato il nome in World B. Free. Fa parte da qualche anno dello staff tecnico dei Philadelphia 76ers."}
{"id": "2091707", "revid": "1442080", "url": "https://it.wikipedia.org/wiki?curid=2091707", "title": "Man Music Technology", "text": "Man Music Technology \u00e8 il primo album del progetto Stylophonic, curato e ideato dal dj milanese Stefano Fontana."}
{"id": "2091709", "revid": "167080", "url": "https://it.wikipedia.org/wiki?curid=2091709", "title": "Spedizioni celtiche in Grecia e Macedonia", "text": ""}
{"id": "2091710", "revid": "1442080", "url": "https://it.wikipedia.org/wiki?curid=2091710", "title": "Laliostoma labrosum", "text": "Laliostoma labrosum \u00e8 una rana della famiglia Mantellidae, endemica del Madagascar. \u00c8 l'unica specie del genere Laliostoma."}
{"id": "2091713", "revid": "298229", "url": "https://it.wikipedia.org/wiki?curid=2091713", "title": "Nesta Carter", "text": "In carriera si \u00e8 laureato, con la squadra giamaicana, campione olimpico della staffetta 4\u00d7100 metri a , nonch\u00e9 campione mondiale a , con il record mondiale di 37\"04, e a . Sempre nella staffetta veloce si \u00e8 aggiudicato anche un argento ai Mondiali di . Detiene nella distanza singola l'ottava prestazione di sempre con 9\"78, stabilito a Rieti il 29 agosto 2010.\nBiografia.\n2007.\nL'atleta giamaicano esordisce per la prima volta ai Campionati mondiali di Osaka nei 100 metri piani, passando le qualificazioni e i quarti di finale, rispettivamente con 10\"17 e 10\"23, ma non riuscendo a qualificarsi per la finale, chiudendo la semifinale settimo con il tempo di 10\"28. Il 1\u00ba settembre riesce a vincere l'argento nella staffetta 4\u00d7100 metri insieme a Marvin Anderson, Usain Bolt e Asafa Powell, segnando il primato nazionale di 37\"89 dietro agli USA (37\"78).\n2008.\nIl 22 luglio 2008 scende per la prima volta sotto il muro dei 10 secondi, chiudendo in 9\"98 al DN Galan di Stoccolma con un vento a favore di 1,0\u00a0m/s, tuttavia non riesce a qualificarsi per i Giochi olimpici di Pechino, ai quali prende comunque parte alla staffetta 4\u00d7100 metri, vincendo la medaglia d'oro e battendo il record mondiale con 37\"10 insieme a Michael Frater, Usain Bolt e Asafa Powell. Tuttavia nel 2017 il Comitato Olimpico Internazionale revocher\u00e0 la medaglia d'oro della staffetta giamaicana a causa della positivit\u00e0 di Nesta Carter alla methylhexaneamina, nell'ambito dei test effettuati nel 2016.\nIl 2 settembre all'Athletissima di Losanna eguaglia il proprio primato personale (vento +0,2\u00a0m/s), dietro ad Asafa Powell (9\"72) e Walter Dix (9\"92). Tre giorni dopo, al Memorial Ivo Van Damme di Bruxelles, segna un pi\u00f9 modesto 10\"07 dietro a Usain Bolt (9\"77) e Asafa Powell (9\"83) ma con un vento contrario di 1,3\u00a0m/s e su una pista bagnata.\n2009.\nNel 2009 Nesta Carter non riesce a qualificarsi per i Mondiali a Berlino e nella staffetta (che la Giamaica vince ancora con 37\"31) viene rimpiazzato da Steve Mullings.\nQualche giorno dopo la conclusione dei Mondiali torna a correre sul circuito del Grand Prix a Zagabria, arrivando terzo in 10\"04, dietro a Darvis Patton (9\"94) e Mike Rodgers (9\"97) con un vento a favore di 0,6\u00a0m/s. Il 6 settembre a Rieti vince inizialmente la semifinale in 10\"28 con un abbondante vento a sfavore di 2,4\u00a0m/s, mentre in finale si piazza secondo con 10\"08 dietro ad Asafa Powell che vince in 9\"99 (vento -1,5\u00a0m/s).\nIl 20 settembre dimostra una buona forma allo Shanghai Golden Grand Prix correndo in 9\"91 (primato personale) dietro a Tyson Gay (9\"69), Asafa Powell (9\"85) e Darvis Patton (9\"89), da notare il vento al limite di +2,0\u00a0m/s.\n2010.\nNesta Carter comincia il 2010 ai Mondiali indoor tenutisi a Doha nei 60 metri piani, arrivando settimo in finale con 6\"72. Comincia la stagione all'aperto in buona condizione, arrivando secondo nel \"meeting\" della Diamond League di Doha, con 9\"88 (+2,3\u00a0m/s di vento, perci\u00f2 non valido come primato) dietro ad Asafa Powell (9\"81). La stagione di Carter viene poi interrotta a causa di un infortunio, che gli impedisce di prendere parte agli appuntamenti pi\u00f9 importanti.\nAd agosto, rientra in gran forma a un \"meeting\" minore a Lucerna ottenendo con 9\"86 il suo nuovo record personale; successivamente prende parte all'ultimo meeting della Diamond League a Bruxelles, migliorandosi ulteriormente correndo in 9\"85 (vento +0,1\u00a0m/s) dietro a Tyson Gay che chiude in 9\"79, riuscendo cos\u00ec a posizionarsi quarto nella classifica finale del circuito.\nIl 29 agosto, sulla veloce pista di Rieti, Carter stupisce nuovamente: dopo aver guadagnato la finale (10\"13, terzo in batteria battendo Richard Thompson con lo stesso tempo) eguaglia la miglior prestazione dell'anno con un formidabile 9\"78 (vento +0,9\u00a0m/s), diventando il quarto sprinter pi\u00f9 veloce della storia sui 100 metri piani; la gara, caratterizzata dai primi 7 tempi non oltre i 10 secondi \u00e8 la finale pi\u00f9 veloce mai corsa sul suolo italiano.\n2011.\nIl 4 giugno 2011 al meeting di Eugene, Carter segna il suo primato stagionale correndo in 9\"92 (vento +1,3\u00a0m/s) dietro a Steve Mullings (9\"80) e Mike Rodgers (9\"85), tempo che batte in seguito all'Herculis di Monaco con 9\"90 (vento +1,0\u00a0m/s), dietro di soli due centesimi a Usain Bolt.\nIl 25 giugno, ai trials giamaicani non riesce a qualificarsi per i Mondiali chiudendo solo quarto dietro ad Asafa Powell, Yohan Blake e Steve Mullings, qualche giorno dopo al Crystal Palace di Londra corre in 10\"01 dietro a Yohan Blake (9\"95), con un vento contrario di 1,6\u00a0m/s.\nRiesce a partecipare ai Mondiali di Taegu in seguito al ritiro di Asafa Powell per infortunio e la squalifica per doping di Steve Mullings; si qualifica in semifinale con il tempo di 10\"16, ma in finale, in seguito alla squalifica di Usain Bolt per falsa partenza, arriva settimo con 10\"95, dovuto a dei crampi. Tuttavia riesce a rifarsi nella staffetta 4\u00d7100 metri vincendo la medaglia d'oro con Yohan Blake, Michael Frater e Usain Bolt e stabilendo il nuovo primato mondiale con il tempo di 37\"04.\nAl meeting di Zurigo chiude a un modesto sesto posto con 10\"12, riuscendo comunque a finire terzo nella classifica finale della Diamond League, si riscatta al meeting di Bruxelles (in una gara non valida per la Diamond League) migliorando il suo primato stagionale a 9\"89 (vento +1,3\u00a0m/s) dietro a Usain Bolt che con 9\"76 stabilisce il record mondiale stagionale.\n2012.\nEsordisce nella stagione 2012 il 28 gennaio a New York, sull'inconsueta distanza dei 50 metri piani indoor, correndo in 5\"67 dietro al connazionale Asafa Powell (5\"64). Riesce in seguito a qualificarsi per i Mondiali indoor al meeting di Birmingham; dopo aver vinto la semifinale con 6\"51, arriva secondo nella finale con 6\"49, preceduto da Lerone Clarke (6\"47) e succeduto per un solo centesimo da Asafa Powell. Ai Mondiali indoor di Istanbul, in Turchia si qualifica per la finale con 6\"56; il 10 marzo corre la finale in 6\"54 arrivando secondo dopo Justin Gatlin, che vince l'oro in 6\"46.\nAi trials giamaicani validi per la selezione olimpica Carter partecipa sia ai 100 che ai 200 metri piani, sebbene nella finale dei 100 m corra il secondo miglior tempo con 9\"95 (dopo il 9\"92 di Asafa Powell) in finale arriva solo sesto con 10\"01 (vento +1,1\u00a0m/s). I qualificati per le Olimpiadi sono Yohan Blake (9\"75), Usain Bolt (9\"86) e Asafa Powell (9\"88); il suo posizionamento gli impedirebbe anche di prendere parte alla finale della staffetta 4\u00d7100 metri. In seguito si disputano anche le selezioni per i 200 metri, ma ancora una volta per Carter non c'\u00e8 nulla da fare: quinto posto con 20\"45 (vento -0,5\u00a0m/s), in una finale in cui ancora una volta Yohan Blake batte Usain Bolt (19\"80 contro 19\"83), il terzo classificato \u00e8 invece Warren Weir con 20\"03.\nAncora come nell'anno precedente pur non partecipando nelle gare individuali dei Giochi olimpici riesce ad entrare a far parte della staffetta, stavolta dopo l'ennesimo infortunio di Asafa Powell avvenuto nella finale dei 100 metri, in cui arriva ultimo con 11\"99. Carter riesce cos\u00ec a correre in squadra prima in semifinale in 37\"39 in assenza di Usain Bolt (sostituito da Kemar Bailey-Cole), mentre in finale, ancora una volta in prima frazione e con la stessa squadra dell'anno precedente (Frater, Blake, Bolt) riesce per la terza volta in carriera ad abbattere il primato mondiale con 36\"84, scendendo per la prima volta sotto il muro dei 37 secondi."}
{"id": "2091715", "revid": "287204", "url": "https://it.wikipedia.org/wiki?curid=2091715", "title": "Kondagaon", "text": "Kondagaon \u00e8 una suddivisione dell'India, classificata come \"municipality\", di 26.772 abitanti, situata nel distretto di Bastar, nello stato federato del Chhattisgarh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 19\u00b0 36' 0 N e 81\u00b0 40' 0 E e ha un'altitudine di 592 .\nSociet\u00e0.\nEvoluzione demografica.\nAl censimento del 2001 la popolazione di Kondagaon assommava a 26.772 persone, delle quali 13.354 maschi e 13.418 femmine. I bambini di et\u00e0 inferiore o uguale ai sei anni assommavano a 3.704, dei quali 1.881 maschi e 1.823 femmine. Infine, coloro che erano in grado di saper almeno leggere e scrivere erano 17.037, dei quali 9.700 maschi e 7.337 femmine."}
{"id": "2091716", "revid": "1798099", "url": "https://it.wikipedia.org/wiki?curid=2091716", "title": "Trobar leu", "text": "Il trobar leu (, cantare, comporre in modo lieve) \u00e8 una delle forme che assunse la poesia nella letteratura della lingua d'oc.\nConsiste in una poesia lieve, fluida, scorrevole, che predilige l'apertura, contrapposta al trobar clus (cantare in maniera oscura), caratterizzato da uno stile complesso formalmente e allegorico; eredi italiani furono poeti come Chiaro Davanzati, prima, gli stilnovisti, poi, a partire da Guido Guinizelli.\nA proposito del rapporto fra \"trobar leu\" e \"trobar clus\", emblematica resta la tenzone (\"Ara\u00b7m platz, Giraut de Borneill\") tra i provenzali Raimbaut d'Aurenga e Giraut de Bornelh, nell'anno chiave per la cultura trobadorica (1170).\n&lt;poem&gt;\n Ara\u00b7m platz, Giraut de Borneill,\n que sapcha per c'anatz blasman\n trobar clus, ni per cal semblan.\n Aiso\u00b7m digaz,\n si tan prezatz\n so que es a toz comunal;\n car adonc tut seran egual.\n Seign'en Lignaura, no\u00b7m coreill\n si qecs s'i trob'a son talan.\n Mas eu son jujaire d'aitan\n qu'es mais amatz\n e plus prezatz\n qui\u00b7l fa levet e venarsal;\n e vos no m'o tornetz a mal.\n&lt;/poem&gt;"}
{"id": "2091717", "revid": "287204", "url": "https://it.wikipedia.org/wiki?curid=2091717", "title": "Kharsia", "text": "Kharsia \u00e8 una suddivisione dell'India, classificata come \"nagar panchayat\", di 17.387 abitanti, situata nel distretto di Raigarh, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 58' 0 N e 83\u00b0 7' 0 E e ha un'altitudine di 244 .\nSociet\u00e0.\nEvoluzione demografica.\nAl censimento del 2001 la popolazione di Kharsia assommava a 17.387 persone, delle quali 8.883 maschi e 8.504 femmine. I bambini di et\u00e0 inferiore o uguale ai sei anni assommavano a 2.360, dei quali 1.244 maschi e 1.116 femmine. Infine, coloro che erano in grado di saper almeno leggere e scrivere erano 12.359, dei quali 6.997 maschi e 5.362 femmine."}
{"id": "2091718", "revid": "21880", "url": "https://it.wikipedia.org/wiki?curid=2091718", "title": "Laliostoma", "text": ""}
{"id": "2091728", "revid": "1745361", "url": "https://it.wikipedia.org/wiki?curid=2091728", "title": "Reziario", "text": "Il reziario (lat. \"retiarius\", pl. \"retiarii\", letteralmente \"l'uomo con la rete\" o \"il combattente con la rete\"), era una delle classi gladiatorie dell'antica Roma; combatteva con un equipaggiamento simile a quello utilizzato dai pescatori, una rete munita di pesi per avvolgere l'avversario, un tridente (la \"fuscina\") ed un pugnale (il \"pugio\"). Lottava con un'armatura leggera, proteggendosi il braccio con una \"lorica manica\" e la spalla con un parabraccio (il \"galerus\") e indossava un indumento di lino (il \"subligaculum\"), un sospensorio fissato alla vita mediante un ampio cinturone (il \"balteus)\". Non portava alcuna protezione alla testa, n\u00e9 calzature.\nIl reziario apparve per la prima volta nell'arena nel I secolo e divenne in seguito un'attrazione abituale dei giochi gladiatorii. Nell'arena si confrontava di solito con il \"secutor\", un gladiatore pesantemente armato. Agile e veloce, il reziario adottava uno stile di combattimento elusivo, tendente a sfuggire agli attacchi dell'avversario, ma pronto in realt\u00e0 a cogliere ogni opportunit\u00e0 di colpire. Questa tattica, detestata dagli spettatori, che consideravano pi\u00f9 nobile lo scambio diretto di colpi, unita a una percezione di effeminatezza trasmessa dalla sua figura quasi nuda, lo collocavano ad un livello basso e disonorato della gerarchia gladiatoria. D'altra parte, il fatto che gli spettatori potessero osservare i volti di questi lottatori port\u00f2 gradualmente a umanizzarli e accrescerne la popolarit\u00e0, tanto che il reziario divenne il tipo di gladiatore pi\u00f9 famoso. In effetti, nell'arte romana e nei graffiti venuti alla luce si ritrovano riferimenti comprovanti che, al contrario di quanto si sa da altre fonti informative, questi gladiatori finirono per godere di buona reputazione, sia come combattenti che come amanti.\nLa storia.\nLa comparsa e la diffusione del reziario.\nFino al I secolo non ci sono testimonianze n\u00e9 dati, nell'arte e nella letteratura romana, della presenza in un'arena del reziario; ad esempio, questo tipo di gladiatore non compare nei rilievi con motivi gladiatorii, provenienti da Pompei e da Chieti, che risalgono al I secolo, sebbene vi siano testimonianze della loro esistenza nei graffiti e nei vari manufatti della stessa epoca rinvenuti tra le rovine di Pompei.\nL'aspetto del reziario richiamava in modo evidente quello di un pescatore, del quale riprendeva anche l'armamento e la tecnica di combattimento. Il suo confronto pi\u00f9 abituale era quello contro il \"secutor\" (l'inseguitore), un gladiatore pesantemente armato e quindi dalla mobilit\u00e0 assai limitata; i combattimenti tra reziari e \"secutores\" si diffusero, presumibilmente nella seconda met\u00e0 del I secolo, parallelamente al diffondersi di queste due classi gladiatorie e degli spettacoli, i \"munera\", divenendone un'attrazione abituale fino alla loro progressiva scomparsa. Il loro confronto fin\u00ec per costituire, al pari di quello tra mirmillone e trace, una delle contrapposizioni classiche dei \"munera\", nelle quali il combattimento tra gladiatori diversamente armati veniva bilanciato dotando il gladiatore che disponeva di maggiori possibilit\u00e0 di offesa di minori capacit\u00e0 difensive.\nPer quanto riguarda la simbologia, il reziario rappresentava l'acqua in continuo movimento che si confrontava col fuoco del \"secutor\", pi\u00f9 statico, ma dotato della forza irresistibile della fiamma. Il loro confronto simboleggiava anche quello tra l'uomo e la natura (in questo caso quello tra il pescatore e la sua preda), dato che il reziario, dalle sembianze di un pescatore, combatteva contro il \"secutor\" il cui elmo chiuso, liscio e privo di visiera assomigliava alla testa di un pesce. Gi\u00e0 in precedenza i mirmilloni portavano raffigurata sopra l'elmo l'immagine di un pesce (la \"murma\"); i \"secutores\", con la loro armatura squamata, ne furono un'evoluzione.\nUn altro tipo di gladiatore, il \"laquearius\", era molto simile al reziario, ma combatteva con un lazo, il \"laqueus\", al posto della rete.\nIl basso rango del reziario.\nI gladiatori dell'antica Roma si potevano classificare in base al tipo di armamento che indossavano, che ricalcava il modello dei soldati di fanteria. Quasi tutte le categorie dei gladiatori si rifacevano ai militari armati dei rispettivi eserciti ma il reziario, che usava una rete ed un tridente e richiamava con la sua immagine Nettuno, dio del mare, costituiva un'eccezione a questa regola, cos\u00ec come le naumachie, le uniche battaglie gladiatorie che si svolgevano in un contesto acquatico, rappresentavano un'eccezione nell'ambito dei \"munera\".\nGli elmi, insieme alle armature, servivano a mascherare i tratti distintivi dei lottatori, affinch\u00e9 tanto al pubblico quanto ai gladiatori stessi venissero celate le rispettive identit\u00e0, il che facilitava il confronto nell'arena nei duelli mortali contro delle persone con le quali si viveva e ci si allenava tutti i giorni. Malgrado ci\u00f2, al reziario non era consentito portare alcuna protezione alla testa, e combatteva con il viso completamente scoperto.\nIl reziario doveva compensare la sua scarsa protezione con la velocit\u00e0 e l'agilit\u00e0; mantenendosi a distanza dal suo avversario, adottava uno stile di combattimento apparentemente sfuggente finalizzato ad eluderne gli assalti, ma pronto a contrattaccare sfruttando ogni breccia che si aprisse nella sua guardia. L'impiego di tattiche tanto rinunciatarie appariva quasi oltraggioso agli occhi degli spettatori, che apprezzavano maggiormente lo scontro diretto tra i contendenti.\nLa leggerezza dell'armatura e delle sue armi rappresentavano poi un ulteriore svantaggio. Di fatto, quanto pi\u00f9 rimaneva scoperta ed indifesa la pelle di un gladiatore, tanto pi\u00f9 basso era considerato il suo rango e tanto maggiore la percezione di effeminatezza da parte del pubblico. Tutto ci\u00f2 valeva maggiormente nel caso del reziario poich\u00e9 la rete, piuttosto ingombrante, era di per s\u00e9 considerata un simbolo muliebre, il che lo collocava al livello pi\u00f9 basso, reietto e meno virile di tutte le categorie gladiatorie e finiva per alienargli ancor pi\u00f9 il favore del pubblico. Durante gli spettacoli l'imperatore Claudio ordinava la sistematica condanna a morte di tutti i reziari sconfitti in combattimento; il loro volto scoperto, privo di elmo protettivo, trasmetteva agli spettatori compiaciuti le loro espressioni di agonia:\nIn conseguenza della loro posizione gerarchica i reziari erano costretti a vivere in baracche del tutto disagevoli e alcuni di loro, cercando di innalzare il proprio rango, si allenavano come sanniti, un'altra classe di gladiatori.\nI \"retiarii tunicati\".\nEsistono molti passaggi delle opere di Giovenale, di Seneca e di Svetonio che raccontano dell'esistenza di reziari che lottavano indossando una tunica, conosciuti come \"retiarii tunicati\", e che si ritiene costituissero un sottogruppo di lottatori di basso rango, persino pi\u00f9 infimo di quello del reziario stesso.\nIl poeta satirico Giovenale scrisse al riguardo:\nQuesto testo suggerisce che i reziari che indossavano una tunica e si allenavano sotto una stretta disciplina, con restrizioni specifiche, erano chiamati a svolgere una funzione diversa nei giochi gladiatorii. Seneca menziona nella sua opera \"Naturales quaestiones\" l'esistenza di certi uomini effeminati che si allenavano nella scuola dei gladiatori e che potrebbero corrispondere a quei \"retiarii tunicati\" di cui parla Giovenale:\nSvetonio, da parte sua, narra un aneddoto:\nIl destino del gruppo di reziari di cui parla Svetonio resta sconosciuto, per\u00f2 l'aneddoto riporta l'attenzione sul fatto che non si trattava di una competizione abituale, giacch\u00e9 i veri gladiatori non si arrendevano tanto facilmente. Piuttosto, \u00e8 possibile che questi reziari tunicati abbiano rappresentato un qualche tipo di spettacolo comico inserito all'interno del programma dei combattimenti tra gladiatori.\nLa seconda \"Satira\" di Giovenale, nella quale il poeta fa una critica dell'immoralit\u00e0 che si percepiva nella societ\u00e0 romana, presenta un discendente della famiglia dei Gracchi che viene descritto come omosessuale e sposato (letteralmente Giovenale lo definisce \"sposa\", al femminile) a un suonatore di corno:\n\"Questo Gracco\" appare pi\u00f9 tardi nell'arena:\nGracco finisce per apparire nell'ottava satira di Giovenale come il peggior esempio di nobile romano che si sia rovinato con le sue mani per le sue apparizioni in spettacoli pubblici e di intrattenimento popolare:\nIl passaggio \u00e8 stato molto dibattuto dai critici, per\u00f2 sembra evidente che Gracco inizia la lotta come un reziario tradizionale indossando il solo \"subligaculum\" e che, quando il combattimento volge a suo sfavore, indossa quella tunica che gli consente di reclamare la clemenza spettante ad un \"retiario tunicato\". Il cambio di abbigliamento sembra trasformare un combattimento serio in uno comico e anche la parrucca (la \"spira\") concorre ad accentuare le fattezze femminili di Gracco, disonorando il suo avversario costretto a partecipare a una farsa. \u00c8 piuttosto inusuale trovare un gladiatore cos\u00ec descritto in una satira, visto che questi lottatori sono soliti assumere il ruolo di \"uomini brutali, mascolini e di successo con le donne sia delle classi alte che basse (sebbene soprattutto fra queste ultime, poco istruite e non troppo intelligenti)\". Al contrario, il reziario tunicato della satira rappresenta una figura canzonatoria del gladiatore, dalla sessualit\u00e0 equivoca, generalmente vestito in costumi di qualunque foggia, ma pi\u00f9 abitualmente da donna, e opposto ad un \"secutor\" o a un mirmillone in una parodia del combattimento gladiatorio.\nLa popolarit\u00e0 e il successo.\nD'altra parte, malgrado il loro rango inferiore, i reziari divennero sempre pi\u00f9 popolari durante il periodo del Principato. Il fatto che gli spettatori ne potessero osservare i volti scoperti fin\u00ec per umanizzarli ed accrescerne cos\u00ec la popolarit\u00e0, tanto che nella cultura popolare contemporanea l'immagine pi\u00f9 frequentemente associata agli antichi gladiatori \u00e8 proprio quella del reziario, la classe gladiatoria pi\u00f9 famosa, che rimase un'attrazione abituale dei giochi fino alla loro scomparsa.\nEsistono testimonianze che il reziario potesse arrivare ad essere un combattente di successo. In una lapide rinvenuta a \"Nemausus\", l'odierna N\u00eemes, nella Gallia Narbonense, si legge:\nTuttavia, \u00e8 anche certo che normalmente i gladiatori erano soliti ingigantire i propri successi, ed in tale senso un graffito di Pompei mostra un reziario chiamato \"Antigonus\" che si vanta di aver vinto l'incredibile cifra di 2.112 combattimenti, e che affronta un certo \"Superbus\" che ne aveva vinto uno soltanto.\nI gladiatori esercitavano sulle donne, anche di classi sociali elevate, una forte attrazione sessuale e ci\u00f2 valeva anche per i reziari. Tra le rovine di Pompei sono venuti alla luce parti di graffiti nei quali si fa riferimento ad un reziario chiamato \"Crescens\" (o \"Cresces\"):\ne ancora:\nMa la grazia e la leggerezza del reziario, combinate con un corpo sostanzialmente nudo ed il volto scoperto, suggerivano una figura particolarmente lasciva. Molti reziari potrebbero aver ostentato la propria scioltezza e la propria leggiadria nell'arena, apprezzate ed approvate da una parte del pubblico. Gli stessi nomi assunti da questi gladiatori sembravano confermarne l'effeminatezza: da \"Thelonicus\" (dal greco \"\u03b8\u03b7\u03bb\u03cd\u03bd\u03b7\", appunto effeminato), a \"Xustos\" (dal greco \"\u03be\u03c5\u03c3\u03c4\u03cc\u03c2\", glabro o imberbe, aggettivi che evocano levigatezza della pelle e mancanza di peli, attribuite ai giovinetti effeminati) a \"Draukos\" (dal latino \"draucus\", ovvero l'oggetto passivo, e quindi tutt'altro che virile, del desiderio sessuale).\nNell'arte romana i reziari appaiono con la stessa frequenza di altri tipi di gladiatori. Un mosaico rinvenuto nel 2007 nelle Terme della Villa dei Quintili mostra un reziario chiamato \"Montanus\"; il fatto stesso che appaia il suo nome dimostra che era un gladiatore famoso. Il mosaico risale circa all'anno 130, quando la famiglia Quintili fece costruire questa residenza di campagna.\nArmi e armatura.\nIl reziario \u00e8 la categoria gladiatoria (\"armaturae\") pi\u00f9 facilmente identificabile dal suo armamento: un parabraccio (\"lorica manica\"), uno scudo posto a protezione della spalla (\"galerus\"), una rete di forma circolare munita di pesi per avvolgere l'avversario (\"retis\"), un tridente (\"fuscina\") ed un pugnale a lama larga (\"pugio\"). Tecnicamente si poteva perfino dire che il reziario non fosse un gladiatore nel senso letterale della parola, visto che non lottava con quella spada (il \"gladius\") che d\u00e0 il nome al gladiatore.\nLe sue armi e la sua armatura potevano essere decorate. Esistono testimonianze archeologiche di questo fatto, come un pugnale decorato esposto al Museo archeologico nazionale di Napoli. Altri reperti sono stati rinvenuti nel sito archeologico di Pompei. Durante gli scavi tra le baracche dei gladiatori gli archeologi hanno riportato alla luce tre \"galeri\" recanti delle iscrizioni. Su uno sono riportate le immagini di un'ancora, di un timone, di un granchio e di un delfino in movimento attorno ad un tridente; un altro raffigura un disegno di Cupido e la testa di Ercole e nel terzo c'\u00e8 il disegno di un'arma e l'iscrizione \"RET/SECUND\", ovvero \" Reziario di secondo grado\". Le loro dimensioni variano tra 30 e 35\u00a0cm sia in lunghezza che in larghezza, mentre il loro peso \u00e8 compreso tra 1,1 e 1,2\u00a0kg.\nLe armi.\nSebbene la rete (lat. \"retis\", pl. \"retia\", termine da cui deriva il suo nome latino \"retiarius\") fosse l'arma pi\u00f9 classica di questo tipo di gladiatore, non esistono molte rappresentazioni di questo tipo di arma. \u00c8 possibile che il combattimento con l'impiego della rete si sia sviluppato in qualche momento dell'antichit\u00e0, per\u00f2 esperimenti recenti ed i paragoni con le reti odierne, progettate per pescare, possono suggerirci solamente alcuni spunti su come si fabbricasse una rete per questi gladiatori. I dati risultanti fanno supporre che questa rete si intessesse in forma circolare, con una maglia di tre metri di diametro e con dei pesi di piombo disposti lungo tutto il bordo. Una corda correva lungo tutto il perimetro della maglia, le estremit\u00e0 della quale venivano legate ai polsi del gladiatore. Trattandosi di un'arma che veniva lanciata, la rete prendeva talvolta il nome di \"iaculum\".\nLa seconda e pi\u00f9 potente arma utilizzata dal reziario era un tridente di ferro o di bronzo chiamato \"fuscina\", \"fascina\" o anche, in alcuni casi, \"tridens\" e la cui altezza era equivalente a quella di un uomo. Un cranio rinvenuto in un cimitero di gladiatori a Efeso (in Turchia) mostrava fori d'entrata causati da un attacco con tridente. Le ferite distavano 5\u00a0cm una dall'altra e corrispondono ad un reperto di un tridente di bronzo rinvenuto nel porto di Efeso nel 1989, i cui rebbi erano lunghi 21,6\u00a0cm.\nInoltre, in una lapide rinvenuta in Romania appare l'immagine di un reziario dotato, oltre al suo tridente, di un'arma a quattro punte. Nel cimitero di gladiatori di Efeso \u00e8 stato trovato anche un femore che mostrava ferite compatibili con un'arma come questa.\nL'ultima risorsa del reziario, nel caso che oltre alla rete gli fosse venuto a mancare anche il tridente, era un pugnale, il \"pugio\", dalla lama larga e piatta; di esso, in genere, si avvaleva il reziario quando la vicinanza dell'avversario imponeva, al termine della lotta, il combattimento corpo a corpo, come appare nel mosaico del gladiatore o in quello di Zliten.\nL'armatura.\nIl reziario portava un'armatura minima e, al contrario di altri tipi di gladiatori, non portava n\u00e9 l'elmo, n\u00e9 lo scudo e neppure gli schinieri. Indossava una \"manica\" sul braccio sinistro anzich\u00e9 sul destro, e questo gli consentiva un movimento pi\u00f9 fluido quando doveva lanciare la rete con la mano destra.\nUnita all'estremit\u00e0 superiore della \"manica\" indossava una protezione di bronzo o di cuoio che gli copriva la spalla e che veniva detta \"galerus\" (o \"spongia\"). Questa protezione si estendeva parzialmente al di sotto della spalla mentre in alto era ricurva verso l'esterno, lasciando cos\u00ec libert\u00e0 di movimento alla testa del gladiatore. Il \"galerus\" proteggeva la testa, la faccia e la parte superiore del braccio, sempre che il reziario avesse l'accortezza di mantenere il lato sinistro di fronte al proprio avversario. La sua conformazione permetteva al lottatore di tenervi riparata dietro la testa, e la sua curvatura facilitava la deviazione verso il basso dei colpi che l'avversario portava dall'alto.\nMolti anni dopo, nell'Impero romano d'oriente, alcuni reziari indossarono, in luogo del \"galerus\", la \"lorica hamata\", una maglia che copriva le spalle e la parte superiore del torso. Nell'Impero romano d'occidente, invece, lo stile della dotazione del reziario rimase abbastanza inalterato.\nIl resto della sua dotazione.\nIn aggiunta all'equipaggiamento descritto, il reziario indossava un indumento di lino (il \"subligaculum\"), che lo copriva dalla cintola fino alla coscia, una sorta di perizoma fissato alla vita mediante un ampio cinturone (il \"balteus)\" e un gambale o, come dimostrano alcune immagini, una tunica corta, leggermente imbottita, che lasciava scoperta la spalla destra. Alcune varianti del suo abbigliamento includevano delle protezioni per le gambe e per le caviglie, una fascia per i capelli e qualche segno distintivo. Il reziario lottava generalmente scalzo. Nel suo complesso, la sua armatura pesava tra i 7 e gli 8\u00a0kg, e questo lo rendeva il pi\u00f9 leggero di tutti i tipi di gladiatori.\nLo stile di lotta.\nIl reziario si vedeva tradizionalmente opposto al \"secutor\" o, pi\u00f9 raramente, al mirmillone o allo \"scissor\". Malgrado la notevole differenza tra il reziario seminudo e il suo avversario, pesantemente armato, le moderne ricostruzioni storiche dimostrano che il reziario non si trovasse svantaggiato di fronte al nemico. La sua mancanza di un'armatura pesante presupponeva che fosse capace di mettere a frutto la propria velocit\u00e0 e la propria abilit\u00e0 nello schivare gli attacchi. Per di pi\u00f9, disponeva anche di tre diverse armi di offesa, mentre il suo avversario generalmente poteva avvalersi di un'arma sola.\nIl reziario doveva evitare a tutti i costi il confronto ravvicinato, mantenendosi a distanza dal \"secutor\" e aspettando una breccia nella sua guardia per trafiggerlo col suo tridente o per lanciare la rete. Il termine \"secutor\" significa 'inseguitore', poich\u00e9 questo tipo di gladiatore incalzava costantemente il reziario per chiudere la distanza ed impedirgli l'uso del tridente o della rete. Era anche conosciuto come contrareziario (lat. \"contraretiarius\"), nel senso che costituiva la classe gladiatoria che solitamente si contrapponeva al reziario.\nLa strategia del \"secutor\" era di rimanere dietro la protezione che gli offriva lo scudo e di obbligare l'avversario al combattimento corpo a corpo, cos\u00ec da poterlo attaccare con la sua spada corta. Nei combattimenti ravvicinati il reziario disponeva soltanto di un paraspalla (il \"galerus\"), la cui forma gli garantiva protezione, purch\u00e9 avesse mantenuto la testa abbassata dietro questo scudo per ripararvisi, mentre il \"secutor\" indossava un elmo che se da un lato lo proteggeva dagli attacchi, ne limitava dall'altro in buona misura la visuale e la percezione uditiva, rendendone anche difficoltosa la respirazione.\nLe armi del \"secutor\" arrivavano a pesare tra i 15 e i 18\u00a0kg., il che costituiva un notevole svantaggio per questo gladiatore, dato che una lotta prolungata lo avrebbe sfavorito in quanto si sarebbe progressivamente sfinito a causa dello sforzo. Per questo motivo una delle tattiche del reziario era di portare continui colpi di disturbo sullo scudo del \"secutor\" (la parte pi\u00f9 pesante del suo armamento), sfiancandolo sempre pi\u00f9 ad ogni attacco fino a che il suo avversario, esausto, finiva per disfarsene.\nD'altro canto la rete del reziario si poteva ritenere un'arma piuttosto efficace in mano ad abili combattenti. Il primo obiettivo del reziario quando utilizzava quest'arma era di catturare il nemico e, in questo senso, un vaso rinvenuto a Rheinzabern, una cittadina tedesca della Renania-Palatinato, conservato nel locale Museo, fornisce una dimostrazione della tecnica di lancio: il reziario manteneva la rete ripiegata nella mano destra e la scagliava improvvisamente e furtivamente contro l'avversario.\nIl reziario manteneva il tridente ed il \"pugio\" nella mano sinistra con l'accortezza di tenere le punte del tridente rivolte verso il basso, per evitare che rimanessero impigliate nella rete. Se il lancio mancava l'obiettivo, il reziario usava la corda che teneva attaccata al polso per recuperare la rete, mentre se aveva avuto successo la tirava per chiudere la rete sopra al suo avversario cercando d'immobilizzarlo o di fargli perdere l'equilibrio.\nUn lancio efficace della rete poteva far s\u00ec che la battaglia si decidesse repentinamente in favore del reziario, sebbene non andasse sempre cos\u00ec. Ad es., nella parte inferiore di un mosaico conservato nel Museo archeologico nazionale di Spagna, a Madrid, \u00e8 raffigurato il reziario chiamato \"Kalendio\" mentre cattura il secutor \"Astyanax\" con la sua rete. Tuttavia, nell'immagine superiore, al termine del combattimento, lo stesso \"Kalendio\" appare ferito e steso al suolo, nell'atto di sollevare il \"pugio\" in segno di resa. L'iscrizione riferita a \"Kalendio\" riporta accanto al nome l'inconfondibile simbolo \u00d8, iniziale della parola greca \u03b8\u03b1\u03bd\u03ce\u03c2 (morto), che indica la morte del gladiatore al termine del combattimento.\nLa rete poteva peraltro essere utilizzata anche per altri scopi, come disarmare l'avversario o strappargli lo scudo di mano, ponendolo cos\u00ec in una situazione di considerevole svantaggio. Altri accorgimenti del reziario potevano consistere nell'utilizzare la rete come una frusta per attaccare gli occhi del \"secutor\", limitandone o inibendone la percezione visiva, o nel lanciargliela tra le gambe per farlo inciampare e cadere. \nQuando falliva con la rete, il reziario era di solito costretto ad abbandonarla per cercare di utilizzare le altre armi, anche se a volte poteva cercare di raccoglierla per tentare una seconda volta. Naturalmente il \"secutor\" era quasi sempre preparato alle tattiche del reziario nell'uso della rete; egli tentava di intercettarne il lancio afferrandosi all'arma, cercando a sua volta di fargli perdere l'equilibrio tirandola. Prima che ci\u00f2 accadesse il reziario poteva liberarsene tagliando col pugnale la corda che l'assicurava al suo polso, sebbene ci\u00f2 implicasse la probabile perdita della rete viste le ridottissime possibilit\u00e0 di recuperarla.\nSono state formulate varie ipotesi riguardo alla frequenza con la quale il reziario utilizzava la sua rete. Le immagini oggi esistenti riguardanti questo tipo di gladiatore lo mostrano raramente mentre la utilizza, sebbene sia da essa che prende il suo nome, mentre quando Giovenale nelle sue satire si riferisce a questo gladiatore lo identifica come il combattente della rete. \u00c8 anche possibile che la difformit\u00e0 tra una fonte e l'altra dipenda da una qualche \"licenza artistica\u201d dei pittori e degli scultori che hanno realizzato le immagini giunte fino ai giorni nostri. \u00c8 certo che altri gladiatori sono stati rappresentati in taluni frangenti privi delle loro armi, sebbene dalla loro postura si possa supporre che in qualche momento della lotta le tenessero in mano. Va anche considerato che la rete \u00e8 un'arma piuttosto difficile da rappresentare; \u00e8 possibile che la sua assenza nelle raffigurazioni dei reziari volesse semplicemente suggerire che il gladiatore avesse gi\u00e0 perso l'arma durante il confronto. Un'altra possibilit\u00e0 \u00e8 che, banalmente, alcuni reziari non utilizzassero la rete.\nProbabilmente, nella maggior parte degli scontri, il reziario concludeva il combattimento disponendo unicamente del tridente e del pugnale, trovandosi cos\u00ec in una situazione svantaggiosa di fronte al \"secutor\". In questi casi, il tridente era la sua arma principale poich\u00e9 la sua lunghezza gli permetteva di mantenere a distanza il suo rivale. Si trattava di un'arma potente, capace di infliggere danni in qualunque parte del corpo che non fosse adeguatamente protetta. Il reziario afferrava l'arma con entrambe le mani, tenendo quella sinistra pi\u00f9 prossima alle punte, mentre con la destra impugnava l'estremit\u00e0 del manico. In tal modo poteva attaccare il \"secutor\" sferrando con violenza i colpi verso il basso, direttamente alle gambe prive di protezione, o contro il suo elmo, cercando di attraversarne una delle fessure oculari. In effetti, utilizzato con ambedue le mani, il tridente pu\u00f2 infliggere colpi molto violenti al nemico.\nIl tridente, di per s\u00e9, non era abbastanza resistente da trapassare il metallo, sebbene ad Efeso, in Turchia, sia venuto alla luce un teschio, risalente al III-IV secolo, che mostra come una ferita prodotta con un tridente nella testa scoperta di un rivale potesse risultare fatale. L'elmo del \"secutor\" era arrotondato e privo di sporgenze per evitare di rimanere impigliato nella rete o agganciato dalle punte del tridente, ma se veniva attaccato questo combattente era obbligato a proteggersi dai colpi diretti riparandosi dietro lo scudo, il che ne riduceva il campo visivo, permettendo al reziario di ritornare in vantaggio grazie alla sua velocit\u00e0. Se il \"secutor\" attaccava con la sua spada, il reziario ribatteva il colpo parandolo con le punte del suo tridente e cercando di disarmare l'avversario. Da parte sua, il gladiatore pi\u00f9 pesante tentava di bloccare il tridente col suo scudo, cercando di costringere il reziario a perderlo in uno degli assalti.\nIn un rilievo giuntoci da Tomis, sito archeologico nelle vicinanze dell'odierna Costanza, in Romania (Impero Romano d'Oriente), \u00e8 rappresentato lo scontro tra un reziario ed uno \"scissor\", un gladiatore molto simile al \"secutor\" che indossava, in luogo dello scudo, un braccio falso di forma tubolare o a tronco di cono. Questo armamento si innestava sopra il braccio sinistro e terminava con una lama affilata a forma di mezzaluna, che presumibilmente veniva usata per agganciare il tridente o per tagliare la rete e togliersela poi di dosso. \u00c8 probabile che gli \"scissores\" che riuscivano a disarmare i reziari loro rivali avrebbero poi fatto cadere a terra questo armamento (come mostrato nel rilievo di Tomis) e avrebbero continuato la lotta con la sola spada.\nIl reziario manteneva il pugnale nella sua mano sinistra. Questo gladiatore poteva utilizzarlo per liberarsi della rete se fosse stato necessario disfarsene (sia perch\u00e9 l'aveva afferrata il \"secutor\", sia perch\u00e9 si era agganciata nel suo tridente). Poteva anche lottare tenendo il tridente in una mano e il pugnale nell'altra, ma questo avrebbe annullato il presunto vantaggio di disporre di un'arma pi\u00f9 lunga per proteggersi di fronte al nemico.\nIl pugnale fungeva anche da ultima risorsa nel caso che il reziario avesse perso tanto la rete quanto il tridente. In tal caso e solo avvalendosi dell'elemento sorpresa che gli avrebbe potuto permettere di far cadere il \"secutor\" al suolo, poteva sferrare il suo attacco col pugnale, riuscendo cos\u00ec a trasformare la lotta in un vero combattimento corpo a corpo, probabilmente con i pugnali. Se, al termine del combattimento, il reziario riceveva l'ordine di uccidere il suo rivale, utilizzava il suo pugnale per trafiggerlo o per tagliargli la gola.\nIn alcuni combattimenti, il reziario affrontava contemporaneamente due \"secutores\". In quel caso si andava a collocare su un ponte o su una piattaforma provvista di scale e disponeva di un mucchio di pietre di medie dimensioni che poteva scagliare contro i suoi avversari per mantenerli a distanza. In questa variante del combattimento il reziario prendeva il nome di \"pontarius\". \u00c8 possibile che questa piattaforma (chiamata \"pons\", lat. ponte), venisse costruita sull'acqua. \nQuesto tipo di situazioni erano rare, e si trattava di una delle poche eccezioni al tipico combattimento, il confronto tra due gladiatori, che poteva anche aver luogo contemporaneamente a quello di altre coppie (\"gladiatorum paria\")."}
{"id": "2091729", "revid": "3732", "url": "https://it.wikipedia.org/wiki?curid=2091729", "title": "Cultura di massa", "text": "La cultura di massa sono i valori, le idee e le prassi condivise per strati sociali ad ampia diffusione nella societ\u00e0 contemporanea, i cui contenuti vengono trasmessi principalmente dai mezzi di comunicazione di massa.\nL'espressione \u00e8 talora usata in opposizione a quella di \"cultura alta\", o d\"'\u00e9lite\", riferita alle fasce sociali dominanti nel campo simbolico della cultura.\nIn posizione intermedia si colloca il segmento detto \"Middlebrow\" (o \"Midcult\", secondo Macdonald).\nCreazione e diffusione.\nLa cultura di massa, in quanto tale, \u00e8 il risultato di una produzione industriale ed \u00e8 gestita dagli investitori privati proprietari dei mezzi di comunicazione di massa. Questo almeno \u00e8 valido per le societ\u00e0 dove vige il libero mercato, altrimenti essa si presta a una creazione a tavolino da parte dei governi totalitari, che cos\u00ec possono controllare la societ\u00e0. La societ\u00e0 totalitaria, del resto, \u00e8 necessariamente societ\u00e0 di massa.\nIn maniera sempre maggiore, prima di tutto i giornali, quindi il cinema e poi soprattutto la televisione, i mezzi di comunicazione di massa hanno avuto la possibilit\u00e0 di creare, nelle societ\u00e0 occidentali, una vera e propria cultura di massa. \u00abNella tarda (o post) modernit\u00e0 si verifica un ulteriore mutamento di prospettiva. La produzione industriale di immagini e gli straripanti flussi della loro diffusione tramite i mass-media mettono a disposizione una quantit\u00e0 senza precedenti di simboli culturalmente significativi, spendibili nella dimensione del dramma sociale\u00bb.\nIn questo senso, grande impatto hanno avuto le teorizzazioni di Theodor W. Adorno e degli altri filosofi della Scuola di Francoforte, che, riprendendo il concetto gramsciano di \"egemonia culturale\", vedevano nella cultura industriale che diviene cultura di massa lo strumento principale della perpetuazione dell'egemonia culturale delle classi superiori. Anche in relazione a queste considerazioni gli elementi culturali classificabili come elementi di cultura di massa sono spesso oggetto di pesanti critiche, che li etichettano come superficiali, consumistici, sensazionalistici o vuoti di contenuti. La bassa qualit\u00e0 dei programmi televisivi, in particolare, si deve alla necessit\u00e0 dei lavoratori dell'industria televisiva di realizzare il massimo profitto possibile, vendendo il prodotto da loro confezionato a una massa di acquirenti la pi\u00f9 vasta possibile; perci\u00f2 realizzano programmi che appiattiscono gli spettatori su un livello culturale banale, addirittura triviale, alla portata di chiunque. Altri approcci teorici, come ad esempio quelli dei cultural studies, criticano invece la visione della cultura di massa come diffusione unidirezionale di contenuti culturali omologati, mettendo l'accento sulla rielaborazione attiva e creativa effettuata dai fruitori. Un'altra critica \u00e8 quella di Vance Packard, che, creando la definizione di \"persuasori occulti\", ha denunciato il potere delle campagne pubblicitarie, in grado di deviare il potere d'acquisto delle grandi masse verso i prodotti di chi se le potesse permettere. I mezzi di comunicazione di massa hanno quindi allargato al popolo la fruizione di una cultura cosmopolita e democratica, ma allo stesso tempo hanno aperto la strada al totalitarismo e suscitano ancora interrogativi sulle possibilit\u00e0 dei grandi poteri economici di plagiare le masse secondo i propri interessi.\nIl rapporto con la cultura popolare.\nNon si deve confondere la cultura di massa con la cultura popolare, nel senso di tradizione popolare, concetto che in italiano \u00e8 assimilabile a quello di folclore: infatti, mentre la cultura popolare delle societ\u00e0 tradizionali era una produzione spontanea delle classi subalterne, la cultura di massa, tipica delle sole societ\u00e0 che sono entrate nella fase del consumo di massa, \u00e8 al contrario un prodotto costruito all'interno dell'industria culturale da coloro che ne gestiscono i mezzi (mass media).\nNella letteratura scientifica :"}
{"id": "2091730", "revid": "729019", "url": "https://it.wikipedia.org/wiki?curid=2091730", "title": "Rivoluzione di Liegi", "text": "Con l'espressione Rivoluzione di Liegi (in vallone \"Binam\u00eaye revolucion\", ovvero \"felice rivoluzione\") si definisce un violento rivolgimento politico, che, alla fine del XVIII secolo, prepar\u00f2 la fine del Principato vescovile di Liegi e port\u00f2 alla proclamazione della Repubblica di Liegi. Essa ebbe inizio il 18 agosto 1789 e venne definitivamente repressa il 12 gennaio 1791.\nContesto.\nLa successione vescovile.\nDal 1772 al 1784, il trono episcopale venne occupato dal vescovo de Velbr\u00fcck. Egli incoraggi\u00f2 le \"idee nuove\" dell'Illuminismo, specie fondando, nel 1779, una \"societ\u00e0 di emulazione\" (Soci\u00e9t\u00e9 libre d'\u00e9mulation), per incoraggiare \"il gusto delle arti e delle lettere e delle scienze\". Da essa usciranno alcuni capi della rivoluzione.Alla sua morte, nel 1784, gli successe lo Hoensbroeck. Venne giudicato assai pi\u00f9 autoritario e reazionario del suo predecessore. Non solo nel senso che fu meno aperto alle \"idee nuove\", ma anche che non incoraggi\u00f2 in alcun modo un'attenuazione dei poteri, non amplissimi, che la costituzione del Principato assegnava al Principe Vescovo.\nAntiche rivendicazioni costituzionali.\nIn particolare, da circa un secolo, il dibattito atteneva al cosiddetto \"Regolamento del 1684\", una costituzione politica che Massimiliano Enrico di Baviera, Principe vescovo fra il 1650 ed il 1688, aveva imposto per emendare la precedente, che lasciava maggior potere al terzo stato (i ceti mercantili ed urbani, in particolare, mai il grosso del terzo stato, sempre ovviamente e come ovunque escluso dai giochi) in materia di elezione dei magistrati cittadini ed amministrazione municipale.\nTale \"Regolamento del 1684\" aveva potuto essere imposto, anche perch\u00e9 la famiglia di Baviera ne aveva conquistato l'autorit\u00e0 attraverso la repressione di due insurrezioni: la prima, nel 1649, allorch\u00e9 il predecessore Ferdinando di Baviera si era spinto sino ad assediare e bombardare Liegi per reprimere le pretese del 'partito popolare' (detto dei \"Grignoux\", in opposizione ai \"Chiroux\", partigiani del principe), che si era imposto con una rivolta nel 1646; la seconda nel 1684.\nDa quel momento il potere politico appartenne, per un secolo e mezzo, al Principe Vescovo, ai canonici della Cattedrale di Saint-Lambert ed all'aristocrazia (i \"tr\u00e9fonciers\"), che lo esercitavano attraverso un'assemblea detta degli Stati. E per circa un secolo e mezzo la borghesia urbana non ottenne mai di recuperare le antiche libert\u00e0 (o privilegi, che dir si voglia).\nOccorre insistere, comunque, sulla circostanza che il \"Regolamento del 1684\" interveniva esclusivamente in materia di elezione dei magistrati cittadini ed amministrazione municipale, ma lasciava intatte le antiche carte. Ad esempio gli \"Stati\" conservavano pienamente il diritto di votare le tasse. E, quanto all'esclusione dalla loro composizione dei segmenti inferiori del primo (il basso clero), del secondo (la piccola nobilt\u00e0) e del terzo stato (il popolo in senso stretto), tale esclusione non faceva certo scandalo nell'Europa del XVIII secolo, dominata, al pi\u00f9, dal principio del dispotismo illuminato. Tanto che anche un polemista radicale come il Mirabeau, che visit\u00f2 il Principato nel 1787, alla vigilia della rivoluzione, poteva commentare: \u00abNoi Francesi cerchiamo di fare una rivoluzione per ottenere qualcuna delle garanzie che voi di Liegi da secoli possedete\u00bb.\nL'affare della casa da gioco.\nFra gli avvenimenti pivotali della crisi, si ricorda la questione delle case da gioco della citt\u00e0 termale di Spa: qui, il principe aveva concesso il monopolio del gioco d'azzardo agli abitanti della cittadina che gestivano due case da gioco. Avendo tal No\u00ebl Joseph Levoz apertane una terza, nel 1785, il de Hoensbroeck reag\u00ec inviando, nel giugno 1787, 200 soldati e due cannoni ad imporre la chiusura della casa da gioco illegale.\nOrbene, la questione divenne politica, in quanto il monopolio era stato concesso dal Principe vescovo \"di sua sola autorit\u00e0\", mentre la costituzione prevedeva che una legge non potesse essere pubblicata senza il consenso degli Stati, ovvero l'assemblea del primo, secondo e terzo stato, che pure sopravviveva.\nLa chiusura della casa da gioco, quindi, divenne l'epifenomeno dell'abuso dei poteri costituzionali che i borghesi attribuivano al principe. Il processo che segu\u00ec, quindi, catalizz\u00f2 i polemisti dell'opposizione.\nL'esempio della rivoluzione francese.\nIl Principato era per\u00f2 un'entit\u00e0 politica troppo piccola perch\u00e9 la condotta della politica interna potesse prescindere dagli eventi che interessavano le vicine e confinanti potenze. Anzitutto Parigi: con la Presa della Bastiglia e la Notte del 4 agosto 1789, quando l'Assemblea Nazionale Costituente, riunita a Versailles, aveva decretato la soppressione dei diritti feudali, delle decime, contro riscatto e di un'infinita serie di prerogative provinciali e municipali ed il sistema delle corporazioni.\nLa rivoluzione.\nIl 18 agosto 1789 il partito democratico, incoraggiato da questi eventi esterni, mise in atto un colpo di mano: una milizia borghese, guidata da Jean-Nicolas Bassenge si rec\u00f2 all'\"h\u00f4tel de ville\", dove impose le dimissioni del magistrato in carica, sostituito d'imperio con due borgomastri \"popolari\": Jacques-Joseph Fabry e Jean-Remy de Chestret. Non solo, essi s'impossessarono anche della cittadella della citt\u00e0, sulla soprastante collina di Sainte-Walburge. E il Principe vescovo venne scortato dalla milizia all'\"h\u00f4tel de ville\", ove \u00absanzion\u00f2 tutto quello che era accaduto nella giornata\u00bb, ovvero conferm\u00f2 i nuovi magistrati e, soprattutto, rinunci\u00f2 al tanto contestato \"Regolamento del 1684\". L'indomani, la milizia borghese assistette ad un \"Te Deum\" in cattedrale. Eppoi il Principe vescovo pass\u00f2 nel suo castello di Seraing.\nUna posizione internazionale assai incerta.\nFuga del Principe Vescovo.\nAlcuni giorni pi\u00f9 tardi, per\u00f2, de Hoensbroeck pot\u00e9 sfuggire e rifugiarsi a Treviri, in Germania, allora sede di un altro, assai potente, principato vescovile. Il suo Principe vescovo, che era anche elettore dell'Impero, ebbe abbastanza influenza da pretendere che il tribunale imperiale di Wetzlar condannasse l'insurrezione di Liegi ed ordinasse, con decreto del 27 agosto, il ristabilimento del principe nei suoi poteri. Tali avvenimenti incoraggiarono i pi\u00f9 radicali fra i democratici a proclamare, a Liegi, la repubblica ed approvare una costituzione piuttosto liberale.\nMancato sostegno delle potenze.\nLa fuga del Principe vescovo poneva la neonata repubblica in una situazione internazionale estremamente instabile. Il suo territorio era incastonato fra le Province Unite ed i Paesi Bassi austriaci, entrambe retti da governi non favorevoli al colpo di stato che aveva rovesciato il Principe vescovo:\nL\u00ec, infatti, l'Imperatore aveva cercato d'introdurre delle riforme che avrebbero grandemente aumentato l'autorit\u00e0 del sovrano, a danno di quella delle aristocrazie locali, riunite in assemblee detti \"Stati\". La crisi politica s'incancren\u00ec, passando attraverso una rivolta a Bruxelles, il 14 maggio 1787 e lo scioglimento degli Stati del Brabante e dell'Hainaut e del Consiglio del Brabante, il 18 giugno 1789.\nAl momento, per\u00f2, gli Imperiali non avevano modo di intervenire direttamente a reprimere la rivoluzione di Liegi, in quanto il grosso dell'esercito era impegnato in oriente nella guerra con il Turco e le poche forze disponibili nei Paesi Bassi, affidate al generale d'Alton, erano impegnate nella repressione militar-poliziesca delle irrequiete proprie province.\nTuttavia, dalle intenzioni delle autorit\u00e0 imperiali v'era poco da sperare. Cosicch\u00e9 molto v'era da temere dopo che Giuseppe II avesse concluso con successo la guerra contro i Turchi.\nSostegno ai partigiani belgi.\nTale prospettiva sembr\u00f2 avvicinarsi, al giungere della notizia delle due grandi vittorie del von Laudon a Belgrado, l'8 ottobre e del Principe di Coburgo sul fiume Rymnik, il 21 settembre.\nFu anche per questo, oltre che per simpatia nazionale, che i rivoluzionari di Liegi stabilirono di fornire il proprio sostegno a quella gran parte della classe dirigente dei Paesi Bassi austriaci che stava tentando una rivalsa.\nL'affinit\u00e0 ideologica gioc\u00f2, per\u00f2, un ruolo, come dimostra la circostanza che, mentre gli esuli di parte aristocratica (come il van der Noot e il Van Eupen) avevano scelto di esiliarsi nelle Province Unite, nel territorio di Liegi si concentrarono gli esuli di parte popolare o democratica, a partire dal loro \"leader\", il Vonck. Questi pass\u00f2 il confine all'inizio del 1788 e venne ad insediarsi nella citt\u00e0 di Hasselt. Qui il governo repubblicano giunse a consentirgli di organizzare in banda un considerevole numero di espatriati dai Paesi Bassi austriaci ed esercitarli in evoluzioni militari.\nL'insurrezione del Brabante.\nFu proprio una di queste bande, partita da Breda, nelle Province Unite (che la tolleravano in quanto posta sotto l'egida dell'opposizione aristocratica del van der Noot) che, sotto la guida del Vander Mersch effettu\u00f2 una scorreria nei Paesi Bassi austriaci, il 24 ottobre 1789, conclusa con un'inattesa e brillante vittoria alla battaglia di Turnhout.\nDi seguito, altre colonne d'insorti giunsero rapidamente dal territorio di Liegi e dalle Province Unite e, contro ogni previsione, furono capaci di cacciare le truppe imperiali da Gand e Bruxelles, costringendo il generale d'Alton a ripiegare addirittura su Lussemburgo.\nSulla compromissione delle autorit\u00e0 di Liegi non v'\u00e8 alcun dubbio: ad esempio, una delle colonne d'insorti, diretta su Namur, giunse il 20 novembre a Liegi e vi venne talmente bene accolta dalle autorit\u00e0 e dalla popolazione da passarvi \"tre giorni fra i divertimenti\".\nL'intervento prussiano.\nLa condanna della camera imperiale.\nMentre i Paesi Bassi austriaci si liberavano dal principe straniero, per\u00f2, quasi contemporaneamente tocc\u00f2 alla repubblica di Liegi subire un'occupazione straniera. Era accaduto che, a seguito dell'appello del Principe vescovo in esilio al tribunale imperiale di Wetzlar, questi aveva incaricato il Circolo di Vestfalia (cui il Principato di Liegi apparteneva) di ristabilire la legalit\u00e0 istituzionale.\nA sua volta, il Circolo di Vestfalia si era rivolto al Re di Prussia, Federico Guglielmo II, che aveva accettato di inviare sue truppe. Queste giunsero del Principato ed occuparono Liegi e le altre maggiori citt\u00e0 e fortezze del Principato.\nAtteggiamento mediatorio dei Prussiani.\nFormalmente, la loro missione era imporre la restaurazione del Principe vescovo, ma Federico Guglielmo II aveva tutt'altre intenzioni. Cos\u00ec egli prese abbastanza apertamente la parte dei ribelli contro il loro principe e, per salvare la faccia, interpret\u00f2 le istruzioni della camera imperiale come un mandato a mediare fra i rivoluzionari ed il Circolo di Vestfalia. Una circostanza che risulta chiarissima da due lettere che il Re di Prussia scrisse al de Hoensbroeck (il 31 dicembre 1789 e il 9 marzo 1790), in cui sosteneva di ritenere che i suoi 6\u00a0000 soldati, pur padroni della capitale e della cittadella, non avessero forza sufficiente per imporre l'esecuzione del decreto della camera imperiale; proponeva di accettare accomodamenti e minacciava, in caso contrario, di sgomberare restituendo ai ribelli \"il principato di Liegi nello stato in cui l'ho trovato, quando le mie truppe lo hanno occupato\".\nNel frattempo, le sue truppe davano mostra di essere a Liegi per proteggere i ribelli, piuttosto che per sottometterli. E, per rendere ancor meno equivoche le sue intenzioni, comandava al proprio generale Sch\u0153nfeld di accettare il comando dell'esercito dei ribelli del Brabante.\nReale interesse dei Prussiani.\nIn realt\u00e0, Federico Guglielmo II di Prussia era sovranamente indifferente al destino del vescovo o dei ribelli di Liegi, tanto meno a quelli del Brabante. Come confessato a chiare lettere dal generale Schlieffen, comandante il corpo d'occupazione, in un'importante lettera del 23 febbraio 1790\nLa sola preoccupazione di quel sovrano e del suo ministro von Hertzberg era indebolire gli Asburgo d'Austria, in quel momento impegnati alla guerra contro i Turchi e perci\u00f2, per il momento, del tutto impossibilitati a muoversi fuori dalla loro grande fortezza di Lussemburgo. Coerentemente, il von Hertzberg insistette ripetutamente (e senza successo) con i suoi alleati nella Triplice Alleanza (Regno Unito e Province Unite) per un congiunto riconoscimento dell'indipendenza del Belgio, ribelle alla Casa d'Austria.\nUna partita che egli sembr\u00f2 voler giocare sino in fondo, concludendo, il 31 gennaio 1790, un'alleanza con il sultano Selim III, che lo impegnava ad entrare in guerra contro San Pietroburgo e, soprattutto, Vienna, nella primavera del 1790. Ci\u00f2 che obblig\u00f2 il nuovo Imperatore Leopoldo II a richiamare 100\u00a0000 uomini dal Danubio alla Boemia, in attesa della pugnalata alla schiena del Re di Prussia.\nIn questo contesto, appare del tutto evidente come il destino del Principato di Liegi non avesse alcuna importanza per le potenze. Se non per Vienna, in quanto la repressione della rivoluzione di Liegi avrebbe rappresentato un inevitabile corollario alla sperata repressione della Insurrezione del Brabante.\nDunque, sin dall'arrivo del corpo di occupazione prussiano, si pu\u00f2 ben dire che i ribelli di Liegi non furono mai liberi e che la loro indipendenza dur\u00f2, in effetti, solo tre mesi. Per tutto il restante tempo, essi non furono che delle pedine nelle mani della corte di Berlino, senza possedere i mezzi per imporre alcuna soluzione.\nAccordo generale fra Prussia ed Austria.\nPosizione del Principe Vescovo.\nSpeculare a quella dei ribelli era la posizione del Principe vescovo, il quale ottenne un nuovo pronunciamento della camera imperiale, il 2 dicembre 1789, dopo il precedente del 27 agosto, ma non possedeva i mezzi per imporne l'esecuzione.\nLe sue \"chance\" di successo dipendevano interamente dall'eventualit\u00e0 che Leopoldo II potesse recuperare il controllo dei Paesi Bassi austriaci. Ma, anche in questo caso, non era detto che de Hoensbroeck non fosse comunque costretto a non imporre la reintroduzione del \"Regolamento del 1684\": non aveva lo stesso Leopoldo II, all'indomani della morte del fratello e predecessore, promesso ai Belgi che avrebbe conservato loro tutti i loro antichi privilegi?\nIl Congresso di Reichenbach.\nLa crisi fra Vienna e Berlino giunse al suo culmine nell'estate 1790, con i due eserciti schierati al confine fra Boemia e Slesia. Fu allora che Leopoldo II rinunci\u00f2 a pretendere dall'Impero Ottomano, sconfitto sul campo, che dei minimi guadagni territoriali, e Federico Guglielmo II ad ogni guadagno territoriale in Polonia nonch\u00e9 ad ogni sostegno alle due rivoluzioni di Liegi e del Brabante. L'intesa venne sancita il 27 luglio 1790 alla Conferenza di Reichenbach.\nIl Congresso dell'Aia.\nSegu\u00ec un congresso diplomatico, aperto all'Aia nel settembre 1790, alla presenza dei ministri dell'Imperatore, di Prussia, Inghilterra e Province Unite. Ma non v'era pi\u00f9 nulla da decidere: il 31 ottobre il congresso invi\u00f2 alle Province Unite del Belgio un \"ultimatum\" di venti giorni. Queste, la notte del 21-22 novembre provarono a controproporre di ottenere l'indipendenza in cambio dell'incoronazione a re del Belgio dell'Arciduca Carlo, terzo figlio di Leopoldo II.\nIl ritorno del Principe vescovo.\nArrivo di un corpo d'invasione imperiale.\nL'offerta venne portata al feldmaresciallo von Bender, che comandava i 40\u00a0000 Imperiali, accampati ai confini delle province ribelli, che la rifiut\u00f2 sdegnosamente.\nAnzi, avanz\u00f2 sulla prima citt\u00e0 insorta, Namur, che si arrese il 24. Il 2 dicembre entr\u00f2 in Bruxelles. In generale, nessuna citt\u00e0 fece resistenza. Ma \u00e8 soprattutto da notare come anche le truppe belghe non ingaggiassero nemmeno combattimento. In effetti, esse erano comandate dal prussiano Sch\u0153nfeld, a suo tempo inviato da Ffederico Guglielmo II ed \u00e8 lecito ritenere, in questa inazione, l'ennesima dimostrazione di come la politica spregiudicata di quel sovrano avesse trasformato i ribelli dei due stati belgi nelle misere pedine del suo grande gioco.\nSottomissione della citt\u00e0 di Liegi.\nQuanto al Principato, il suo territorio venne violato per permettere il passaggio del corpo di invasione del Bender, ma l'autoproclamata repubblica non venne cessata prima del 12 gennaio 1791, giorno in cui entr\u00f2 in Liegi, senza trovare opposizione, un distaccamento dell'esercito imperiale.\nSubito, si procedette ad una repressione che spinse diversi oppositori all'esilio. La maggior parte si rifugi\u00f2 a Parigi.\nRipristino delle antiche libert\u00e0 costituzionali.\nLe autorit\u00e0 si sottomisero ai decreti della camera imperiale ed accettarono di ristabilire il potere del Principe vescovo. Tuttavia, il de Hoensbroeck rientrava assicurando il pieno rispetto delle antiche costituzioni. Infatti, pubblic\u00f2 una legge, che sanzionava il principio consacrato dall'antica Pace di Fexhe, ovvero che le leggi dovevano essere discutate ed accettate \"dal seno del Paese\" (\"par le sens du pays\"), ovvero con il concorso degli Stati; non solo, il principe impegnava se stesso ed i propri successori a non emanare leggi, anche in materia di polizia, senza prima consultare gli Stati.\nCome si vede, si trattava di una sostanziale ritrattazione delle cause che avevano portato all'affare della casa da gioco di Spa e alla rivoluzione del 1789. In perfetta coerenza con quanto parallelamente avveniva nei Paesi Bassi austriaci, n\u00e9 la coincidenza stupisce considerando che solo alla protezione di Leopoldo II il de Hoensbroeck doveva il proprio ritorno sulla cattedra episcopale.\nEpper\u00f2, tale circostanza va sottolineata in quanto dice molto delle grandi affinit\u00e0 che legarono la Rivoluzione del Brabante a quella di Liegi: in effetti, a distinguerle, v'\u00e8 essenzialmente la diversa natura del partito rivoluzionario al potere durante l'insurrezione: nobiliare nei Paesi Bassi austriaci, democratico-giacobino nel Principato.\nAvvenimenti successivi.\nNel 1792 Hoensbroeck mor\u00ec e gli successe il de M\u00e9an. Poco dopo egli dovette fuggire a seguito della battaglia di Jemappes, che permise alle truppe francesi del Dumouriez di assumere il controllo del Principato e dei Paesi Bassi austriaci.\nFu questo il momento in cui i giacobini di Liegi, esuli in Francia e rientrati nel Principato al seguito delle truppe del Dumouriez, si resero responsabili della demolizione della Cattedrale di San Lamberto e del plebiscito che, nel 1793, sanzion\u00f2 l'annessione di Liegi alla Francia.\nDibattito storiografico.\nA volte, nell'espressione Rivoluzione di Liegi vengono ricompresi anche i successivi avvenimenti, sino alla seconda annessione, nel 1795, del Principato di Liegi da parte della Francia rivoluzionaria. Tale sintesi risponde anzitutto ad esigenze di mera semplicit\u00e0 espositiva.\nTuttavia, pi\u00f9 spesso, essa nasconde un approccio di tradizione francofila al problema dell'interpretazione delle annessioni del Belgio e della Cisrenania. Ad esempio Herv\u00e9 Hasquin sostiene che la Rivoluzione di Liegi sia uno specchio della Rivoluzione francese, della quale essa pu\u00f2 essere considerata, secondo lui, un segmento."}
{"id": "2091731", "revid": "216538", "url": "https://it.wikipedia.org/wiki?curid=2091731", "title": "Juno MacGuff", "text": ""}
{"id": "2091734", "revid": "21880", "url": "https://it.wikipedia.org/wiki?curid=2091734", "title": "Tomopterna labrosa", "text": ""}
{"id": "2091735", "revid": "68302820", "url": "https://it.wikipedia.org/wiki?curid=2091735", "title": "Pop culture", "text": ""}
{"id": "2091737", "revid": "729019", "url": "https://it.wikipedia.org/wiki?curid=2091737", "title": "Litoranea Salentina", "text": "La Litoranea Salentina \u00e8 un importante collegamento viario che unisce Lama (frazione di Taranto) e Leuca (frazione di Castrignano del Capo) costeggiando il Mar Jonio.\nCaratteristiche.\nLungo i suoi 147,4\u00a0km di percorrenza sono visibili numerose insenature dalla strada, visto che la litoranea costeggia le pi\u00f9 belle e importanti spiagge del lato orientale della provincia di Taranto e della parte ionica della Provincia di Lecce, trovandosi a poche decine di metri dal mare.\nLa prima parte, che collega Lama a Marina di Leporano, \u00e8 definita Litoranea Salentina Nord con i suoi 5,3\u00a0km. La restante parte, invece, \u00e8 la Litoranea Salentina vera e propria. Nei suoi 87,9\u00a0km da Saturo, localit\u00e0 di notevole interesse storico sita nella Marina di Leporano ove si trova una vecchia torre, a Gallipoli, attraversa diverse localit\u00e0 caratterizzate da turismo prevalentemente balneare ma anche storico.\nProseguendo verso sud, dopo la gi\u00e0 citata Marina di Leporano (con le sue Gandoli e Saturo), la Litoranea Salentina attraversa la Marina di Pulsano, ricchissima di spiagge e di zone ad alto interesse storico. Spiagge famose in questa zona sono Luogovivo (detta anche \"Baia del Pescatore\") con la sua insenatura sotto il livello della strada, sovrastata da una rotonda, La Fontana, Le Canne, Montedarena, Costa Azzurra, Terrarossa e Lido Silvana, dove vi sono una torre antisaracena cinquecentesca (Torre Castelluccia) e dei resti di un villaggio preistorico: quest'ultima e il suo bosco sono stati devastati nell'estate del 2001 da un grandissimo incendio. Prima di tale avvenimento, rilevato per la sua importanza dalle cronache nazionali, Lido Silvana era una delle localit\u00e0 a maggiore vocazione turistica della Puglia e del sud Italia, attirando con il suo campeggio un'enorme quantit\u00e0 di turisti italiani e stranieri.\nProseguendo, la Litoranea Salentina incontra l'isola amministrativa del comune di Taranto, stanziata tra la Marina di Pulsano e la Marina di Lizzano; un'importante localit\u00e0 in questa zona \u00e8 Lido Torretta. Qui, come nella successiva Marina di Lizzano, sono presenti spiagge immense e la SP122 scorre tra esse ed enormi dune di sabbia e macchia mediterranea. Nella Marina di Lizzano un'importante localit\u00e0 \u00e8 Bagnara, detta \"Il Canale\".\nDopo la Marina di Lizzano vi sono Torre Ovo, frazione di Torricella, e Campomarino di Maruggio, importante localit\u00e0 turistica dotata di un importante porticciolo turistico. Poi la Litoranea Salentina attraversa San Pietro in Bevagna, dove vi \u00e8 un ponte sul fiume Chidro, e Torre Colimena, frazioni di Manduria.\nSuccessivamente, entrati in provincia di Lecce, si incontrano Punta Prosciutto e Torre Lapillo e successivamente il loro capoluogo comunale Porto Cesareo. La Litoranea Salentina attraversa quindi la marina di Nard\u00f2, dove sorge un sito naturalistico di rilevante importanza, Porto Selvaggio. Inoltre, sempre nella zona di Nard\u00f2, attraversa Sant'Isidoro, Santa Caterina e Santa Maria al Bagno e successivamente, dopo aver attraversato la marina di Galatone e un piccolo tratto di costa afferente Sannicola, trova Gallipoli.\nPrima di concludersi a Leuca, la litoranea tocca Mancaversa (Taviano), Torre Suda (Racale), Torre San Giovanni (Ugento), Pescoluse (Salve), Torre Vado (Morciano di Leuca e San Gregorio (Castrignano del Capo).\nSe procedendo verso sud alla sua destra vi sono rinomate spiagge, alla sua sinistra sorgono i comuni ai quali i territori sui quali giace appartengono e altri comuni limitrofi: Taranto, Leporano, Pulsano, Lizzano, Torricella, Maruggio, Manduria, Avetrana, Veglie, Leverano, Copertino, Nard\u00f2, Galatone, Sannicola, Taviano, Racale, Alliste, Ugento, Acquarica del Capo, Presicce, Salve, Morciano di Leuca, Pat\u00f9 e Castrignano del Capo oltre alle attraversate Porto Cesareo e Gallipoli.\nLa Litoranea Salentina costeggia anche 3 boschi: quello di Lido Silvana, nella zona marina di Pulsano, quello di San Pietro in Bevagna e quello di Porto Selvaggio a Nard\u00f2. Alla sera, durante l'estate, la gente si riunisce presso numerosi locali prevalentemente presenti a Marina di Leporano, Marina di Pulsano, Torre Ovo, Campomarino di Maruggio, Porto Cesareo, Gallipoli e Leuca.\nD'inverno, invece, la Litoranea Salentina \u00e8 quasi totalmente disabitata, vista la mancanza dei fattori che d'estate la rendono \"viva\": restano inutilizzate, infatti, le sue spiagge e le numerose ville presenti nelle zone attraversate, luogo di villeggiatura per abitanti dei paesi vicini o per turisti provenienti da diverse zone, italiane ed estere (ad eccezione dei comuni posti su di essa: Porto Cesareo e Gallipoli). Viaggiando lungo la Litoranea Salentina si possono inoltre ammirare alcune delle torri anti-saracene fatte edificare dagli spagnoli nel '500 in tutto il Salento e che ne sono simbolo: esempi sono le gi\u00e0 citate torri di Saturo a Marina di Leporano e Torre Castelluccia a Marina di Pulsano, Torre Ovo nel comune di Torricella, Torre Moline in quello di Maruggio.\nAl termine dei lavori della nuova strada regionale 8 che collegher\u00e0 Talsano ad Avetrana (superstrada da Talsano a Pulsano Est, strada ad una carreggiata sino ad Avetrana), la litoranea diventer\u00e0 pedo-ciclabile per un tratto di 39\u00a0km.\nPercorso.\nLe entrate/uscite principali sono:"}
{"id": "2091739", "revid": "1652134", "url": "https://it.wikipedia.org/wiki?curid=2091739", "title": "Ferruccio Trombi", "text": "Biografia.\nNacque a Modena il 2 agosto 1858, figlio di Francesco e Marianna Zerbini, all'interno di un'antica famiglia originaria di Finale Emilia.\nArruolatosi nel Regio Esercito, nel 1874 accedette come Allievo ufficiale allaRegia Accademia Militare di Fanteria e Cavalleria di Modena, da cui usc\u00ec nel 1877 con il grado di sottotenente assegnato all'arma di fanteria, in forza al 31\u00ba Reggimento fanteria della Brigata Siena. Tenente nel 1880, nel 1884 viene mandato a La Spezia in occasione dell'epidemia di colera. Promosso capitano nel 1887, nel corso del 1894 fu trasferito al 12\u00ba Reggimento fanteria \"Casale\", e una volta divenuto maggiore, nel marzo 1898 fu trasferito al 63\u00ba Reggimento fanteria della Brigata Cagliari. Nel gennaio 1903 fu promosso tenente colonnello e mandato al 22\u00ba Reggimento fanteria, di cui assunse il comando nel maggio 1908. si distinse durante le operazioni di soccorso alle popolazioni colpite dal terremoto della Calabria, fu insignito del titolo di Cavaliere dell'Ordine dei Santi Maurizio e Lazzaro, e per quelle del terremoto di Messina del 1908, della Medaglia di benemerenza in bronzo. Trasferito in forza al Regio corpo truppe coloniali della Somalia italiana nel maggio 1910, assunse il comando delle truppe locali a Benadir. Dopo lo scoppio della guerra italo-turca assunse il comando del 22\u00ba Reggimento fanteria, ed a partire dal gennaio 1912 oper\u00f2 in Libia distinguendosi a Tobruch, e venendo gravemente ferito l'11 marzo successivo nel corso della battaglia di Bir Mofsel. Nel mese di maggio, ai comandi del generale Giovanni Ameglio prese parte alle operazioni di conquista delle isole del Dodecaneso, distinguendosi a Rodi e a Psitos, venendo decorato con la Croce di Cavaliere dell'ordine militare di Savoia. Promosso maggior generale verso al fine del 1913, il 15 ottobre sostitu\u00ec il generale Ameglio nella carica di Comandante della Colonia delle Isole Italiane dell'Egeo, ricoprendo tale incarico fino all'8 novembre quando fu sostituito da Francesco Marchi. Divenuto comandante della Brigata Verona, dietro sua domanda il 1 febbraio 1914 fu posto in posizione di riserva.\nFu richiamato in servizio attivo il 1 marzo 1915, in vista dello scoppio della guerra con l'Impero austro-ungarico, assumendo il comando della Brigata Alessandria dopo lo scoppio delle ostilit\u00e0, avvenuto il 24 maggio. Combatt\u00e9 sul fronte dell'Isonzo, rimanendo ferito in combattimento sul Monte San Michele il 21 agosto. Non ancora guarito del tutto, il 12 ottobre torn\u00f2 al fronte al comando della Brigata Livorno partecipando alle operazioni di conquista della testa di ponte di Gorizia. Il 28 novembre trov\u00f2 la morte in combattimento a Quota 188 di Oslavia, mentre di notte si portava a verificare il punto del fronte pi\u00f9 minacciato dal nemico. Per onorarne il coraggio con Motu proprio il Re Vittorio Emanuele III gli concesse la Medaglia d'oro al valor militare alla memoria.\nNel corso di una solenne commemorazione dei caduti per la Patria, avvenuta il 22 maggio 1927 a Finale Emilia alla presenza del generale principe Filiberto di Savoia Duca di Pistoia, venne inaugurato un monumento ai caduti con fontana e due gruppi in bronzo dello scultore torinese Luigi de Stefanis rappresentanti la \"Vittoria\" ed il \"Sacrificio\", inoltre una lapide alla memoria del generale Trombi, disegnata dall'architetto modenese Mario Pasini, affissa sulla Torre dell'Orologio ed ora scomparsa. Sulla lapide un bassorilievo in bronzo dello scultore Benito Boccolari indicava i luoghi delle sue gesta: Libia, Rodi, Sabotino, Oslavia.\nPresso la Sala Consigliare del Palazzo Municipale di Finale Emilia si trova un ritratto ad olio del generale Trombi dipinto da Augusto Zoboli. Il Comune di Finale Emilia (provincia di Modena) gli ha dedicato una via."}
{"id": "2091740", "revid": "287204", "url": "https://it.wikipedia.org/wiki?curid=2091740", "title": "Kirandul", "text": "Kirandul \u00e8 una suddivisione dell'India, classificata come \"municipality\", di 19.053 abitanti, situata nel distretto di Dantewada, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 18\u00b0 37' 16 N e 81\u00b0 16' 54 E.\nSociet\u00e0.\nEvoluzione demografica.\nAl censimento del 2001 la popolazione di Kirandul assommava a 19.053 persone, delle quali 9.928 maschi e 9.125 femmine. I bambini di et\u00e0 inferiore o uguale ai sei anni assommavano a 2.177, dei quali 1.093 maschi e 1.084 femmine. Infine, coloro che erano in grado di saper almeno leggere e scrivere erano 13.806, dei quali 7.963 maschi e 5.843 femmine."}
{"id": "2091741", "revid": "1543377", "url": "https://it.wikipedia.org/wiki?curid=2091741", "title": "Tensore di Einstein", "text": "Il tensore di Einstein esprime la curvatura dello spaziotempo nell'equazione di campo di Einstein per la gravitazione in teoria della relativit\u00e0 generale. \nDefinizione.\nIl tensore di Einstein \u00e8 definito come\nIn questa espressione formula_2 \u00e8 il tensore di Ricci, formula_3 \u00e8 il tensore metrico e formula_4 \u00e8 la curvatura scalare. Per ottenere il tensore di Einstein si contrae due volte la seconda identit\u00e0 di Bianchi\nContraendo gli indici e tenendo conto dell'antisimmetria del tensore di Riemann, si ottiene \nContraendo l'indice formula_7, assimilando il secondo e il terzo termine e cambiando i segni abbiamo \nFacendo uso della relazione formula_9, possiamo riscrivere l'equazione precedente come \nche \u00e8 detta seconda identit\u00e0 di Bianchi contratta due volte. Moltiplicando entrambi i membri per formula_11 abbiamo \novvero \nAbbassando gli indici, e tenendo conto che sia il tensore metrico che il tensore di Ricci sono simmetrici, possiamo scrivere \nLa quantit\u00e0 tra parentesi coincide con la definizione di formula_15 data sopra.\nPropriet\u00e0.\nDerivata covariante.\nLa propriet\u00e0 cruciale che caratterizza il tensore di Einstein \u00e8 l'identit\u00e0\nconseguenza della seconda identit\u00e0 di Bianchi. In altre parole, il tensore di Einstein ha divergenza nulla. \nQuesta propriet\u00e0 pu\u00f2 essere dimostrata nel modo seguente. La seconda identit\u00e0 di Bianchi recita:\nPossiamo contrarre due volte questa uguaglianza usando il tensore metrico inverso:\ne otteniamo\nIn altre parole:\nL'ultima equazione \u00e8 possibile riscriverla nella forma:\nche risulta essere identica alle classiche identit\u00e0 di Bianchi contratte pubblicate per la prima volta dal matematico tedesco Aurel Voss nel 1880.\nTraccia.\nLa traccia del tensore di Ricci \u00e8 la curvatura scalare formula_4. La traccia formula_23 del tensore di Einstein in dimensione formula_24 pu\u00f2 essere calcolata nel modo seguente: "}
{"id": "2091743", "revid": "287204", "url": "https://it.wikipedia.org/wiki?curid=2091743", "title": "Khongapani", "text": "Khongapani \u00e8 una suddivisione dell'India, classificata come \"census town\", di 17.865 abitanti, situata nel distretto di Korea, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 11' 55 N e 82\u00b0 14' 28 E.\nSociet\u00e0.\nEvoluzione demografica.\nAl censimento del 2001 la popolazione di Khongapani assommava a 17.865 persone, delle quali 9.455 maschi e 8.410 femmine. I bambini di et\u00e0 inferiore o uguale ai sei anni assommavano a 2.551, dei quali 1.324 maschi e 1.227 femmine. Infine, coloro che erano in grado di saper almeno leggere e scrivere erano 10.740, dei quali 6.567 maschi e 4.173 femmine."}
{"id": "2091745", "revid": "125324518", "url": "https://it.wikipedia.org/wiki?curid=2091745", "title": "Gioacchino Alfano", "text": "\u00c8 stato sindaco di Sant'Antonio Abate dal 1995 al 2005, sottosegretario di Stato al Ministero della Difesa nei governi Letta, Renzi e Gentiloni, e deputato alla Camera per quattro legislature (), ricoprendo vari incarichi parlamentari.\nBiografia.\nNato il 12 luglio 1963 a Sant'Antonio Abate, laureato in economia e commercio presso l'Universit\u00e0 degli Studi di Napoli Federico II, dottore commercialista, revisore contabile, consulente tecnico al Tribunale di Torre Annunziata, consulente del lavoro e curatore fallimentare.\nEsponente dell'Unione di Centro di Raffaele Costa, che nel 1998 confluisce in Forza Italia di Silvio Berlusconi, \u00e8 stato per due volte sindaco di Sant'Antonio Abate, in provincia di Napoli, sua citt\u00e0 natale dal 1995 al 2005, dove ha ricoperto anche gli incarichi di componente del direttivo ANCI Campania dal 1996 e assessore dell'Unione dei Comuni dei Monti Lattari dal 2001.\nElezione a deputato.\nAlle elezioni politiche del 2001 viene candidato nel collegio maggioritario di Castellammare di Stabia alla Camera dei deputati, sostenuto dalla coalizione di centro-destra Casa delle Libert\u00e0 in rappresentanza \"forzista\", dove viene eletto per la prima volta con il 40,33% dei voti contro i candidati de L'Ulivo Salvatore Vozza (39,31%), di Democrazia Europea Catello Cascone (13,33%), della Lista Di Pietro Paolo D'Apuzzo (3,98%), di Fiamma Tricolore Mario D'Antuono (1,79%) e Lista Pannella-Bonino Nunzio Molino (1,26%). Nella XIV legislatura \u00e8 stato Presidente del Comitato per le aree sottoutilizzate della 5\u00aa Commissione Bilancio, tesoro e programmazione, nonch\u00e9 un componente della Commissione permanente Bilancio.\n\u00c8 stato riconfermato deputato alle elezioni politiche del 2006 nella circoscrizione Campania 1 con Forza Italia, e quelle del 2008 nella medesima circoscrizione tra le liste del Popolo della Libert\u00e0 (PdL), dove nella XVI legislatura diventa membro del consiglio direttivo del gruppo parlamentare PdL alla Camera, oltre che capogruppo PdL nella 5\u00aa Commissione permanente Bilancio, tesoro e programmazione.\nAlfano \u00e8 stato relatore, insieme a Raffaele Volpi della Lega Nord, del decreto milleproroghe approvato alla Camera il 25 febbraio 2011 con 309 voti favorevoli, 287 contrari e nessun astenuto, dopo che il governo ha posto la questione di fiducia.\n\u00c8 inoltre anche relatore, insieme a Gabriella Carlucci (PdL), del ddl omnibus, approvato definitivamente alla Camera il 25 maggio 2011 con 313 voti favorevoli, 291 contrari e 2 astenuti, dopo che il governo anche qui ha posto la questione di fiducia.\nAlle elezioni politiche del 24-25 febbraio 2013 viene ricandidato per la quarta volta alla Camera, e rieletto con il PdL nella medesima circoscrizione Campania 1. Nella XVII legislatura \u00e8 componente della Commissione speciale per l'esame degli atti urgenti presentati dal Governo, della 3\u00aa Commissione Affari esteri e comunitari e della 12\u00aa Commissione Affari sociali.\nSottosegretario alla Difesa.\nIn seguito alla nascita del governo di larghe intese guidato da Enrico Letta tra PdL, Partito Democratico (PD), Unione di Centro e Scelta Civica, il 3 maggio 2013 entra a far parte del governo Letta, venendo nominato il 2 maggio dal Consiglio dei Ministri (CdM) sottosegretario di Stato al Ministero della difesa, affiancando il ministro Mario Mauro.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra (NCD) guidato da Angelino Alfano, venendo indicato il successivo 10 gennaio 2014 come nuovo coordinatore regionale di NCD in Campania.\nCon la caduta e la fine del governo Letta per volere del neo-segretario del PD Matteo Renzi per diventare Presidente del Consiglio, e alla nascita del suo governo, il 28 febbraio 2014 viene confermato sottosegretario alla difesa dal CdM, insieme a Domenico Rossi, affiancando la neo-ministra Roberta Pinotti.\nDa coordinatore regionale dell'NCD Campano, ha sposato la linea di estendere l'alleanza di governo tra NCD con l'UdC in Area Popolare e il PD a livello locale, come avvenne alle elezioni amministrative del 2016, affermando che: \"...\"personalmente mi sento pi\u00f9 a mio agio con questo Pd che con Salvini\" (...) \"Nel Pd sta prevalendo una mentalit\u00e0 pragmatica, risolutrice, moderata e non ideologica\" (...) \"ricevo dal Partito democratico una fattiva e costante collaborazione\"\".\nCon la nascita del governo presieduto da Paolo Gentiloni, il successivo 29 dicembre 2016 viene ancora confermato nel ruolo di sottosegretario alla difesa, che manterr\u00e0 fino al 1\u00b0 giugno 2018.\nNel 2017, con lo scioglimento di NCD e la fondazione del suo successore Alternativa Popolare (AP) con le stesse ideologie da parte di Angelino Alfano, aderisce ad AP, dove ottiene l'incarico di coordinatore regionale in Campania, portando AP ad arrivare al 6% dei voti in Campania alle amministrative del 2017.\nA dicembre 2017 si intensificano gli scontri all'interno di AP, tra l'ala del partito favorevole al ritorno nel centro-destra, guidata da Maurizio Lupi, Roberto Formigoni e Gabriele Albertini, e quella favorevole a mantenere l'alleanza col centro-sinistra di Matteo Renzi, campeggiata da Beatrice Lorenzin e Fabrizio Cicchitto, dove Gioacchino Alfano si colloca in quest'ultima.\nCandidatura al Senato.\nAlle elezioni politiche del 2018 viene candidato nel collegio uninominale di Napoli-Arenella al Senato della Repubblica, per la coalizione di centro-sinistra in rappresentanza di Civica Popolare (lista elettorale dove aderisce AP), tuttavia viene sconfitto e non eletto, giungendo infatti dietro al candidato del Movimento 5 Stelle Franco Ortolani (53,17%) e al candidato del centro-destra Salvatore Guangi (22,61%).\nVita privata.\nSposato, padre di quattro figli e nonno di due nipoti, nel tempo libero \u00e8 calciatore ed \u00e8 stato presidente della \"Nazionale Italiana Parlamentari\"."}
{"id": "2091746", "revid": "1235675", "url": "https://it.wikipedia.org/wiki?curid=2091746", "title": "BeatBox Show", "text": "BeatBox Show \u00e8 il secondo album del progetto Stylophonic del DJ Stefano Fontana.\nAll'album hanno collaborato come cantante l'australiana Dirty Kyle e come rapper l'inglese Yungun. I singoli \"Baby Beat Box\" e \"Dancefloor\" sono stati utilizzati come jingle per gli spot pubblicitari D&amp;G Time nel 2006 e nel 2007. Il singolo \"Pure Immagination\" utilizza un campione dell'omonimo brano di Lou Rawls, cover di un brano scritto per il film \"Willy Wonka e la fabbrica di cioccolato\", concesso per la prima volta dopo molte richieste di vari dj."}
{"id": "2091748", "revid": "767487", "url": "https://it.wikipedia.org/wiki?curid=2091748", "title": "Teorema dell'impilamento", "text": "In crittanalisi il teorema dell'impilamento (\"piling-up lemma\") \u00e8 un principio utilizzato nella crittanalisi lineare per costruire le approssimazioni lineari dei cifrari a blocchi. \u00c8 stato introdotto da Mitsuru Matsui nel 1993 come uno strumento analitico della crittanalisi lineare.\nTeoria.\nIl teorema dell'impilamento permette al crittanalista di determinare la probabilit\u00e0 che la seguente equazione sia valida:\ndove le \"x\" indicano variabili binarie (vale a dire con valore 0 o 1).\nPoniamo \"P\"(A) come indice della \"probabilit\u00e0 che A sia vera\": se \u00e8 uguale a 1, A \u00e8 certo che si verifichi; se \u00e8 uguale a 0, A non si pu\u00f2 verificare. Prima di tutto consideriamo il teorema dell'impilamento per 2 variabili binarie:\nAdesso consideriamo:\nA causa delle propriet\u00e0 dell'operazione di XOR, questa equazione \u00e8 equivalente a\n\"X\"1 = \"X\"2 = 0 e \"X\"1 = \"X\"2 = 1 sono eventi mutuamente esclusivi, per cui possiamo dire che\nAdesso dobbiamo impostare l'assunto centrale del teorema dell'impilamento: le variabili binarie che stiamo trattando sono indipendenti: questo significa che lo stato di una non ha effetto sullo stato di nessuna delle altre. Possiamo cos\u00ec espandere la funzione della probabilit\u00e0 come segue:\nAdesso esprimiamo le probabilit\u00e0 \"p\"1 e \"p\"2 come \u00bd + \u03b51 e \u00bd + \u03b52, dove le \u03b5 indicano la quantit\u00e0 dello scostamento dalla probabilit\u00e0 rapportata a \u00bd.\nLo scostamento dalla probabilit\u00e0 \u03b51,2 per le somme XOR qui sopra \u00e8 cos\u00ec 2\u03b51\u03b52.\nQuesta formula pu\u00f2 essere estesa a pi\u00f9 \"X\" come segue:\n\u00c8 da notare che se nessuna delle \u03b5 \u00e8 pari a 0, cio\u00e8 che lo scostamento dalla probabilit\u00e0 di una delle variabili binarie \u00e8 0, allora lo scostamento dalla probabilit\u00e0 dell'intera funzione della probabilit\u00e0 sar\u00e0 pari a \u00bd.\nUna definizione un po' diversa dello scostamento \u00e8\nformula_8 \ninfatti due segni meno danno il valore precedente. Il vantaggio \u00e8 che adesso con\nformula_9\nabbiamo\naggiungendo i valori di variabili casuali per moltiplicare i loro scostamenti (seconda definizione).\nPratica.\nIn pratica le \"X\" sono approssimazione delle S-box (componenti di sostituzione) dei cifrari a blocchi. Di solito i valori \"X\" sono i dati in ingresso delle S-box ed i valori \"Y\" sono i corrispondenti dati in uscita. Guardando semplicemente alle S-box, il crittanalista pu\u00f2 dire quali sono i valori degli scostamenti. Il trucco sta nel trovare le combinazioni di valori in ingresso ed in uscita che hanno probabilit\u00e0 pari a 0 o 1. Pi\u00f9 l'approssimazione si avviciner\u00e0 a 0 o 1, pi\u00f9 utile sar\u00e0 per la crittanalisi lineare.\nNella pratica, le variabili binarie non sono comunque indipendenti, cos\u00ec come si intende nel significato ipotizzato dal teorema dell'impilamento. Questa considerazione deve essere tenuta a mente quando si applica il teorema, dato che non si tratta di una formula crittanalitica automatica."}
{"id": "2091750", "revid": "122871", "url": "https://it.wikipedia.org/wiki?curid=2091750", "title": "Piling-up lemma", "text": ""}
{"id": "2091759", "revid": "118388145", "url": "https://it.wikipedia.org/wiki?curid=2091759", "title": "Punxsutawney", "text": "Punxsutawney \u00e8 una cittadina degli Stati Uniti d'America, situata nella contea di Jefferson, nello stato della Pennsylvania. La sua popolazione - secondo il censimento del 2010 del United States Census Bureau - \u00e8 di 5962 unit\u00e0. Era di poco superiore ad inizio del XX secolo e tocc\u00f2 il massimo storico nel 1940 con 9482 abitanti.\nIl nome deriva da un termine nativo, la zona era abitata dagli indiani Delaware, che significa \"citt\u00e0 dei pappataci\" o \"citt\u00e0 delle zanzare\".\n\u00c8 conosciuta per essere la citt\u00e0 principale degli USA in cui viene tradizionalmente festeggiato il \"Giorno della Marmotta\" ed \u00e8 stata citata in due episodi della serie televisiva \"Lost In Space\". Ha ispirato i registi John Ford per il film del 1949 \"Bill sei grande!\" (\"When Willie Comes Marching Home\") e Harold Ramis per il film del 1993 \"Ricomincio da capo\".\nGeografia fisica.\nSituata a circa 130 chilometri a nord-est di Pittsburgh e a circa 160 chilometri a sud della citt\u00e0 di Erie fu accorpata nel 1907 insieme a Claysville in un distretto chiamato Grande Punxsutawney. La sua superficie \u00e8 di 8.9\u00a0km\u00b2.\nSociet\u00e0.\nEvoluzione demografica.\nAl censimento del 2000 erano presenti 6271 persone di cui 2748 gruppi abitativi e 1602 famiglie. La densit\u00e0 di popolazione era di 1836,2 per miglio quadrato, erano presenti 3042 unit\u00e0 abitative con una densit\u00e0 media di 890,7 per miglio quadro.\nLa composizione etnica era la seguente: 98,79% di razza bianca, 0,22% afroamericani, 0,16% nativi americani, 0,27% asiatici, 0.02% di altre razze e 0,54% di due o pi\u00f9 etnie. Gli ispanici di ogni etnia erano lo 0,75% della popolazione.\nDei 2748 gruppi abitativi il 25,3% aveva minori di 18 anni conviventi, il 41% erano coppie sposate conviventi, il 13,5% avevano un capofamiglia donna senza marito convivente e il 41,7% erano non-famiglie. Il 37,8% di tutti i gruppi abitativi erano formati da una singola persona e il 20,6% erano gli over 65 soli. La grandezza media di un gruppo abitativo era di 2,19 e quello di una famiglia 2,89.\nLa distribuzione anagrafica era cos\u00ec composta: 21,3% persone sotto i 18 anni, 9,9% dai 18 ai 24 anni, 25,1% dai 25 ai 44, 21,6% dai 45 ai 64 anni e 22,2% oltre i 65. L'et\u00e0 media era di 41 anni.\nPer ogni 100 donne erano presenti 80,9 maschi, per ogni 100 donne sopra i 18 anni erano presenti 77,2 maschi.\nL'introito medio per un gruppo abitativo era di 26.250$ e quello di una famiglia era di 33.054. Gli uomini guadagnano mediamente 29,958$ dollari contro i 19,076$ delle donne. Il guadagno medio procapite \u00e8 di 14,902$, circa il 13,3% della popolazione e il 16,9% delle famiglie vive sotto la soglia di povert\u00e0, compreso il 20.6% dei minori di 18 anni e il 12,8% degli over 65.\nEconomia.\nZona mineraria per l'estrazione del carbone, ha manifatture per il vetro, fonderie, ferriere, industrie per la fabbricazione di macchinari e aziende tessili oltre che, in virt\u00f9 dei mulini presenti nella zona, per la produzione di farine e mangimi per animali.\nAmministrazione.\nAmministrativamente, il \"Borough of Punxsutawney\" \u00e8 una municipalit\u00e0 incorporata (la maggiormente popolata della contea) governata da un consiglio (il \"Borough Council\") composto da sette membri eletti con mandato di quattro anni e presieduto da un sindaco (al 2008: Jim \"Snake\" Werhle).\nA questa carica fa capo anche il comando della polizia locale. Altre cariche elettive locali concernono l'esazione delle tasse, sei assessori aggiunti e sei \"constable\" (\"connestabile\").\nIl \"Borough Manager\" \u00e8 il capo amministrativo e ha come referente il \"Borough Council\".\nCitt\u00e0 del \"Giorno della Marmotta\".\nLa localit\u00e0 \u00e8 conosciuta per quello che \u00e8 il suo abitante pi\u00f9 famoso, la marmotta \"Punxsutawney Phil\", mascotte del Giorno della Marmotta, ricordato il 2 febbraio (ed equivalente dell'italiana giornata della \"Candelora\"), la cui ricorrenza \u00e8 stata narrata nel film commedia del 1993 di Harold Ramis \"Groundhog Day\" (\"Ricomincio da capo\"), con Bill Murray ed Andie MacDowell (in realt\u00e0, il film \u00e8 stato girato quasi interamente nella localit\u00e0 di Woodstock, nell'Illinois)."}
{"id": "2091760", "revid": "287204", "url": "https://it.wikipedia.org/wiki?curid=2091760", "title": "Kumhari", "text": "Kumhari \u00e8 una suddivisione dell'India, classificata come \"nagar panchayat\", di 29.737 abitanti, situata nel distretto di Durg, nello stato federato del Chhattisgarh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 16' 0 N e 81\u00b0 31' 0 E e ha un'altitudine di 284 .\nSociet\u00e0.\nEvoluzione demografica.\nAl censimento del 2001 la popolazione di Kumhari assommava a 29.737 persone, delle quali 15.348 maschi e 14.389 femmine. I bambini di et\u00e0 inferiore o uguale ai sei anni assommavano a 4.838, dei quali 2.533 maschi e 2.305 femmine. Infine, coloro che erano in grado di saper almeno leggere e scrivere erano 18.639, dei quali 10.913 maschi e 7.726 femmine."}
{"id": "2091768", "revid": "167951", "url": "https://it.wikipedia.org/wiki?curid=2091768", "title": "Ruggero Maccari", "text": " \u00c8 ricordato soprattutto per le sue collaborazioni con il regista e sceneggiatore Ettore Scola. Ha curato classici della commedia all'italiana come \"Guardie e ladri\", \"Il sorpasso\", \"Brutti, sporchi e cattivi\" e \"Adua e le compagne\". \u00c8 stato anche regista di diversi film, tra cui \"Il tallone d'Achille\" e \"La campana di San Giusto\", entrambi co-diretti con Mario Amendola, con cui spesso collaborava."}
{"id": "2091771", "revid": "287204", "url": "https://it.wikipedia.org/wiki?curid=2091771", "title": "Kurud", "text": "Kurud \u00e8 una suddivisione dell'India, classificata come \"nagar panchayat\", di 11.469 abitanti, situata nel distretto di Dhamtari, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 20\u00b0 49' 56 N e 81\u00b0 43' 17 E e ha un'altitudine di 297 \nSociet\u00e0.\nEvoluzione demografica.\nAl censimento del 2001 la popolazione di Kurud assommava a 11.469 persone, delle quali 5.756 maschi e 5.713 femmine. I bambini di et\u00e0 inferiore o uguale ai sei anni assommavano a 1.841, dei quali 949 maschi e 892 femmine. Infine, coloro che erano in grado di saper almeno leggere e scrivere erano 7.347, dei quali 4.175 maschi e 3.172 femmine."}
{"id": "2091773", "revid": "767487", "url": "https://it.wikipedia.org/wiki?curid=2091773", "title": "Mitsuru Matsui", "text": "Mentre conduceva, nel 1990, delle ricerche sui codici di correzione degli errori, fu ispirato dalle pubblicazioni di Eli Biham e Adi Shamir sulla crittanalisi differenziale, e scopr\u00ec la tecnica della crittanalisi lineare, pubblicata nel 1993. La crittanalisi differenziale e quella lineare sono le due maggiori tecniche di crittanalisi dei cifrari a blocchi.\nL'anno seguente, Matsui fu il primo a pubblicare una crittanalisi sperimentale del DES utilizzando la potenza elaborativa di 12 workstation per un periodo di 15 giorni.\nMatsui \u00e8 anche l'autore dei cifrari MISTY1 e MISTY2 ed il coautore del Camellia e del KASUMI."}
{"id": "2091776", "revid": "1305772", "url": "https://it.wikipedia.org/wiki?curid=2091776", "title": "Diamond Aircraft Industries", "text": "La Diamond Aircraft Industries \u00e8 una azienda aeronautica di origine austriaca, ma di propriet\u00e0 cinese, attiva nella produzione di velivoli leggeri, come aerei da turismo e motoalianti, e simulatori di volo, con sede a Wiener Neustadt in Bassa Austria. Il 22 dicembre 2017 la compagnia cinese Wanfeng Aviation Group ha annunciato di aver acquisito la societ\u00e0 austriaca, ed i termini dell'accordo non sono stati divulgati. A seguito dell'acquisizione, il CEO della Wanfeng Aviation, Bin Chen diventer\u00e0 il presidente della Diamond, mentre l'ex CEO di Diamond Aircraft, Christian Dries, rester\u00e0 un consulente dell'azienda."}
{"id": "2091779", "revid": "712828", "url": "https://it.wikipedia.org/wiki?curid=2091779", "title": "Yulius", "text": ""}
{"id": "2091784", "revid": "72396", "url": "https://it.wikipedia.org/wiki?curid=2091784", "title": "Eroticline Awards", "text": "L'Eroticline Award (abbreviato eLine) \u00e8 un premio destinato all'industria del cinema pornografico, che \u00e8 stato attribuito ogni anno a partire dal 2005 nell'ambito del \"Venus Berlin\", una mostra internazionale dell'industria erotica che si tiene a Berlino, in genere a met\u00e0 autunno.\n\u00c8 subentrato ai Venus Awards, attribuiti fino al 2004. I vincitori sono scelti da una giuria e da un ballottaggio tra webmaster e utenti registrati di numerosi siti erotici tedeschi."}
{"id": "2091785", "revid": "287204", "url": "https://it.wikipedia.org/wiki?curid=2091785", "title": "Erasmo di Valvasone", "text": "Biografia.\nNacque nel 1523 da un ramo della famiglia comitale dei Cucagna aventi seggio al Parlamento del Friuli, nel feudo avito di Valvason al Tagliamento. Ivi pass\u00f2, con qualche momentaneo distacco per ragioni letterarie e per modesti incarichi pubblici, tutta la vita nell'assidua cura giudiziario-amministrativa del feudo medesimo; e solo nel 1592 si lasci\u00f2 tentare dalle corti per un invito rivoltogli dal duca di Mantova, citt\u00e0 nella quale venne a morte l'anno seguente. Ebbe pur nella solitudine di Valvason rapporti con numerosi letterati, fra cui i due Tasso.\n\u00c8 il pi\u00f9 cospicuo scrittore friulano del XVI secolo, e uno dei pi\u00f9 apprezzati \"cinquecentisti minori\", specie del periodo della matura Controriforma, alla quale appartiene anche per lo spirito di alcune sue opere poetiche dell'et\u00e0 provetta, quali il poemetto \"Le lagrime di S. Maria Maddalena\" (Ferrara 1586) - condotto sul gusto di quello, edito nel 1585, ma gi\u00e0 noto, del ravveduto L. Tansillo - e il poema l\"Angeleida\" (Venezia 1590) che ha per argomento, come il \"Paradiso perduto\", la lotta fra gli angeli buoni e gli angeli infedeli e la caduta di Lucifero. Appartiene a questo ultimo periodo anche una traduzione, energica nei versi sciolti, fiacca nei cori, della classica \"Elettra\" sofoclea (Venezia 1588). \u00c8 invece (contrariamente a quanto si crede) della giovinezza il poema didascalico \"La Caccia\", edito soltanto nel 1591 (Bergamo); e sono della maturit\u00e0 la prima traduzione italiana della \"Tebaide\" di Stazio (Venezia 1570), che tenne il campo sino all'apparire della famosa del cardinal Bentivoglio, e I primi quattro canti del \"Lancillotto\" (Venezia 1580), poema di scarso valore, non mai compiuto. La produzione originale del Valvason (di cui fanno parte anche alcune dozzine di \"Rime\", Bergamo 1592, ecc.) \u00e8 tutta orientata verso la poesia didascalica e narrativa, e si svolge prima sotto il segno dell'Ariosto (il cui influsso \u00e8 palese nei cinque amp\u00ee canti in ottave della \"Caccia\"), poi sotto quello del Tasso, che trionfa nei tre lunghi canti, pure in ottava rima, dell\"Angeleida\". \"La Caccia\", giovanile, resta certo la sua cosa migliore (nonostante le sovrabbondanti e non sempre spontanee digressioni) per semplicit\u00e0, agilit\u00e0, variet\u00e0, talora freschezza, senso dei luoghi, della natura, delle stagioni; mentre l\"Angeleida\", di pi\u00f9 alto argomento, cedendo anche per lo stile ai gusti mutati, porta il Valvason in un'atmosfera che non \u00e8 la sua, e lo induce a forzare il tono, che viene troppo e tutto a risentire della sonante ridondanza del concilio infernale tassiano, e d\u00e0 talora nel grottesco, non compensato abbastanza da qualche tratto di grandiosit\u00e0 barocca ma efficace. Che il Milton conoscesse l\"Angeleida\" pare certo; che ne abbia tolto qualche invenzione \u00e8 possibile; che non ne abbia tratto vantaggio per la sua arte \u00e8 sicuro.\nOpere.\nErasmo scrisse versi di ogni genere:"}
{"id": "2091788", "revid": "57342", "url": "https://it.wikipedia.org/wiki?curid=2091788", "title": "47\u00aa Mostra internazionale d'arte cinematografica di Venezia", "text": "La 47\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 4 settembre al 14 settembre del 1990: la direzione della Mostra \u00e8 ancora affidata a Guglielmo Biraghi.\nL'assegnazione del Leone d'oro al film britannico \"Rosencrantz e Guildenstern sono morti\" di Tom Stoppard e quello \"di consolazione\" a Jane Campion suscita aspre polemiche in seno alla mostra ed evoca ricordi poco piacevoli dei premi \"multipli\" o ex aequo che venivano assegnati nelle edizioni successive alla Seconda guerra mondiale, quando, per non scontentare nessuno, si privilegiavano pellicole d'impatto e registi in voga invece che puntare sull'effettiva qualit\u00e0 artistica. Gi\u00e0 l'anno precedente si era giunti a questo \"compromesso\" premiando 4 attori per due film.\nSi sdoppia il Leone d'Argento, divenendo Leone d'argento - Gran premio della giuria che premia i \"secondi classificati\" (nella categoria film) e Leone d'Argento - Premio speciale per la regia, che premia i migliori registi della manifestazione: quest'ultimo diviene il premio ad personam pi\u00f9 importante assieme alla Coppa Volpi: il premio s'inaugura premiando Martin Scorsese per \"Quei bravi ragazzi\".\nGiuria e Premi.\nLa giuria era cos\u00ec composta:\nI principali premi distribuiti furono:"}
{"id": "2091789", "revid": "547034", "url": "https://it.wikipedia.org/wiki?curid=2091789", "title": "Parrocchie dell'arcidiocesi di Lecce", "text": "Le parrocchie dell'arcidiocesi di Lecce sono 75 e sono raggruppate in 4 vicarie.\nNell'elenco le parrocchie sono divise in vicarie e unit\u00e0 pastorali.\nVicaria di Lecce.\nElenco delle parrocchie:\nVicaria di Monteroni di Lecce.\nElenco delle parrocchie:\nVicaria di Squinzano.\nElenco delle parrocchie:\nVicaria di Vernole.\nElenco delle parrocchie:"}
{"id": "2091801", "revid": "599013", "url": "https://it.wikipedia.org/wiki?curid=2091801", "title": "Fudge (gastronomia)", "text": "Il fudge () \u00e8 un dolce tipico del Regno Unito e degli Stati Uniti. Si tratta di un caratteristico croccante morbido, caratterizzato da un impasto caramellato al burro e allo zucchero.\nStoria.\nIl dolce \u00e8 ritenuto un'invenzione americana; le prime notizie certe sulla sua esistenza risalgono al 1886.\nMetodi di preparazione.\nPreparato con caramello, zucchero, latte, burro e panna, il dolce viene servito a temperatura ambiente. Esistono numerose varianti della ricetta classica, da quella al cioccolato a quella alle noci, alle quali si possono aggiungere caff\u00e8, menta e rum."}
{"id": "2091805", "revid": "57342", "url": "https://it.wikipedia.org/wiki?curid=2091805", "title": "BAFTA alla migliore scenografia", "text": "Il BAFTA alla migliore scenografia (\"BAFTA Award for Best Production Design\") \u00e8 un premio annuale, promosso dal BAFTA a partire dal 1965, inizialmente suddiviso in scenografia in un film a colori e in bianco e nero, e dal 1969 presente in un'unica sezione.\nIl premio \u00e8 attribuito alle pellicole prodotte nell'anno precedente. L'albo d'oro \u00e8 pertanto riferito all'anno di produzione della pellicola."}
{"id": "2091807", "revid": "767487", "url": "https://it.wikipedia.org/wiki?curid=2091807", "title": "48\u00aa Mostra internazionale d'arte cinematografica di Venezia", "text": "La 48\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 3 settembre al 14 settembre del 1991.\nGiuria e premi.\nLa giuria era cos\u00ec composta:\nI principali premi distribuiti furono:\nAvvenimenti notabili.\nAll'inizio della serata finale della mostra, condotta da Pippo Baudo in Piazza San Marco, Mario Appignani (alias \"Cavallo pazzo\"), noto disturbatore di eventi pubblici, sportivi e dello spettacolo, irruppe sul palco al grido di \"Pippo, ti prego, fammi parlare!\", tentando di strappare il microfono al conduttore. Subito svariati membri delle forze dell'ordine e del personale lo circondarono e lo trascinarono via, ma nel parapiglia che ne segu\u00ec lo stesso Baudo ricevette un calcio nel ventre. Lo stesso Appignani ripeter\u00e0 una prodezza analoga al Festival di Sanremo dell'anno dopo."}
{"id": "2091814", "revid": "183114", "url": "https://it.wikipedia.org/wiki?curid=2091814", "title": "Erasmo da Valvason", "text": ""}
{"id": "2091815", "revid": "183114", "url": "https://it.wikipedia.org/wiki?curid=2091815", "title": "Erasmo di Valvason", "text": ""}
{"id": "2091817", "revid": "1872303", "url": "https://it.wikipedia.org/wiki?curid=2091817", "title": "Shortbread", "text": "Lo shortbread \u00e8 un biscotto tipico scozzese, tradizionalmente preparato con una parte di zucchero, due di burro e tre di farina, con l'eventuale aggiunta di altri ingredienti. Il nome \"shortbread\" si riferisce alla particolare friabilit\u00e0 di questo tipo di biscotti (\"short\" \u00e8 un termine in disuso per friabile).\n\u00c8 possibile trovare gli shortbread principalmente in tre formati: gli \"shortbread fingers\", i pi\u00f9 tipici, di forma rettangolare allungata e molto spessi, gli \"shortbread rounds\", di forma rotonda simili agli altri tipi di biscotti, infine i \"petticoat tails\", un grande biscotto unico circolare che viene diviso in spicchi.\nRiferimenti culturali.\nGli shortbread sono originari della Scozia e vengono di norma ad essa associati. Tuttavia sono molto popolari in tutto il Regno Unito. Sono diffusi anche in altri paesi come Danimarca, Irlanda, Svezia e Usa (la variante svedese \u00e8 chiamata \"Dr\u00f6mmar\"). La versione scozzese \u00e8 comunque la pi\u00f9 conosciuta e Walkers Shortbread Ltd \u00e8 il maggiore esportatore di prodotti alimentari di tutta la Scozia.\nNel giorno della Festa dell'Europa 2006 fu scelto per rappresentare il Regno Unito nell'iniziativa Sweet Europe."}
{"id": "2091822", "revid": "1305772", "url": "https://it.wikipedia.org/wiki?curid=2091822", "title": "Precessione (disambigua)", "text": "Il termine precessione fa riferimento al cambiamento di direzione dell'asse di un oggetto in rotazione."}
{"id": "2091830", "revid": "54193", "url": "https://it.wikipedia.org/wiki?curid=2091830", "title": "Crack del 1929", "text": ""}
{"id": "2091831", "revid": "54193", "url": "https://it.wikipedia.org/wiki?curid=2091831", "title": "Crac del 1929", "text": ""}
{"id": "2091838", "revid": "599013", "url": "https://it.wikipedia.org/wiki?curid=2091838", "title": "Lugn\u00e9-Po\u00e8", "text": ""}
{"id": "2091839", "revid": "1272592", "url": "https://it.wikipedia.org/wiki?curid=2091839", "title": "Pedralbes", "text": "Pedralbes \u00e8 un quartiere della citt\u00e0 di Barcellona che fa parte del distretto Les Corts. \nIl quartiere deve il suo nome al monastero di Pedralbes fondato nel 1326 dalla regina Elisenda di Moncada, ed oggi \u00e8 prevalentemente abitato dall'alta borghesia barcellonese."}
{"id": "2091847", "revid": "686936", "url": "https://it.wikipedia.org/wiki?curid=2091847", "title": "Darrick Brown", "text": "Nella NFL.\nNon \u00e8 stato scelto al draft, ma \u00e8 stato ingaggiato dagli Oakland Raiders. Nella stagione 2008 inizia nella squadra delle riserve dei \"Raiders\" e il 25 novembre entra a far parte dei 53 giocatori della squadra titolare. Il 5 settembre dell'anno seguente \u00e8 stato svincolato."}
{"id": "2091861", "revid": "1318658", "url": "https://it.wikipedia.org/wiki?curid=2091861", "title": "Chiesa di Saint-S\u00e9verin", "text": "La chiesa di San Severino (in francese: \"\u00e9glise Saint-S\u00e9verin\") \u00e8 una chiesa gotica di Parigi, situata nel Quartiere latino, sulla \"Rive gauche\", nel V \"arrondissement\"; su di essa insiste la parrocchia \"Saint-S\u00e9verin-Saint-Nicolas\" retta dal clero secolare dell'arcidiocesi di Parigi.\nLa chiesa fa parte di un complesso comprendente anche la casa parrocchiale e un chiostro, antico cimitero parrocchiale.\nDal 1862 \u00e8 monumento storico di Francia.\nStoria.\nLa chiesa attuale sorge nel luogo di un oratorio del VI secolo dedicato a san Martino, nel quale era solito pregare l'eremita san Severino; dopo la sua morte venne eretta una prima chiesa a pianta basilicale. La successiva chiesa romanica, venne ricostruita nel XIII secolo in forme gotiche.\nIn seguito alle distruzioni subite durante la guerra dei Cent'anni restava in piedi solo il campanile e le prime tre campate delle navate. Per opera del canonico d'Estouteville venne ricostruita e ampliata a cinque navate e dotata di vetrate. All'esterno furono aggiunte le \"gargouilles\", particolarmente sporgenti.\nTra il 1489 e il 1495 venne costruito sul terreno acquistato dalla parrocchia il coro con il deambulatorio.\nAnna Maria Luisa d'Orl\u00e9ans, duchessa di Montpensier fece aggiungere una cappella al transetto destro, opera dell'architetto Jules Hardouin Mansart. Nello stesso periodo venne rimaneggiato anche il coro, eliminando le colonnine a fascio sui pilastri, rivestiti da lastre di marmo rosso.\nDopo la Rivoluzione francese la chiesa venne riaperta al culto nel 1803 e fu oggetto di rimaneggiamenti per tutto il XIX secolo.\nDescrizione.\nEsterno.\nLa facciata della chiesa \u00e8 orientata verso ovest ed \u00e8 a salienti, con paramento murario in blocchi di pietra. Nella parte inferiore del prospetto, in corrispondenza della navata centrale interna, si apre un unico portale, con profonda strombatura e ghimberga affiancata da due guglie a pianta quadrata; questo, risalente al XIII secolo, proviene dall'antica chiesa di Saint Pierre-aux-B\u0153ufs, situata sull'\u00cele de la Cit\u00e9 e demolita nel 1837. Nella lunetta, si trova un bassorilievo raffigurante la \"Madonna in trono col Bambino tra due angeli\". Al disopra del portale, vi sono cinque monofore ogivali sormontate da un ballatoio con balaustra scolpita. Sul ballatoio si affaccia un grande finestrone a lunetta a sesto acuto, in gotico flamboyant. La facciata termina con un'alta cuspide triangolare, al centro della quale si apre un oculo circolare, sormontata da una croce in marmo.\nAlla sinistra della facciata, si innalza la torre campanaria a tre ordini: quello inferiore, nel quale si apre un portale con un bassorilievo raffigurante \"San Martino divide il suo mantello con un povero\" nella lunetta; quello mediano, con bifore cieche; quello superiore, all'interno del quale vi \u00e8 la cella campanaria, con una grande bifora su ciascun lato affiancata da due gargolle. Il campanile termina in alto con una copertura a cuspide piramidale.\nSul fianco destro della chiesa, vi sono i resti di un antico chiostro, gi\u00e0 cimitero parrocchiale. Del porticato rimangono poche arcate dei lati orientale e meridionale.\nInterno.\nL'interno della chiesa \u00e8 a cinque navate di otto campate ciascuna con cappelle laterali ed \u00e8 privo del transetto; le quattro navate laterali si ricongiungono intorno all'abside formando un doppio deambulatorio, anch'esso con cappelle laterali.\nLa navata centrale, pi\u00f9 alta e pi\u00f9 grande rispetto alle altre, \u00e8 coperta con volte a crociera. Le pareti laterali seguono uno schema preciso con, sopra le arcate che mettono in comunicazione le navate, un triforio, costituito da due bifore per navata, e dal cleristorio, con bifore nelle prime tre campate e trifore nelle ultime cinque. I pilastri che dividono le due navate laterali, sono caratterizzati dalle teste di angeli situate sui capitelli, aggiunte nel XVI secolo. Il pilastro centrale del deambulatorio ha la particolarit\u00e0 di essere tortile.\nLa navata centrale termina con l'abside poligonale, con basso triforio rinascimentale e cleristorio formato da bifore. All'interno dell'abside si trova il presbiterio, rialzato di alcuni gradini rispetto al resto della chiesa, al centro del quale si trova l'altare maggiore ligneobarocco, alle spalle del quale si trova il tabernacolo.\nAll'interno della chiesa si trovano vetrate gotiche, in particolare una con l\"Albero di Jesse\", a cui se ne aggiungono altre del XIX secolo, tra cui quella raffigurante il \"Martirio di San Giovanni Battista\". Le alte finestre del deambulatorio sono opera moderna (1966) di Jean Bazaine e trattano il tema dei sette sacramenti.\nAnnessa alla chiesa si trova la \"cappella feriale\", dalla particolare pianta ovale, con arredi moderni costituiti dall'altare, dall'ambone, dal tabernacolo e dal crocifisso in bronzo e dalla sede in legno.\nOrgani a canne.\nSulla cantoria in controfacciata, si trova il principale organo a canne della chiesa. Lo strumento \u00e8 stato costruito nel 1961 dal Alfred Kern riutilizzando l'antica cassa lignea del XVIII secolo, opera di Jean Fran\u00e7ois Pichon, che la costru\u00ec nel 1745 per l'organo realizzato da Fran\u00e7ois Dupr\u00e9. L'organo \u00e8 a trasmissione integralmente meccanica ed ha consolle a finestra con quattro tastiere di 56 note ciascuna e pedaliera dritta di 30 note; dispone di 59 registri.\nNei pressi del presbiterio, si trova un secondo organo a canne, costruito nel 1966 da Philippe Hartmann; esso ne sostituisce uno di Charles Bonneau e Louis B\u00e9asse del 1895, caratterizzato da una cassa neogotica e trasferito nel 1954 nella chiesa di Saint-Pair a Ducey. Lo strumento, di 7 registri, \u00e8 a trasmissione meccanica ed ha un'unica tastiera di 56 note e pedaliera dritta di 30 note priva di registri propri e costantemente unita al manuale.\nNella cappella feriale vi \u00e8 un organo positivo a trasmissione meccanica degli anni 1970, opera di Yves Koenig, che possiede 6 registri su unico manuale, senza pedaliera; tale strumento fu realizzato per il direttore d'orchestra Paul Kuentz che lo don\u00f2 alla parrocchia nel 1996."}
{"id": "2091862", "revid": "287204", "url": "https://it.wikipedia.org/wiki?curid=2091862", "title": "Ernest Dowson", "text": "Biografia.\nNato a Lee, sobborgo di Londra, dopo gli studi lavor\u00f2 con il padre nell'azienda di spedizioni di famiglia, senza mai smettere di scrivere; divenne un membro del Rhymers club, dove conobbe W. B. Yeats e Lionel Johnson e frequent\u00f2 i locali della \"music hall\"; inoltre scrisse per alcune riviste di tendenza decadente, come il \"The Yellow Book\" e \"The Savoy\", e si dedic\u00f2 alle traduzioni in francese. Fu amico di Oscar Wilde (che Dowson ammir\u00f2 sempre, tanto da firmarsi a volte \"Dorian\" nelle sue lettere) e del suo gruppo culturale, e le sue opere, come quelle del collega irlandese, diventarono una tipica espressione del movimento del decadentismo inglese, ultima fase della letteratura vittoriana.\nAdelaide Foltinowicz.\nNel 1889, a 22 anni, conobbe una giovanissima ragazza che aveva la met\u00e0 dei suoi anni, circa 11 anni e mezzo, Adelaide \u201cMissie\u201d Foltinowicz (1878-1903), figlia di Joseph, proprietario polacco di un ristorante dove lei lavorava come cameriera assieme ai famigliari e a cui dedic\u00f2 molte poesie. Come costume dell'epoca, decise di chiedere alla famiglia un fidanzamento. Anche se l'et\u00e0 della giovane pare insolita per una promessa di matrimonio anche per l'epoca e alcune allusioni poetiche potrebbero confermarlo, il matrimonio combinato con grande differenza d'et\u00e0 era diffuso per le ragazze e veniva celebrato intorno a 14 anni (ad esempio si vedano i matrimoni di John Ruskin con Effie Gray e quello di Edgar Allan Poe); non si trattava di pedofilia (accusa che graver\u00e0 invece, sempre in maniera postuma e incerta, nei confronti del contemporaneo Lewis Carroll per il suo rapporto con Alice Liddell di 7 anni), ma al massimo di efebofilia o ebefilia, non illegali nell'Ottocento se eterosessuali. Dowson ebbe con Adelaide un rapporto esclusivamente amichevole (come del resto con la sua famiglia), platonico e occasionalmente poetico-romantico, considerandola la sua musa ispiratrice. Sono note le sue frequentazioni anche con donne adulte, perlopi\u00f9 prostitute. In una lettera del 1891 Dowson afferma la volont\u00e0 di sposarsi e nel 1893, quando lei era in grado di consumare le nozze (14 anni), chiese ufficialmente la mano di Adelaide alla signora Foltinowicz, madre della ragazza; vedendosi rifiutato dalla famiglia, cadde nello sconforto. Il padre, deceduto poco dopo, promise invece in sposa lo stesso anno Adelaide ad un sarto che viveva da tempo in affitto sopra il locale della famiglia; questo a causa della pessima situazione finanziaria dei Dowson e la pessima salute di Ernest; le nozze col sarto avverranno nel 1897 al compimento dei 19 anni; Adelaide morir\u00e0 giovanissima nel 1903 a soli 25 anni, tre anni dopo Dowson. Il poeta cadde dal 1893 in una profonda depressione per il rifiuto subito dai Foltinowicz. Si pensa che Adelaide, assieme ad una prostituta che Dowson frequentava, sia l'ispiratrice della lirica di questo periodo \"Non sum qualis eram bonae sub regno Cynarae\" (\"Pi\u00f9 non siamo quali sotto il regno della bella Cynara\"), un'adorazione mistica della giovinezza che svanisce, sotto l'apparenza di un canto per l'amore finito, in puro stile estetista. Il matrimonio di Adelaide fu il colpo finale per la salute mentale del poeta.\nDopo le vicende del mancato idillio d'amore, i disturbi psichici di Dowson peggiorarono, aggravandosi alla morte del padre avvenuta nell'agosto del 1894, per tubercolosi o per overdose da idrato di cloralio che usava come antidolorifico e sonnifero, e il suicidio della madre, anch'ella malata e impiccatasi nel 1895. \nDa anni soffriva anche lui di tubercolosi, nonch\u00e9 di disturbo bipolare: alternava un carattere timido e mite, schivo, assai diverso da quello chiassoso e sociale di Wilde almeno prima del processo, e linguaggio delicato, con atteggiamenti irruenti, passioni totali, e anche un pesante gergo da taverna quando era sotto l'effetto di alcol; Dowson cominci\u00f2 infatti ad abusare in gran quantit\u00e0 di sostanze come hashish, assenzio e altre bevande alcoliche, in un lento declino psicofisico; pur continuando a scrivere, in particolare liriche vicine allo stile dei \"poeti maledetti\" come Paul Verlaine, la sua vita and\u00f2 in sfacelo. \nNel 1897 Dowson si rec\u00f2 brevemente in Francia, per visitare Wilde appena uscito di prigione dopo la condanna per omosessualit\u00e0 subita in Gran Bretagna nel 1894 a causa della relazione illecita con Lord Alfred Douglas, e che viveva allora in miseria a Berneval-le-Grand. In questo periodo Dowson visse per la maggior parte del tempo nei dintorni di Parigi, tornando saltuariamente in Inghilterra, e viveva traducendo in inglese opere di \u00c9mile Zola, Honor\u00e9 de Balzac, Voltaire, Verlaine e altri, oltre che scrivendo sul giornale parigino \"The Savoy\".\nMorte e posterit\u00e0.\nL'ultimo periodo lo pass\u00f2 in compagnia di Robert Sherard (gli altri suoi amici erano morti o caduti in disgrazia come Wilde), amico comune con Wilde e Douglas e che come Douglas in seguito sar\u00e0 noto come pubblicista antisemita, che lo trov\u00f2 senza un soldo e gravemente malato in un \"wine bar\" francese e lo riport\u00f2 a Londra nel 1899, a vivere nel suo cottage alla periferia della capitale; tent\u00f2 di salvare l'amico come aveva fatto Theodore Watts-Dunton con Algernon Swinburne ma non vi riusc\u00ec. \nIn casa di Sherard, abusando di alcol, Dowson finir\u00e0 con l'uccidersi, morendo a circa 32 anni. La precisa causa della morte non \u00e8 chiara dato che non fu eseguita autopsia: alcuni pensano sia morto per la tubercolosi, altri in conseguenza dell'elevato tasso alcoolico nel sangue, quindi per intossicazione da alcol e coma etilico, oppure per epatite alcolica; o ancora per cirrosi epatica, seguita da encefalopatia o rottura di varici esofagee (da cirrosi e tisi); la morte avvenne improvvisa mentre si trovava a casa di Sherard nel quartiere londinese di Catford nel febbraio 1900. \nSherard lasci\u00f2 questa testimonianze della morte di Dowson, riportate dai biografi: \u00abEgli non si rese conto che stava per morire, ed era pieno di progetti per il futuro, quando pensava che le 600 sterline, che avrebbe dovuto ricevere dalla vendita di alcune propriet\u00e0 gli avrebbero dato una nuova occasione: inizi\u00f2 a leggere Dickens, che non aveva mai letto prima, con singolare zelo. L'ultimo giorno della sua vita, si mise a sedere parlando animatamente fino alle cinque del mattino. Nel momento stesso della morte, non sapeva che stava morendo. Cerc\u00f2 di tossire senza riuscirci e il cuore si ferm\u00f2 in silenzio\u00bb. \nAlla notizia della sua morte, Wilde, in esilio a Parigi, cos\u00ec comment\u00f2 amaramente: \"\u00abUn povero, ferito, meraviglioso compagno, ecco quello che era, una tragica riproduzione di tutta la poesia tragica, come un simbolo, come una scena. Spero che sulla sua tomba vengano lasciate foglie di alloro, ma anche di ruta e mirto, perch\u00e9 sapeva cos'era l'amore\u00bb\".\nEssendosi qualche anno prima convertito al cattolicesimo, Ernest Dowson venne sepolto nel settore cattolico del Brockley and Ladywell Cemeteries, a Londra. La sua morte e quelle di poco successive dello stesso Oscar Wilde (deceduto di meningite il 29 novembre 1900 assistito da diversi amici tra cui Robert Ross) e della regina Vittoria (1901) segnarono la fine simbolica e reale dell'epoca e della cultura vittoriana. Nel 2010 la sua tomba, in stato di abbandono, vandalizzata, coperta di foglie e con una bottiglia di assenzio vuota lasciata da un ammiratore, \u00e8 stata sostituita da una nuova lapide e da una sepoltura moderna di forma rettangolare con incise tra l'altro due strofe della sua poesia pi\u00f9 celebre, \"Vitae summa brevis\"; ci\u00f2 \u00e8 stato reso possibile da una pubblica sottoscrizione. In seguito alla scopertura della lapide si \u00e8 svolta una cerimonia religiosa nella cappella del cimitero e una pubblica commemorazione per i 143 anni dalla nascita del poeta vittoriano. Lo stesso anno numerose iniziative nel Regno Unito gli avevano reso omaggio per i 110 anni dalla morte, a febbraio. \nL'opera di Dowson \u00e8 stata rivalutata col tempo, seppur la sua produzione non sia ampia. Al decesso, cos\u00ec aveva commentato Arthur Symons, poeta e critico che lo apprezzava:\nOpere.\nLista di poesie.\nFra le sue numerose poesie si ricordano:"}
{"id": "2091866", "revid": "228587", "url": "https://it.wikipedia.org/wiki?curid=2091866", "title": "Melmoth", "text": ""}
{"id": "2091867", "revid": "228587", "url": "https://it.wikipedia.org/wiki?curid=2091867", "title": "Sebastian Melmoth", "text": ""}
{"id": "2091878", "revid": "228587", "url": "https://it.wikipedia.org/wiki?curid=2091878", "title": "Charles Wyndham", "text": ""}
{"id": "2091879", "revid": "1429175", "url": "https://it.wikipedia.org/wiki?curid=2091879", "title": "Charles Wyndham (attore)", "text": "Biografia.\nFiglio di un medico, intraprese la carriera del padre nella citt\u00e0 di Dublino dove si laure\u00f2. Appassionato di teatro, si dedic\u00f2 alla recitazione. Fece il suo debutto a Londra, recitando nel 1862 a fianco della famosa attrice Ellen Terry.\nScoppiata in America la guerra di secessione, venne arruolato come medico. Rimase sotto le armi sino al novembre del 1864. Abbandonata definitivamente la carriera militare, ritorn\u00f2 a recitare in teatro. Conobbe Oscar Wilde, di cui divenne amico.\nNominato cavaliere nel 1902, anni dopo, nel 1916, si spos\u00f2 con Mary Moore.\nMor\u00ec nel 1919, vittima dell'influenza spagnola."}
{"id": "2091883", "revid": "37401", "url": "https://it.wikipedia.org/wiki?curid=2091883", "title": "Bomba di via Palestro", "text": ""}
{"id": "2091885", "revid": "122178983", "url": "https://it.wikipedia.org/wiki?curid=2091885", "title": "Festival di Cannes 1999", "text": "La 52\u00aa edizione del Festival di Cannes si \u00e8 svolta a Cannes dal 12 al 23 maggio 1999.\nLa madrina della manifestazione \u00e8 stata l'attrice britannica Kristin Scott Thomas.\nLa giuria presieduta dal regista canadese David Cronenberg ha assegnato la Palma d'oro per il miglior film a \"Rosetta\" di Jean-Pierre e Luc Dardenne."}
{"id": "2091887", "revid": "183114", "url": "https://it.wikipedia.org/wiki?curid=2091887", "title": "Erasmo da Valvasone", "text": ""}
{"id": "2091888", "revid": "135491", "url": "https://it.wikipedia.org/wiki?curid=2091888", "title": "Repulsion (film)", "text": ""}
{"id": "2091902", "revid": "1546219", "url": "https://it.wikipedia.org/wiki?curid=2091902", "title": "Born &amp; Raised", "text": "Born &amp; Raised \u00e8 il secondo album di studio della cantante tedesca Joy Denalane, uscito per Nesola Records e Four Music l'11 agosto del 2006 in Germania. Prodotto da No I.D., Jake One, BAB Gardeat e da Max Herre (produttore esecutivo) contiene alcune collaborazioni con artisti americani del calibro dei rappers Lupe Fiasco e Raekwon e del cantante Governor. L'album ha raggiunto il secondo posto nella \"Media Control\" album chart, segnando il pi\u00f9 grande successo di classifica fino a quel momento per la cantante tedesca. Dall'album furono estratti quattro singoli: \"Let Go\", la cover di \"Heaven or Hell\", di e con Raekwon, \"Sometimes Love\" e \"Change\"."}
{"id": "2091904", "revid": "122871314", "url": "https://it.wikipedia.org/wiki?curid=2091904", "title": "Sight &amp; Sound", "text": "Sight &amp; Sound \u00e8 una rivista cinematografica britannica pubblicata dal British Film Institute.\nStoria editoriale.\nPubblicata per la prima volta nel 1932, dal 1934 direttamente ad opera del British Film Institute, la rivista ha avuto periodicit\u00e0 trimestrale, a parte un breve periodo come mensile negli anni cinquanta, fino al 1991, quando \u00e8 stata unita ad un'altra pubblicazione del BFI, il \"Monthly Film Bulletin\", diventando stabilmente mensile.\nClassifiche.\nA partire dal 1952, \"Sight &amp; Sound\" conduce ogni dieci anni un sondaggio tra autorevoli critici cinematografici di tutto il mondo per compilare una lista dei miglior film di tutti i tempi, che permette di valutare l'evoluzione dell'opinione critica e la resistenza alla prova del tempo dei film presi in considerazione. \nDal 1992 alla lista compilata attraverso i voti dei critici ne \u00e8 stata affiancata un'altra basata sulle preferenze espresse da importanti registi cinematografici.\nL'autorevole critico statunitense del \"Chicago Sun-Times\" Roger Ebert l'ha definito l'unico, tra innumerevoli sondaggi simili, ad essere rispettato e preso sul serio nell'ambiente cinematografico.\nTra i registi che hanno partecipato nel 2012 sono Quentin Tarantino, Martin Scorsese, Ken Loach, Francis Ford Coppola, ma anche Guy Maddin e Cyrus Frisch.\nTop Ten 2002.\nIl sondaggio, reso noto sul numero di settembre 2002, ha raccolto i contributi di 145 critici e 108 registi.\nComplessivamente sono stati indicati ben 885 titoli diversi.\nTrenta film chiave del decennio 2000-2009.\nSul numero di febbraio 2010 \u00e8 stata pubblicata una lista di trenta titoli rappresentativi del cinema del primo decennio del XXI secolo."}
{"id": "2091909", "revid": "767487", "url": "https://it.wikipedia.org/wiki?curid=2091909", "title": "Governor", "text": ""}
{"id": "2091914", "revid": "106869010", "url": "https://it.wikipedia.org/wiki?curid=2091914", "title": "Olga Pall", "text": ", a sua volta sciatrice alpina di alto livello.\nBiografia.\nSpecialista della velocit\u00e0 , Olga Pall ottenne il suo primo risultato di rilievo in Coppa del Mondo il 18 gennaio 1967 sulle nevi di Schruns giungendo 6\u00aa in discesa libera.\nL'anno seguente conquist\u00f2 la prima vittoria, nonch\u00e9 primo podio nel circuito, a Bad Gastein nella discesa libera del 17 gennaio; partecip\u00f2 quindi ai X Giochi olimpici invernali di , sua unica presenza olimpica, conseguendo la medaglia d'oro nella discesa libera, valida anche ai fini dei Mondiali 1968, e piazzandosi 5\u00aa nello slalom gigante, 9\u00aa nello slalom speciale e 5\u00aa nella combinata (disputata in sede olimpica ma valida solo ai fini iridati). A fine stagione si aggiudic\u00f2 anche la Coppa del Mondo di discesa libera, a pari merito con la francese Isabelle Mir.\nIl 31 gennaio 1969 sal\u00ec per l'ultima volta sul podio in Coppa del Mondo vincendo la discesa libera di Sankt Anton am Arlberg; l'ultimo piazzamento della sua attivit\u00e0 agonistica fu il 5\u00ba posto ottenuto nella discesa libera di Coppa del Mondo disputata a Bad Gastein il 15 gennaio dell'anno successivo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:DH = discesa libera"}
{"id": "2091915", "revid": "115700789", "url": "https://it.wikipedia.org/wiki?curid=2091915", "title": "Giovanni Battista Manni", "text": "Fu uno fra gli architetti napoletani pi\u00f9 attivi della seconda met\u00e0 del Seicento e dell'inizio del Settecento. Una prima notizia del Manni come ingegnere risale al 1681, quando egli esegu\u00ec una copia del disegno della facciata di Cosimo Fanzago della chiesa della Certosa di San Martino per ordine dei monaci certosini. A Napoli fu attivo specie nelle opere di ricostruzione dopo il terremoto del 5 giugno 1688, nello stesso anno si occup\u00f2, fino al successivo decennio, di portare a compimento il Pio Monte della Misericordia, gi\u00e0 iniziato a met\u00e0 del secolo da Francesco Antonio Picchiatti, suo maestro. Suoi sono i progetti della Chiesa del Divino Amore e il completamento delle chiese della Croce di Lucca e di quella di San Giuseppe delle Scalze e inoltre Manni \u00e8 autore di un documento reale datato 1679 dove sono disegnate tutte le planimetrie degli edifici sacri appartenenti all'ordine di Malta di Capua, Salerno e altre citt\u00e0 del regno.\nNel 1688 venne chiamato dal conte Marzio Carafa per progettare il nuovo centro abitato di Cerreto Sannita, a seguito delle distruzioni causate dal terremoto. Il progetto urbanistico redatto dall'ingegnere, impostato su di un impianto regolare, avvenne due secoli dopo quello di Pienza e cinque anni prima quello di Noto. Il Manni vi progett\u00f2 anche la Collegiata e le Carceri. Sul finire del XVII secolo fu attivo presso la chiesa di San Sebastiano Martire a San Sebastiano al Vesuvio, dove progett\u00f2 la cupola in stile nettamente fanzaghiano. Dal 1694 al 1700 fu impegnato nei lavori di ristrutturazione di Palazzo Cellamare su ordine del principe di Cellamare e duca di Giovinazzo Antonio Giudice. \nAnche il figlio Costantino Manni divenne architetto, ingegnere del Regno e tavolario del Sacro Regio Consiglio. Nella sua tenuta agricola di San Sebastiano al Vesuvio, sullo stile paterno, progett\u00f2 la cappella gentilizia dedicata a San Vito Martire. Fu consacrata nel 1744 dal figlio sacerdote don Giuseppe Manni."}
{"id": "2091916", "revid": "314905", "url": "https://it.wikipedia.org/wiki?curid=2091916", "title": "Renaud de Montauban", "text": ""}
{"id": "2091917", "revid": "237545", "url": "https://it.wikipedia.org/wiki?curid=2091917", "title": "Durendala", "text": ""}
{"id": "2091919", "revid": "124801622", "url": "https://it.wikipedia.org/wiki?curid=2091919", "title": "Finalmente una favola", "text": "Finalmente una favola \u00e8 un film TV, diretto da Gianfrancesco Lazotti, andato in onda marted\u00ec 25 novembre 2008 alle ore 21.10 su Canale 5. \u00c8 tratto dalla quasi omonima sitcom \"Finalmente soli\".\nTrama.\nI coniugi Mantelli, Gigi (Gerry Scotti) e Alice (Maria Amelia Monti) tamponano una giovane coppia, Lorenzo (Eros Galbiati) e Gioia (Chiara Mastalli). Siccome la ragazza sta per partorire, Gigi e Alice si offrono di accompagnarli subito in ospedale, dove scoprono che i neogenitori vivono con soli 1200 euro al mese, cos\u00ec decidono di aiutarli economicamente.\nVedere come vive una coppia di precari fa riflettere Gigi e Alice che pensano di poter sperimentare uno stile di vita economicamente pi\u00f9 oculato con i propri figli Ricky (Eugenio Battaglia) e Niki (Marta Gori Battezzato), proprio quando il Natale \u00e8 alle porte. Parallelamente i Mantelli vivranno altre situazioni economiche spiacevoli, come una truffa ai danni della nonna Wanda (Rosalina Neri) e un fido bancario ma, come in tutte le favole che si rispettino, arriva il lieto fine: la famiglia riesce ad arrivare a fine mese, reinventandosi dei lavori (Gigi, ad esempio, diventa un cuoco) e rinunciando alle spese superflue. I due ragazzi, invece, dopo aver ricevuto una somma di 3000 euro per comprare una macchina usata, dilapidano l'intero capitale, visto che una cifra del genere non l'avevano mai vista e si concedono un giro in mongolfiera con atterraggio all'Arena Civica precedentemente affittata, dove ad attenderli c'\u00e8 un catering molto costoso ma qui arriva il colpo di scena: il ristorante che ha effettuato la consegna del catering \u00e8 proprio quello dove hanno lavorato Gigi e Alice e i coniugi, alla vista dei ragazzi, ci rimangono male e se ne vanno. La sera di Natale per\u00f2 riserva una dolce sorpresa alla famiglia Mantelli, mentre stanno scartando i regali, suonano alla porta e cominciano ad arrivare un po' di persone: le prime due sono Spartaco, insieme all'amica di Ricky e, mentre il giovane Mantelli scambia effusioni insieme alla ragazza, il portinaio chiede a Gigi del panettone; poco dopo arrivano anche Lorenzo e Gioia insieme al piccolo Luigino, il quale comunicano loro che la banca ha sbloccato il fido e che cos\u00ec potranno restituire il denaro. Sentendo questa notizia, Gigi decide di perdonare i due ragazzi e Alice apre lo spumante per festeggiare: tutti bevono dal loro fl\u00fbte e Spartaco si sente male e sviene perch\u00e9 ha bevuto in quello dove Alice ci aveva messo del detersivo."}
{"id": "2091921", "revid": "93556", "url": "https://it.wikipedia.org/wiki?curid=2091921", "title": "NBA All-Star Weekend 1985", "text": "L'NBA All-Star Weekend 1985, svoltosi a Indianapolis, vide la vittoria finale della Western Conference sulla Eastern Conference per 140 a 129.\nRalph Sampson, degli Houston Rockets, fu nominato MVP della partita. Dominique Wilkins, degli Atlanta Hawks, si aggiudic\u00f2 l'NBA Slam Dunk Contest.\nPer la prima volta nella storia dell'All-Star Game prese parte alla partita un giocatore non statunitense: il nigeriano Hakeem Olajuwon."}
{"id": "2091922", "revid": "4711", "url": "https://it.wikipedia.org/wiki?curid=2091922", "title": "NBA All-Star Game 1985", "text": ""}
{"id": "2091923", "revid": "599013", "url": "https://it.wikipedia.org/wiki?curid=2091923", "title": "Jean-Daniel D\u00e4twyler", "text": "\u00c8 fratello di Michel e zio di C\u00e9line, a loro volta sciatori alpini di alto livello.\nBiografia.\nDiscesista puro e originario di Villars-sur-Ollon, Jean-Daniel D\u00e4twyler ottenne il suo primo risultato di rilievo in carriera il 14 gennaio 1967 piazzandosi terzo nella gara di Coppa del Mondo disputata sul difficile tracciato della Lauberhorn a Wengen in Svizzera, dietro ai francesi Jean-Claude Killy e L\u00e9o Lacroix.\nVenne convocato per i X Giochi olimpici invernali di , in Francia, dove si aggiudic\u00f2 la medaglia di bronzo della discesa libera valida anche ai fini dei Mondiali 1968.\nL'anno seguente sulla Saslong della Val Gardena, in Italia, conquist\u00f2 il primo successo in Coppa del Mondo, vittoria che ripet\u00e9 il 29 gennaio 1971 a Meg\u00e8ve in Francia.\nOttenne l'ultimo podio, nonch\u00e9 ultimo piazzamento della sua attivit\u00e0 agonistica, il 26 febbraio 1972 giungendo terzo nella discesa libera di Coppa del Mondo disputata a Crystal Mountain (Stati Uniti), alle spalle del tedesco occidentale Franz Vogler e dello svizzero Bernhard Russi.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2091925", "revid": "339392", "url": "https://it.wikipedia.org/wiki?curid=2091925", "title": "RAI due", "text": ""}
{"id": "2091926", "revid": "1543377", "url": "https://it.wikipedia.org/wiki?curid=2091926", "title": "Paddy Chayefsky", "text": "Tra i suoi lavori pi\u00f9 influenti ed importanti ci fu il film \"Quinto Potere\", diretto da Sidney Lumet nel 1976."}
{"id": "2091928", "revid": "671029", "url": "https://it.wikipedia.org/wiki?curid=2091928", "title": "Coppa Spengler 2008", "text": "L'82\u00aa edizione della Coppa Spengler si \u00e8 svolta dal 26 dicembre al 31 dicembre 2008 alla Vaillant Arena di Davos, in Svizzera. La squadra vincitrice \u00e8 stata l'Dynamo Mosca, la quale si \u00e8 imposta in finale sul Team Canada con il punteggio di 5-3."}
{"id": "2091931", "revid": "290948", "url": "https://it.wikipedia.org/wiki?curid=2091931", "title": "Coevoluzione", "text": "La coevoluzione \u00e8 il processo di evoluzione congiunto di due o pi\u00f9 specie appartenenti alla stessa comunit\u00e0 che interagiscono tra loro tanto strettamente al punto da costituire ciascuna un forte fattore selettivo per l'altra (o le altre), col risultato di influenzarsi vicendevolmente.\nIl rapporto che lega le specie in coevoluzione pu\u00f2 essere sia di tipo predatorio (preda e predatore), che parassitico (ospite e parassita), che simbiotico (ospite e simbionte).\nNel caso di rapporto predatorio la specie predatrice tender\u00e0 ad evolversi sviluppando sempre pi\u00f9 le caratteristiche che le consentono di cacciare efficacemente (ad esempio: velocit\u00e0, artigli pi\u00f9 acuminati, chele pi\u00f9 grosse, ecc.), mentre la specie preda tender\u00e0 a sviluppare le difese che le consentono di sfuggire alla predazione (ad esempio: velocit\u00e0, mimetismo, guscio pi\u00f9 robusto).\nUn'estensione del concetto di coevoluzione, allargando il campo di analisi anche all'ambiente fisico oltre che alle specie biologiche, \u00e8 la cosiddetta ipotesi Gaia.\nTalvolta tale concetto pu\u00f2 essere utilizzato in un'accezione analoga ma differente: si parla di coevoluzione anche nel caso di evoluzione di aspetti culturali in stretta relazione interdipendente con l'evoluzione biologica. Ad esempio dal momento in cui i primi ominidi hanno iniziato a padroneggiare l'uso del fuoco per cuocere il cibo (evoluzione culturale) la struttura ossea si \u00e8 coevoluta con una riduzione delle dimensioni e dell'inclinazione della mascella (aspetto biologico); di pari passo la cassa cranica ha avuto modo di evolversi verso una maggiore ampiezza, con conseguente ampliamento delle capacit\u00e0 cerebrali e culturali.\nUn tipo di coevoluzione \u00e8 la corsa agli armamenti evolutiva."}
{"id": "2091932", "revid": "729019", "url": "https://it.wikipedia.org/wiki?curid=2091932", "title": "Stazione di Yoyogi", "text": "La \u00e8 una stazione ferroviaria di Tokyo, si trova a Shibuya, \u00e8 raggiunta sia da linee ferroviarie normali che da linee ferroviarie metropolitane.\nStoria.\nla stazione fu inaugurata il 23 settembre 1906 come una stazione privata situata sulla linea Ch\u016b\u014d. Solo una settimana dopo l'impianto fu nazionalizzato ad opera delle Ferrovie Nazionali Giapponesi. Nel 2000 anche la Linea \u014cedo fu fatta passare per questa stazione.\nStruttura.\nStazione JR.\nLa stazione \u00e8 servita dalla linea Yamanote e dalla Ch\u016b\u014d-S\u014dbu, con 4 binari totali serviti da due banchine laterali e una centrale a isola. \nStazione Toei.\nLa stazione della metropolitana si trova sottoterra, servita da due binari con una banchina a isola centrale.\nLa stazione \u00e8 servita dalla linea Yamanote e dalla Ch\u016b\u014d-S\u014dbu, con 4 binari totali serviti da due banchine laterali e una centrale a isola. "}
{"id": "2091943", "revid": "599013", "url": "https://it.wikipedia.org/wiki?curid=2091943", "title": "Catacombe di San Zotico", "text": "La catacomba di San Zotico \u00e8 una catacomba di Roma, posta al X miglio dell'antica via Labicana. Attualmente si trova in un'area a fianco di via Nicolosi, nella zona della Borghesiana.&lt;br&gt;\nLe catacombe risalgono alla fine del III secolo e sono legate alla memoria dei santi Zotico e Amanzio dei quali il \"dies natilis\" \u00e8 fissato al 10 febbraio nel \"Martyrologium Hieronymianum\". All'inizio dell'VIII secolo, ai due martiri vengono associati anche quelli di Ireneo e Giacinto.\nStoria.\nLa catacomba di San Zotico fu scoperta agli inizi del Settecento. Un restauro, organizzato dalla Pontificia commissione di archeologia sacra, in collaborazione con la Soprintendenza Archeologica di Roma e la cattedra di Archeologia Cristiana dell'Universit\u00e0 degli Studi di Roma Tor Vergata \u00e8 stato organizzato alla fine del ventesimo secolo.\nLo scavo.\nLo scavo \u00e8 stato condotto insieme all'\u00e9quipe di studenti della II Universit\u00e0 di Roma e dei dottorandi del Pontificio Istituto che si occuparono della sezione ipogea e dei cubicoli intorno ai sepolcri dei martiri, riconoscibili grazie alle pitture e alle decorazioni tombali di squisita fattura.\nLo scavo, iniziato nell'estate del 1998, ha portato alla luce resti di diversi sostrati sociali e cronologici, vista anche la presenza di \"firme\" da parte dei rifugiati durante i recenti conflitti mondiali.\nTurismo.\nLe catacombe e la basilica costruita nel terreno annesso non sono aperte al pubblico, ma per visitarle occorre il permesso della Sovrintendenza nonch\u00e9 del Pontificio istituto di Archeologia Cristiana."}
{"id": "2091945", "revid": "110157", "url": "https://it.wikipedia.org/wiki?curid=2091945", "title": "Diocesi di G\u00f3mez Palacio", "text": "La diocesi di G\u00f3mez Palacio (in latino: \"Dioecesis Gomez-Palaciensis\") \u00e8 una sede della Chiesa cattolica in Messico suffraganea dell'arcidiocesi di Durango appartenente alla regione ecclesiastica Vizcaya-Pacifico. Nel 2019 contava 508.260 battezzati su 635.300 abitanti. \u00c8 retta dal vescovo Jorge Estrada Sol\u00f3rzano.\nTerritorio.\nLa diocesi comprende 11 comuni nella parte orientale dello stato messicano di Durango: G\u00f3mez Palacio, Lerdo, San Juan de Guadalupe, General Sim\u00f3n Bolivar, Santa Clara, Nazas, San Luis del Cordero, San Pedro del Gallo, Tlahualilo, Mapim\u00ed e parte del comune di Cuencam\u00e9.\nSede vescovile \u00e8 la citt\u00e0 di G\u00f3mez Palacio, dove si trova la cattedrale di Nostra Signora di Guadalupe.\nIl territorio si estende su una superficie di 27.405\u00a0km\u00b2 ed \u00e8 suddiviso in 39 parrocchie, raggruppate in 5 decanati: San Juan Pablo II, Antonio L\u00f3pez Avi\u00f1a, Laguna-Lerdo, Regina Coeli, San Juan Mar\u00eda Vianney.\nStoria.\nLa diocesi \u00e8 stata eretta il 25 novembre 2008 con la bolla \"Metropolitanae Ecclesiae\" di papa Benedetto XVI, ricavandone il territorio dall'arcidiocesi di Durango.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 635.300 persone contava 508.260 battezzati, corrispondenti all'80,0% del totale."}
{"id": "2091949", "revid": "1793900", "url": "https://it.wikipedia.org/wiki?curid=2091949", "title": "Mount Washington Hotel", "text": "Il Mount Washington Hotel si trova a Carroll, nella localit\u00e0 di Bretton Woods, nel New Hampshire. Fu costruito all'inizio del 1900 su progetto dell'architetto Charles Alling Gifford; l'architetto scelse uno stile neorinascimentale-neocoloniale e si serv\u00ec della collaborazione di oltre 250 artigiani italiani per stucchi, intagli e decorazioni. L'Hotel apr\u00ec ufficialmente nel 1902. \nLa fama del lussuoso fondaco deriva dal fatto che qui, nel 1944, vennero firmati gli Accordi di Bretton Woods, siglati quando ancora la seconda guerra mondiale non era terminata, e che sancirono la stipula di accordi internazionali tra gli stati industrializzati del pianeta oltre che la nascita della Banca Mondiale. \nL'Hotel \u00e8 uno dei pochi rimasti in cui si \u00e8 scelto di mantenere la struttura originale, nonostante le difficolt\u00e0 che questo comporti in relazione alla fruizione e alle necessit\u00e0 moderne. Nel 1986 \u00e8 stato dichiarato luogo di interesse storico dal National Historic Landmark.\nL'edificio \u00e8 stato usato come set di un episodio della serie televisiva \"Ghost Hunters\"."}
{"id": "2091953", "revid": "75435", "url": "https://it.wikipedia.org/wiki?curid=2091953", "title": "Madre di Ges\u00f9", "text": ""}
{"id": "2091959", "revid": "20358652", "url": "https://it.wikipedia.org/wiki?curid=2091959", "title": "L\u00e9gion \u00e9trang\u00e8re", "text": ""}
{"id": "2091960", "revid": "110547590", "url": "https://it.wikipedia.org/wiki?curid=2091960", "title": "Giovanni Bertone", "text": "Biografia.\nSesto di sette fratelli, Giovanni era nato in una famiglia contadina della provincia cuneese, proprietaria a Mondov\u00ec di un fondo agricolo in contrada Bertone. Fin da giovanissimo manifest\u00f2 la propria insofferenza per il lavoro nei campi e, parimenti, una forte inclinazione alla meccanica. Nel 1904 riusc\u00ec a farsi assumere come apprendista dal mastro carradore Verrua che aveva a Mondov\u00ec un'officina per la costruzione e riparazione di carri agricoli. Vi rimase per due anni, specializzandosi nella costruzione delle ruote in legno e nella difficile arte di applicare alla struttura in legno i cerchi e i mozzi in ferro, lavorato a caldo.\nNel 1907 si trasfer\u00ec a Torino, dove insegnava sua sorella. La Torino di quegli anni era il maggior centro italiano per quanto riguardava la giovane industria automobilistica. Basti pensare che neppure un decennio prima era stata fondata la Fiat e stavano fiorendo anche altre Case automobilistiche, oltre ai primi carrozzieri italiani, come Marcello Alessio, che iniziavano a occuparsi di autovetture.\nDopo poco tempo, grazie alle sue competenze, Giovanni Bertone venne assunto dalla Diatto, dove rimase per cinque anni, potendo comprendere a fondo l'intero processo produttivo di un'autovettura. Sempre in quel periodo contrasse matrimonio con Carolina, energica donna della borghesia torinese che gli sar\u00e0 di sostegno e aiuto per tutta la vita.\nIl 1912 fu l'anno in cui si mise in proprio. Bertone prese in affitto una tettoia in via Villarbasse e inizi\u00f2 a lavorare per la SPA e per la Lancia. Il suo lavoro consisteva principalmente nel realizzare l'intelaiatura verticale in legno, fissata ai longheroni dell'autotelaio, che fungevano da ossatura della carrozzeria. Nello stesso anno nacque la primogenita, Maddalena. Gi\u00e0 nei primissimi tempi la moglie di Giovanni entr\u00f2 nell'officina del marito per occuparsi del settore amministrativo. Il lavoro era duro, ma dava grandi soddisfazioni e la clientela apprezz\u00f2 molto il lavoro svolto dall'officina di Bertone, tanto da invogliarlo a cercare un posto pi\u00f9 grande dove trasferire la sua attivit\u00e0.\nIn quel periodo nacque il secondogenito, Nuccio, che qualche decennio pi\u00f9 tardi prender\u00e0 in mano le redini dell'azienda. Tutto procedeva alla meraviglia, ma ad interrompere la crescita della neonata azienda intervenne la Prima guerra mondiale. Giovanni Bertone fu costretto a ritornare alla Diatto e pot\u00e9 occuparsi della sua attivit\u00e0 solo nel poco tempo libero.\nAl termine del conflitto, Giovanni torn\u00f2 a dedicarsi completamente alla sua officina, dimostrando competenza, abilit\u00e0 e seriet\u00e0. In brevissimo tempo l'officina di Bertone diventat\u00f2 una vera e propria azienda, con importanti commesse dalle principali case automobilistiche torinesi.\nAnche in quel periodo, l'azienda di Bertone vide la moglie Carolina sempre nel settore amministrativo e contabile, mentre il giovanissimo Nuccio cominciava anch'esso a frequentare l'officina del padre e a farvi esperienza.\nNel 1934, Giovanni Bertone trasfer\u00ec la sua attivit\u00e0 in Corso Peschiera 221, presso uno stabilimento di 3000 mq, dove pot\u00e9 contare su 150 dipendenti.\nLa fervida attivit\u00e0 dell'azienda di Giovanni diede una grande serenit\u00e0 alla famiglia. Persino il giovane Nuccio cominci\u00f2 a proporre alcuni suoi lavori sulla base di alcune autovetture.\nIn seguito arriv\u00f2 la Seconda guerra mondiale e nuovi anni di buio e di difficolt\u00e0. Al termine del conflitto, Giovanni Bertone, oramai sessantunenne, lasci\u00f2 la conduzione dell'attivit\u00e0 al figlio Nuccio, il quale avrebbe onorato degnamente il nome del padre.\nGiovanni Bertone mor\u00ec nel 1972 all'et\u00e0 di 88 anni."}
{"id": "2091969", "revid": "112752145", "url": "https://it.wikipedia.org/wiki?curid=2091969", "title": "Esistenzialismo ateo", "text": "Con l'espressione esistenzialismo ateo si indica un indirizzo esistenzialistico che esclude elementi trascendentali, metafisici o religiosi dal suo orizzonte, e ci\u00f2 per quanto esso condivida con l'esistenzialismo religioso (tipico in Kierkegaard), l'elemento di angoscia e scacco per la finitudine umana e per i suoi limiti.\nCaratteristica \u00e8 in esso l'assenza di qualsiasi \"referente\" trascendente l'esistenza stessa. L'esistenzialismo ateo \u00e8 quindi un indirizzo filosofico autonomo, tanto lontano dall'esistenzialismo religioso oppure da quello neo-metafisico (Heidegger) quanto vicino all'ateismo filosofico.\nStoria.\nAntichit\u00e0.\nDa un punto di vista storico l'origine di un esistenzialismo ateo pu\u00f2 essere colta gi\u00e0 nella poesia di Lucrezio, che in numerosi passi del \"De rerum natura\" evoca problemi e stati d'animo tipici dell'esistenzialismo moderno. Si legge nel Libro III: \nNel Libro IV i passaggi esistenzialistici sono parecchi, ad esempio il seguente: \nAncora nel Libro V: \nMondo moderno.\nUn atteggiamento di esistenzialismo ateo molto netto pu\u00f2 essere colto, nel XIX secolo, in Giacomo Leopardi in numerosi passaggi dei suoi \"Canti\". Il grande poeta di Recanati ha dichiarato in pi\u00f9 occasioni il suo ateismo e nello stesso tempo ha tradotto in poesia le angosce di un'umanit\u00e0 vinta antropologicamente e filosoficamente fuori del tempo. Appare anche indubitabile che Leopardi abbia ripreso l'atteggiamento e gli stati d'animo che gi\u00e0 erano stati di Lucrezio, alcuni temi, come il considerare una disgrazia l'esser venuti al mondo erano gi\u00e0 del poeta latino.\nIl tardo XIX secolo ha in Nietzsche un pensatore molto particolare e sfuggente alle categorizzazioni, ma comunque inscrivibile per alcuni aspetti nell'esistenzialismo ateo.\nXX e XXI secolo.\nNel XX secolo l'esistenzialismo ateo pu\u00f2 essere riferito a Jean-Paul Sartre e ad Albert Camus, posto dal primo in modo pi\u00f9 specificamente filosofico e dal secondo in modo pi\u00f9 letterario. Da parte di Sartre l'esistenzialismo ateo nasce attraverso un capovolgimento di quello di Heidegger, che \u00e8 spiritualistico, in direzione prima umanistica (\"L'esistenzialismo \u00e8 un umanismo\") (1946) e successivamente materialistica (\"Critica della ragione dialettica\") \nPer quanto riguarda Camus il suo saggio pi\u00f9 esistenzialistico pu\u00f2 essere considerato \"Il mito di Sisifo\", ma anche \"La morte felice\", che lo precede, contiene numerosi aspetti esistenzialistici ed atei.\n\u00c8 specialmente Jean-Paul Sartre (1905-1980) a rappresentare l'ateismo nell'esistenzialismo, ma esso va visto in relazione non secondaria col marxismo.\nA parte \"L'essere e il nulla\" (1943) Sartre manifesta la sua filosofia spesso pi\u00f9 nella drammaturgia che nell'opera filosofica in senso stretto. Il pensiero sartriano tuttavia \u00e8 fondamentalmente espresso in \"L'essere e il nulla\". Il tema principale posto in essa \u00e8 la fondamentale libert\u00e0 di realizzarsi di ogni uomo come uomo-dio e l'ineludibilit\u00e0 di rimanere sempre un dio-fallito. Ci\u00f2 che evidenzia il fallimento \u00e8 l'angoscia che attanaglia l'uomo nel vivere il suo esistere come una libert\u00e0 fasulla, basata sul \"nulla\": \nDifferenziato rispetto a Sartre, almeno dal 1950, l'esistenzialismo ateo di Albert Camus che alla fine del saggio \"Il mito di Sisifo\" precisa la sua negazione del divino, soppiantato dalla natura, o meglio dal rapporto uomo-natura: \nPer un uomo che non sa che farsene di Dio perch\u00e9 ha solo se stesso su cui contare per dare senso all'esistere, Camus rifiuta per\u00f2 il nichilismo rinunciatario per la lotta umana al non-senso. Bisogna ribellarsi al non-senso in nome della solarit\u00e0 e della \"misura\", le caratteristiche migliori dei popoli mediterranei pre-cristiani. Si legge nel quinto capitolo de \"L'uomo in rivolta\" (sottotitolo: \"Il pensiero meridiano\"): "}
{"id": "2091977", "revid": "324378", "url": "https://it.wikipedia.org/wiki?curid=2091977", "title": "Cecoslovacco", "text": ""}
{"id": "2091984", "revid": "767487", "url": "https://it.wikipedia.org/wiki?curid=2091984", "title": "Polsino", "text": "Il polsino \u00e8 la parte terminale della manica che avvolge il polso.\nCos\u00ec come il colletto, il polsino \u00e8 realizzato nello stesso materiale della manica o del resto del vestito. Nelle camicie e nelle giacche esso \u00e8 reso pi\u00f9 rigido rispetto al resto della manica, in modo da mantenere la propria forma. Nelle maglie e nelle T-Shirt a maniche lunghe, invece \u00e8 spesso realizzato in materiale elastico, per stringersi intorno al polso."}
{"id": "2091986", "revid": "154326", "url": "https://it.wikipedia.org/wiki?curid=2091986", "title": "Anastasia Romanovna", "text": ""}
{"id": "2091988", "revid": "767487", "url": "https://it.wikipedia.org/wiki?curid=2091988", "title": "Leonard Smithers", "text": "Biografia.\nAmico di Sir Richard Francis Burton esponente del movimento decadentista. Ha pubblicato la traduzione delle opere di Burton e collaborato con lui per la traduzione dal latino del carmi di Gaio Valerio Catullo, Satyricon di Petronio Arbitro e di varie poesie erotiche di diversi scrittori. Ha fondato \"The Savoy\" una rivista di otto numeri apparsi nel 1896. \nCollaborazioni.\nLeonard Smithers ha pubblicato anche opere di Aubrey Beardsley, Max Beerbohm, Vincent O'Sullivan, Nigel Tourneur, Aleister Crowley, Ernest Dowson, Arthur Symons e Oscar Wilde."}
{"id": "2091999", "revid": "599013", "url": "https://it.wikipedia.org/wiki?curid=2091999", "title": "Jakob Tischhauser", "text": "Biografia.\nTischhauser ottenne il suo primo risultato di rilievo il 1\u00ba agosto 1966 in occasione dei Mondiali disputati a Portillo, dove giunse 4\u00ba in slalom gigante; in Coppa del Mondo colse il primo piazzamento il 9 gennaio dell'anno seguente sull'impegnativo tracciato di casa di Adelboden, concludendo 5\u00ba nella medesima specialit\u00e0. Sempre in slalom gigante ottenne tutti i suoi cinque podi in Coppa del Mondo, dal primo dell'8 febbraio 1969 a \u00c5re (2\u00ba dietro al francese Jean-No\u00ebl Augert) all'ultimo del 20 dicembre dello stesso anno a Lienz (3\u00ba alle spalle del francese Patrick Russel e dell'italiano Gustav Th\u00f6ni).\nNel 1970 si piazz\u00f2 3\u00ba nella combinata della XXI edizione della 3-Tre a Madonna di Campiglio, dietro a Th\u00f6ni a all'austriaco Werner Bleiner, e colse il suo ultimo piazzamento in carriera, il 9\u00ba posto nello slalom speciale di Coppa del Mondo disputato il 28 febbraio sulle nevi di Vancouver."}
{"id": "2092000", "revid": "729019", "url": "https://it.wikipedia.org/wiki?curid=2092000", "title": "Gran Premio di Spagna 1973", "text": "Il Gran Premio di Spagna 1973, \"XIX Gran Premio de Espa\u00f1a\" di Formula 1 e quarta gara del campionato di Formula 1 del 1973, si \u00e8 disputato il 29 aprile sul Circuito del Montju\u00efc ed \u00e8 stato vinto da Emerson Fittipaldi su Lotus-Ford Cosworth.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2092001", "revid": "220636", "url": "https://it.wikipedia.org/wiki?curid=2092001", "title": "Karl Marx Stadt", "text": ""}
{"id": "2092005", "revid": "124123", "url": "https://it.wikipedia.org/wiki?curid=2092005", "title": "Peter Chalmers Mitchell", "text": "Biografia.\nFiglio del reverendo Alexander Mitchell, i suoi studi lo portarono prima all'Universit\u00e0 di Aberdeen, e in seguito al Christ Church (di Oxford), dove si specializz\u00f2 in zoologia. Segretario della societ\u00e0 zoologica di Londra dal 1903 al 1935. Fu lui ad aprire il primo parco zoologico all'aperto nel mondo: il \"Whipsnade Wild Animal Park\". Nella citt\u00e0 di Fontainebleau incontr\u00f2 Oscar Wilde con cui dialog\u00f2 a lungo, alla fine lo scienziato invit\u00f2 lo scrittore a cena con lui ma Wilde rifiut\u00f2 perch\u00e9 era appena uscito di prigione e non voleva che Mitchell si facesse una brutta reputazione frequentandolo."}
{"id": "2092014", "revid": "125382860", "url": "https://it.wikipedia.org/wiki?curid=2092014", "title": "Gran Premio del Belgio 1973", "text": "Il Gran Premio del Belgio 1973, XXXI Grote Prijs van Belgie, valido quale Gran Premio d'Europa e quinta gara del campionato di Formula 1 del 1973, si \u00e8 disputato il 20 maggio sul circuito di Zolder ed \u00e8 stato vinto da Jackie Stewart su Tyrrell-Ford Cosworth.\nGara.\nAllo spegnimento dei semafori, di fronte a soli 20.000 spettatori, Peterson mantenne la posizione, mentre C\u00e9vert scavalc\u00f2 Hulme e Ickx, agguantando il pilota svedese e superandolo dopo qualche chilometro. La leadership pass\u00f2 quindi al francese della Tyrrell, mentre al sesto giro arriv\u00f2 il ritiro dell\u2019idolo locale, per un problema alla pompa dell\u2019olio. Al terzo posto sal\u00ec Reutemann, ma la gara dell\u2019argentino dur\u00f2 solo 14 giri, lasciando cos\u00ec il podio virtuale a Fittipaldi. Tutto cambi\u00f2 intorno al 20\u00b0 passaggio: prima Fittipaldi e poi Stewart superarono Peterson mentre C\u00e9vert dovette lasciare la testa della gara dopo un testacoda, che releg\u00f2 il francese all\u2019ottavo posto.\nLa leadership di Fittipaldi non dur\u00f2 molto: infatti dopo cinque giri fu Stewart a infilare il brasiliano. Dietro, un infuriato C\u00e9vert inizi\u00f2 una spettacolare rimonta portandosi terzo posto al 34\u00b0 passaggio. Intanto Fittipaldi inizi\u00f2 a soffrire problemi di pressione del carburante cedendo. al 48\u00b0 giro, il secondo posto al francese e regalando alla Tyrrell una splendida doppietta, mentre il brasiliano si dovette accontentare del gradino pi\u00f9 basso del podio. Punti anche per Andrea De Adamich con la Brabham, davanti a Niki Lauda su BRM e Chris Amon con la Tecno.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2092021", "revid": "287204", "url": "https://it.wikipedia.org/wiki?curid=2092021", "title": "Alonso de Gongora Marmolejo", "text": ""}
{"id": "2092032", "revid": "110157", "url": "https://it.wikipedia.org/wiki?curid=2092032", "title": "Ring ni kakero", "text": " \u00e8 un manga di 25 tank\u014dbon scritto e illustrato da Masami Kurumada e pubblicato sulla rivista \"Sh\u014dnen Jump\" tra il 1977 e il 1981 (in italiano Metticela tutta sul ring).\nA questa serie, il mangaka ne fece seguire una seconda prodotta tra il 2000 e il 2009, \"Ring ni kakero 2\" di 26 tank\u014dbon. Analogie chiare si possono riscontrare con la sua opera pi\u00f9 famosa (sebbene successiva al primo \"Ring ni kakero\"), \"Saint Seiya\", specialmente nei personaggi e nelle numerose tecniche da essi utilizzate, oltre agli immancabili riferimenti alla mitologia greca e alle religioni orientali. Questo manga ha venduto in Giappone oltre 13 milioni di copie, attestandosi tra i manga di grande successo.\nDal 2004 al 2011 \u00e8 stata anche prodotta da Toei Animation una serie televisiva animata ispirata al fumetto, intitolata e andata in onda su TV Asahi e Animax per un totale di 36 episodi.\nTrama.\nRyuji e Kiku Takane lasciano la propria casa per fuggire a Tokyo, stanchi delle continue angherie del loro patrigno e decisi a ripercorrere le orme del padre Go, promettente pugile morto prematuramente. Il carattere di Kiku, grande faticatrice e spirito indomito, permette ai due di trovare una sistemazione a casa Kenzaki, la dimora di un miliardario che ammirava il loro defunto genitore. \u00c8 in questo luogo che Kiku e Ryu conoscono la giovane Kanako Sanjo, figlia di amici dei Kenzaki, che si prende una cotta per Ryu, ed \u00e8 sempre a casa Kenzaki che i fratelli conoscono Jun, figlio unico del signor Kenzaki e anch'egli promettente pugile.\nInizia qui l'eterna rivalit\u00e0 tra Ryuji, un giovane tenace ma senza particolare talento, le cui capacit\u00e0 vengono affinate dall'intelligenza pugilistica della sorella-maestra, e il geniale Jun, che gi\u00e0 alle scuole medie appare come il giovane boxeur pi\u00f9 dotato a livello nazionale.\n\u00c8 questo il primo capitolo di una storia che porter\u00e0 i due ad affrontarsi prima da rivali nella finale distrettuale di Tokyo, dove l'incontro sar\u00e0 vinto da Jun a prezzo del proprio braccio destro duramente lesionato a causa di allenamenti ai limiti della resistenza umana. Sar\u00e0 quindi Ryuji, in quanto finalista, a rappresentare il distretto di Tokyo nel torneo nazionale, il Champion Carnival, durante il quale egli conosce abili e valenti pugili, e in particolare Takeshi Kawai, Kazuki Shinatora e Ishimatsu Katori.\nEssi al termine della competizione diventeranno amici di Ryuji e, insieme a lui e a Jun, formeranno il gruppo di cinque atleti deputato a sostenere i colori del Giappone nel Campionato del Mondo Juniores, prima del quale i nipponici vengono sfidati due volte, una prima dal campione nazionale americano Black Shaft e una seconda dal misterioso Clan Shadow.\nDopo aver superato tutti gli ostacoli, il Giappone d'Oro Juniores batte anche gli avversari affrontati nella competizione mondiale (Messico, Italia, Paesi Bassi, Francia, Germania e infine Grecia), e si potrebbe dire che qui si conclude la vera storia di Ring Ni Kakero.\nE tuttavia, visto il successo del manga in patria, la storia continuer\u00e0 con altri scontri mirabolanti in cui faranno la loro comparsa nuovi personaggi e torneranno sulla scena antichi rivali, in veste di amici, per aiutare i cinque giapponesi contro le Dodici Divinit\u00e0 Greche e il Clan Ashura, le ultime battaglie prima che Kawai, Shinatora e Katori abbandonino la boxe.\nMa cos\u00ec non \u00e8 per Ryuji e Jun, destinati ad approdare al pugilato vero e proprio per poi affrontarsi nella sfida finale, quella che vale il titolo di Campione del Mondo dei Pesi Gallo. Alla fine Ryuji rinuncia al titolo, \u00e8 scompare.\nPersonaggi.\nNota: Questi sono solo alcuni personaggi di Ring ni kakero, in realt\u00e0 considerando anche i personaggi secondari sono almeno cento i personaggi della serie.\nAnime.\nIn seguito al successo dell'adattamento della prima parte dell'Hades Chapter di Saint Seiya, Kurumada chiese ed ottenne da Toei Animation che venisse animata anche la sua opera precedente, che rimase su carta per ben 21 anni, nonostante il grande successo del manga ottenuto in patria (trainato anche dalla seconda serie che gi\u00e0 era in corso di pubblicazione) e il mai celato affetto nutrito dallo stesso mangaka nei confronti della sua opera.\nSono state adattate in anime quattro serie televisive. Le prime due, da 12 episodi ciascuna, furono trasmesse tra il 2004 e il 2006, in alternanza alla trasmissione del Chapter Inferno di Saint Seiya. I due capitoli televisivi vennero intitolati \"Ring ni kakero 1\" e \"Ring ni kakero 1 - Nichibei kessen hen\" (ossia \"La guerra del Pacifico\").\nInizialmente come regista della serie fu chiamato Shigeyasu Yamauchi (gi\u00e0 regista della prima parte dell'Hades Chapter di Saint Seiya) il quale realizz\u00f2 anche un trailer pilota, che circola in rete. Alla fine per\u00f2 furono scelti di due nuovi registi per i due capitoli di Ring ni kakero.\nTra il 2010 e il 2011 sono state trasmesse altre due serie di 6 episodi ciascuna dal titolo \"Ring ni kakero 1: Shadow\" (raffigurante lo scontro tra il protagonista Takane Ryuji e il Clan Shadow) e \"Ring ni Kakero 1: Sekai Taikai-hen\" (=\"Capitolo del Campionato Mondiale\").\nIn totale il numero di episodi trasmessi in 4 stagioni \u00e8 di 36. Le serie animate come \u00e8 accaduto per l'anime de \"I Cavalieri dello Zodiaco\" hanno principalmente il character design della coppia Shing\u014d Araki e Michi Himeno (famosi anche per il loro lavoro su \"Lady Oscar\", \"Goldrake\" e altri cult del periodo).\nDVD.\nTutti i 36 episodi di Ring ni Kakero sono stati distribuiti in Giappone dalla Toei Animation in formato DVD tra 2008 e il 2011.\nAnime episodi.\nSeason 1: \"Carnival Champion\" arc (2004).\n- Titolo Giapponese : Kagayakeru seishun\n- Italian Title : Giovent\u00f9 che splende \n- Data :October 6, 2004\n- Titolo Giapponese : \u3055\u3089\u3070\u9ec4\u91d1\u306e\u8155 Saraba, ougon no ude\n- Italian Title : Arrivederci, il pugno d'oro \n- Data : October 6, 2004\n- Titolo Giapponese : \u305d\u306e\u540d\u306f\u30d6\u30fc\u30e1\u30e9\u30f3 Sono na wa Buumeran\n- Italian Title : Il suo nome \u00e8 Boomerang\n- Data : October 13, 2004\n- Titolo Giapponese : \u30c1\u30e3\u30f3\u30d4\u30aa\u30f3\u30ab\u30fc\u30cb\u30d0\u30eb\u958b\u5e55 Chanpion Kaanibaru kaimaku\n- Italian Title : Inizia il Champion Carnival \n- Data : October 20, 2004\n- Titolo Giapponese : \u5538\u308c\uff01\u30d6\u30fc\u30e1\u30e9\u30f3\u30d5\u30c3 Unare! Buumeran Fukko\n- Italian Title : Ruggito! Il Boomerang Hook\n- Data : October 27, 2004\n- Titolo Giapponese : \u30ed\u30fc\u30ea\u30f3\u30b0\u30b5 Rooringu Sandaa\n- Italian Title : Fulmine rotante\n- Data : November 3, 2004\n- KanjiTitle : \u3042\u3057\u305f \n- RomajiTitle : Asmita\n- Italian Title = Il domani \n- Data = November 10, 2004\n- KanjiTitle = \u7537\u306e\u610f\u5730\n- RomajiTitle = Otoko no iji\n- Italian Title = Uomini determinati \n- Data = November 17, 2004\n- KanjiTitle = \u7a32\u59bb\u3068\u30d6\u30fc\u30e1\u30e9\u30f3\n- RomajiTitle = Inazuma to Buumeran\n- Italian Title = Il Fulmine &amp; il Boomerang\n- Data = November 24, 2004\n- KanjiTitle = \u904b\u547d\u306e\u30b4\u30f3\u30b0\n- RomajiTitle = Unmei no Gongu\n- Italian Title = Il Gong del destino\n- Data = December 1, 2004\n- KanjiTitle = \u52dd\u5229\u3078\u306e\u822a\u6d77\n- RomajiTitle = Shouri e no koukai\n- Italian Title = Verso la vittoria \n- Data = December 8, 2004\n- KanjiTitle = \u7d50\u6210\uff01\u9ec4\u91d1\u306e\u65e5\u672cJr.\n- RomajiTitle = Kessei ! Ougon no Nihon Jr.\n- Italian Title = Formazione! Golden Japan Jr.\n- Data = December 15, 2004\nSeason 2: \"The Pacific War\" arc (2006).\n- KanjiTitle = \u59cb\u52d5\uff01\u9ec4\u91d1\u306e\u65e5\u672c\uff2a\uff52.\n- RomajiTitle = Shidou! Ougon no Nihon Jr.\n- Italian Title = Inizio ! Golden Japan Jr.\n- Date = April 6, 2006\n- KanjiTitle = \u8a93\u3044\u306e\u65d7\u306e\u3082\u3068\u3067\n- RomajiTitle = Chikai no Hata no Motode\n- Italian Title = Sotto la bandiera del Giuramento\n- OriginalAirDate = April 13, 2006\n- KanjiTitle = \u51fa\u9663! \u30b1\u30f3\u30ab\u30c1\u30e3\u30f3\u30d4\u30aa\u30f3\n- RomajiTitle = Shutsujin! Kenka Champion\n- Italian Title = In campo! Scontro di Campioni\n- OriginalAirDate = April 20, 2006 \n- KanjiTitle = \u9b42\u3092\u62f3\u306b\u5bbf\u3057\u3066\n- RomajiTitle = Tamashi wo Kobushi ni Yadoshite\n- Italian Title = La propria anima nel pugno\n- OriginalAirDate = April 27, 2006\n- KanjiTitle = \u5d50\u3092\u7a81\u304d\u7834\u308c!\n- RomajiTitle = Arashi wo Tsukiyabure!\n- Italian Title = Attraverso la tempesta \n- OriginalAirDate = May 4, 2006\n- KanjiTitle = \u8a98\u60d1! \u9b54\u6027\u306e\u76ee\n- RomajiTitle = Yuuwaku! Mamono no me\n- Italian Title = Tentazione! Il demone negli occhi\n- OriginalAirDate = May 11, 2006\n- KanjiTitle = \u97f3\u968e\u3092\u99c6\u3051\u306e\u307c\u308c!\n- RomajiTitle = Onkai wo Kakenobare!\n- Italian Title = Eseguire la scala musicale! \n- OriginalAirDate = May 18, 2006\n- KanjiTitle = \u30ca\u30c1\u30e5\u30e9\u30eb\u30dc\u30fc\u30f3\u30de\u30c3\u30c9\u30cd\u30b9\n- RomajiTitle = Nachuraru Boun Madonesu\n- Italian Title = La follia naturale\n- OriginalAirDate = May 25, 2006\n- KanjiTitle = \u731b\u864e\u3001\u8352\u3076\u308b\n- RomajiTitle = Mouko, Araburu\n- Italian Title = Tigre feroce! Selvaggio! \n- OriginalAirDate = June 1, 2006\n- KanjiTitle = \u30b9\u30fc\u30d1\u30fc\u30b9\u30bf\u30fc\n- RomajiTitle = Suupaastaa\n- Italian Title = Superstar\n- OriginalAirDate = June 8, 2006\n- KanjiTitle = \u9ed2\u3044\u9583\u5149\n- RomajiTitle = Kuroi Senkou\n- Italian Title = Flash Oscuro\n- OriginalAirDate = June 15, 2006\n- KanjiTitle = \u305d\u3057\u3066\u5c11\u5e74\u306f\u4e16\u754c\u3078\u3068\u7fbd\u3070\u305f\u304f\n- RomajiTitle = Soshite Shounen wa Sekai e to Habataku\n- Italian Title = \u00c8 cos\u00ec! Il ragazzo vola verso il mondo\n- OriginalAirDate = June 22, 2006\nSeason 3: \"Shadow\" arc (2010).\n- KanjiTitle = \u5f71\u9053\u4e00\u65cf\n- RomajiTitle = Shadou Ichizoku\n- Italian Title = Il Clan Ombra! \n- OriginalAirDate = April 2, 2010 \n- KanjiTitle = \u5f71\u9053\u306e\u5854\n- RomajiTitle = Kage no Tou\n- Italian Title = La torre dell'ombra! \n- OriginalAirDate = April 2, 2010\n- KanjiTitle = \u518d\u96c6\u7d50!\u9ec4\u91d1\u306e\u65e5\u672cJr.\n- RomajiTitle = Saishuuketsu! Ougon no Nippon Jr.\n- Italian Title = Ancora riuniti! Golden Japan Jr.\n- OriginalAirDate = May 7, 2010\n- KanjiTitle = \u8840\u6226!\u5343\u91cc\u4e18\u9675\n- RomajiTitle = Kessen! Senri Kyuuryou\n- Italian Title = Lotta sanguinosa! Mille miglia!\n- OriginalAirDate = May 7, 2010\n- KanjiTitle = \u7dcf\u5e25\u767b\u5834\n- RomajiTitle = Sousui Toujou\n- Italian Title = Appare il leader. \n- OriginalAirDate = June 4, 2010\n- KanjiTitle = \u8840\u6226!\u5343\u91cc\u4e18\n- RomajiTitle = Saraba Shadou\n- Italian Title = Addio all'ombra \n- OriginalAirDate = June 4, 2010\nSeason 4: \"World Tournament\" arc (2011).\n- KanjiTitle = \u305d\u306e\u540d\u306f\u30b9\u30af\u30a8\u30a2\u30fc!\n- RomajiTitle = Sono na wa Square\"\n- Italian Title = Per l'onore della squadra! \n- OriginalAirDate = April 10, 2011\n- KanjiTitle = \u83ef\u9e97\u306a\u308b\u30d5\u30e9\u30f3\u30b9\n- RomajiTitle = Kareinaru Furansu\n- Italian Title = La grande Francia\n- KanjiTitle = \u30d5\u30a9\u30eb\u30b3\u30e1\u30f3\u30cf\u30a4\n- RomajiTitle = Forukomenhaito\n- Italian Title = Vollkommenheit\n- OriginalAirDate = May 15, 2011 \n- KanjiTitle = \u82f1\u96c4VS\u5929\u624d\n- RomajiTitle = Eiy\u016b vs. Tensai\n- Italian Title = Eroe VS Genio\n- OriginalAirDate = May 15, 2011\n- KanjiTitle = \u8a93\u3044\u306e\u65d7\n- RomajiTitle = Chikai no Hata\n- Italian Title = La bandiera del giuramento \n- OriginalAirDate = June 12, 2011\n- KanjiTitle = \u3055\u3089\u3070\u9ec4\u91d1\u306e\u65e5\u672cJr\n- RomajiTitle = Saraba \u014cgon no Nippon Jr.\n- Italian Title = Addio, Golden Japan Jr.\n- OriginalAirDate = June 12, 2011"}
{"id": "2092045", "revid": "204012", "url": "https://it.wikipedia.org/wiki?curid=2092045", "title": "Caff\u00e8 letterari", "text": ""}
{"id": "2092056", "revid": "339392", "url": "https://it.wikipedia.org/wiki?curid=2092056", "title": "Amico delle tenebre", "text": ""}
{"id": "2092060", "revid": "122334377", "url": "https://it.wikipedia.org/wiki?curid=2092060", "title": "Carlo Tullio-Altan", "text": "Biografia e carriera.\nNato da un'antica famiglia friulana di San Vito al Tagliamento, Carlo Tullio-Altan \u00e8 stato uno dei massimi esperti di antropologia culturale in Italia, oltre che filosofo, sociologo e intellettuale.\nDestinato dalla famiglia alla carriera diplomatica, dopo gli studi liceali a Udine si laurea nel 1940 in giurisprudenza a \"La Sapienza\" di Roma con una tesi in diritto internazionale.\nInviato in Albania durante la seconda guerra mondiale, partecipa successivamente alla Resistenza, militando nel Partito d'Azione.\nDopo le vicende belliche, conosce Benedetto Croce grazie a cui fa il suo ingresso nel panorama culturale italiano.\nL'incontro con Croce, avvicina il suo pensiero all'idealismo crociano ed allo spiritualismo etico, come testimoniano le sue prime opere di questo periodo. Trascorre quindi, a partire dai primi anni '50, dei periodi di studio e di ricerca a Vienna, Parigi e Londra, dove si accosta pure all'antropologia e all'etnologia.\nDal 1953, grazie all'influsso di Ernesto De Martino, di Remo Cantoni (di cui sar\u00e0 anche assistente volontario, a partire dal 1958) e di Tullio Tentori, si dedica all'antropologia, secondo un approccio che non si basi esclusivamente sulla ricerca sul campo e l'etnografia ma che faccia soprattutto ricorso al pensiero filosofico, alla storia delle religioni, all'epistemologia, alla sociologia, alla psicologia. Inoltre, influenzato pure dall'opera di Bronis\u0142aw Malinowski, si oppone allo strutturalismo, aderendo successivamente al funzionalismo nonch\u00e9 a un marxismo mediato dalla scuola francese degli \"Annales\". \nConseguita la libera docenza in antropologia, nel 1961 gli viene assegnato, per la prima volta in Italia, l'incarico di insegnamento di Antropologia culturale alla Facolt\u00e0 di Lettere e Filosofia dell'Universit\u00e0 di Pavia, successivamente ricoperto alla Facolt\u00e0 di Sociologia dell'Universit\u00e0 di Trento. Poi, come ordinario della stessa disciplina, ha lavorato alla Facolt\u00e0 di Scienze Politiche \"Cesare Alfieri\" dell'Universit\u00e0 di Firenze e, dal 1978 fino al collocamento a riposo (nel 1991), nella Facolt\u00e0 di Lettere e Filosofia dell'Universit\u00e0 di Trieste, della quale \u00e8 stato poi nominato professore emerito.\nNel 1987, organizza a Roma, insieme ai maggiori antropologi italiani di allora, il primo \"Convegno nazionale di antropologia delle societ\u00e0 complesse\", che, negli anni, verr\u00e0 riorganizzato pi\u00f9 volte. \nNegli ultimi anni, ha vissuto tra Milano e un'antica casa rurale tra Aquileia e Grado, la stessa dove lavora il figlio Francesco Tullio-Altan.\nSulla base della sua iniziale formazione universitaria in discipline storico-giuridiche nonch\u00e9 della sua vasta conoscenza filosofica e culturale, dopo una prima fase di originali ricerche sulla fenomenologia religiosa ed il simbolismo, volge la sua attenzione verso i metodi antropologici applicati all'analisi sociologica, quindi si dedica allo studio dei comportamenti e dei valori della giovent\u00f9 italiana negli anni '60-'70, che lo hanno poi condotto ad approfondire, da una prospettiva storico-culturale e con una visione alquanto critica, la dimensione identitaria degli italiani. \nAltan ha poi cercato di far capire sia all'opinione pubblica che ai politici italiani l'importanza e la necessit\u00e0 di dare al loro paese una \"religione civile\". In questo progetto, vanno inserite alcune fra le sue opere pi\u00f9 recenti come \"La coscienza civile degli italiani\" e il manuale di \"Educazione civica\".\nL'ultimo periodo della sua attivit\u00e0 di ricerca, lo dedic\u00f2 allo studio delle basilari componenti simboliche dell'identit\u00e0 etnica, concentrandosi, a tale scopo, sulla categoria dell\"'ethnos\", individuandone ed analizzandone le sue cinque principali componenti, ovvero l'\"epos\" (cio\u00e8, la memoria storica collettiva), l'\"ethos\" (cio\u00e8, la sacralizzazione delle norme e delle regole in valori), il \"logos\" (cio\u00e8, il linguaggio interpersonale), il \"genos\" (cio\u00e8, l'idea di una comune discendenza) ed il \"topos\" (cio\u00e8, il simbolo di una identit\u00e0 collettiva comunitaria stanziata su un dato territorio), allo scopo di trovare una possibile soluzione razionale, dal punto di vista dell'antropologia, ai conflitti tra i vari etnocentrismi."}
{"id": "2092067", "revid": "1464345", "url": "https://it.wikipedia.org/wiki?curid=2092067", "title": "Equazione di Sackur-Tetrode", "text": "L'equazione di Sackur\u2013Tetrode \u00e8 un'espressione per l'entropia di un gas ideale classico monatomico che si avvale di considerazioni quantistiche per giungere ad una formula esatta. La termodinamica classica pu\u00f2 solo fornire l'entropia di un gas classico ideale a meno di una costante.\nL'equazione di Sackur\u2013Tetrode \u00e8 cos\u00ec chiamata in onore di Hugo Martin Tetrode (1895\u20131931) e Otto Sackur (1880\u20131914), i quali la svilupparono indipendentemente come soluzione della statistica dei gas di Boltzmann e dell'equazione dell'entropia, pi\u00f9 o meno contemporaneamente nel 1912.\nL'equazione di Sackur\u2013Tetrode \u00e8 scritta come:\ndove \"V\"\u00a0 \u00e8 il volume del gas, \"N\"\u00a0 \u00e8 il numero di particelle nel gas, \"U\"\u00a0 \u00e8 l'energia interna del gas, \"k\"\u00a0 \u00e8 la costante di Boltzmann, \"m\"\u00a0 \u00e8 la massa di una particella di gas, \"h\"\u00a0 \u00e8 la costante di Planck e \"ln\" \u00e8 il logaritmo naturale. Vedi il paradosso di Gibbs per una derivazione della equazione di Sackur\u2013Tetrode. Vedi anche l'articolo sul gas ideale per i vincoli posti sull'entropia di un gas ideale in termodinamica.\nL'equazione di Sackur\u2013Tetrode pu\u00f2 essere scritta in termini di lunghezza d'onda termica formula_2. Utilizzando la relazione per un gas ideale classico \"U\" = (3/2)\"NkT\"\u00a0 per un gas monoatomico d\u00e0\nNota che si assume che il gas sia in regime classico, e che sia descritto dalla statistica di Maxwell-Boltzmann (con il \"conteggio corretto\"). Dalla definizione di lunghezza d'onda termica, consegue che l'equazione di Sackur\u2013Tetrode \u00e8 valida solo per\ne infatti, l'entropia predetta dall'equazione di Sackur\u2013Tetrode tende a meno infinito per la temperatura che tende a zero.\nDerivazione.\nPer ottenere l'equazione di Sackur-Tetrode si parte dal conteggio dei microstati per un gas classico formato da N particelle distinguibili, salvo poi considerarne l'indistinguibilit\u00e0 con l'approssimazione di Maxwell-Boltzmann, la quale va a considerare due microstati come equivalenti nel caso uno possa essere ottenuto come permutazione dell'altro.\nIl numero di microstati per un sistema di N particelle in un volume V vale:\nformula_5\nTuttavia bisogna ricordare che il numero di microstati (per un sistema dove le particelle sono indistinguibili) \u00e8 in realt\u00e0 estremamente inferiore:\nformula_6\nCon questo tipo di informazioni si pu\u00f2 andare dunque a ottenere l'entropia con la definizione di Boltzmann, sfruttando l'approssimazione di Stirling per esprimere il fattoriale, assumendo che il numero di particelle sia sufficientemente elevato (condizione ampiamente soddisfatta dalle ipotesi richieste per applicare gli strumenti della fisica statistica).\nformula_7\nDa questa espressione si pu\u00f2 dunque ritrovare l'espressione formulata dall'equazione di Sackur-Tetrode."}
{"id": "2092069", "revid": "1305772", "url": "https://it.wikipedia.org/wiki?curid=2092069", "title": "Il relitto", "text": ""}
{"id": "2092071", "revid": "46931", "url": "https://it.wikipedia.org/wiki?curid=2092071", "title": "The Wrecker", "text": ""}
{"id": "2092073", "revid": "1728", "url": "https://it.wikipedia.org/wiki?curid=2092073", "title": "Sancho II di Navarra", "text": ""}
{"id": "2092076", "revid": "834", "url": "https://it.wikipedia.org/wiki?curid=2092076", "title": "The Chumscrubber", "text": ""}
{"id": "2092077", "revid": "287204", "url": "https://it.wikipedia.org/wiki?curid=2092077", "title": "Juventus femminile", "text": ""}
{"id": "2092080", "revid": "287204", "url": "https://it.wikipedia.org/wiki?curid=2092080", "title": "\u00c9tienne Dolet", "text": "Poeta ed editore, fu accusato di ateismo e impiccato e bruciato sul rogo.\nBiografia.\nUna tradizione di dubbio credito vuole che fosse figlio illegittimo di Francesco I, ma \u00e8 certo che fu allevato in una famiglia della ricca borghesia, che gli consent\u00ec di ricevere una istruzione di prim'ordine. A dodici anni lasci\u00f2 Orl\u00e9ans per Parigi, dove studi\u00f2 per cinque anni con Nicolas B\u00e9rauld, rinomato professore di eloquenza di cui fu allievo, tra gli altri, il Coligny.\nNel 1526 si trasfer\u00ec a Padova per seguire le lezioni di Simone di Villanova, alla cui morte, nel 1530, Dolet accett\u00f2 il posto di segretario di Jean de Langeac, vescovo di Limoges e ambasciatore francese a Venezia, dove segu\u00ec le lezioni di eloquenza di Giovanni Battista Egnazio.\nTornato in Francia nel 1531, studi\u00f2 diritto nell'Universit\u00e0 di Tolosa, dove ebbe per insegnanti Jean de Caturce, che finir\u00e0 sul rogo accusato di essere eretico, cos\u00ec come sospetto luterano fu un altro suo professore, Jean de Boyssone, per questo motivo esiliato da Tolosa. Due discorsi, nei quali Dolet attaccava alcuni membri del Parlamento della citt\u00e0, provocarono il suo arresto: l'intervento del suo amico e protettore, il vescovo di Rieux Jean de Pins, gli valse la liberazione e l'espulsione da Tolosa nel 1534.\nStabilitosi a Lione nel 1535, divenne amico e collaboratore del tipografo ed editore S\u00e9bastien Gryphe, che gli pubblic\u00f2 il suo \"Dialogus de imitatione Ciceroniana\", in cui difese gli imitatori dello stile ciceroniano dagli attacchi polemici di Erasmo. Dal 1536 al 1538 pubblic\u00f2 il suo capolavoro filologico, i due volumi del \"Commentariorum linguae Latinae\", dizionario latino etimologico dedicato a Francesco I, che gli accord\u00f2 il privilegio decennale di stampare qualunque opera in latino, greco, italiano o francese.\nIl 31 dicembre 1536 un banale litigio con un pittore chiamato Compaing, fin\u00ec in tragedia: Dolet lo uccise, forse involontariamente. Incarcerato, ottenne il perdono reale il 21 aprile 1537.\nNel 1538, dopo aver sposato Louise Giraud, inizi\u00f2 a pubblicare opere di Galeno, di Rabelais, le poesie del suo amico Cl\u00e9ment Marot, l\"'Enchiridion\" e il \"Vero modo di confessarsi bene e cattolicamente\" di Erasmo, un'edizione latina del Nuovo Testamento, poesie proprie ed epigrammi satirici contro il clero, che attirarono i sospetti della Chiesa. Nel 1542 l'inquisitore Mathieu Orry lo fece arrestare a Lione: il 2 ottobre, riconosciuto colpevole di eresia, venne condannato al rogo. \u00c9tienne Dolet si appell\u00f2 allora al Parlamento di Parigi e al re: tradotto nelle carceri della capitale, ottenne alla fine del 1543, anche grazie all'intervento del vescovo di Tulle Pierre Duchatel, la grazia, a condizione di abiurare pubblicamente.\nTornato a Lione, dopo pochi mesi fu nuovamente denunciato e incarcerato ma riusc\u00ec a evadere e a fuggire in Piemonte, da dove scrisse a Francesco I e a Margherita di Navarra delle lettere in cui affermava la propria innocenza. Pensando ingenuamente di poter stampare a Lione le sue difese, rientr\u00f2 in Francia nel 1544, fu arrestato e tradotto a Parigi: dopo due anni, condannato a morte per blasfemia, sedizione e stampa di libri proibiti, il 3 agosto 1546, giorno in cui compiva 37 anni, fu torturato, impiccato e bruciato sul rogo sulla piazza Maubert, dove nel 1889 gli fu eretto un monumento.\nUna tradizione racconta che \u00c9tienne Dolet, avviandosi al supplizio tra la folla, abbia pronunciato una frase latina rimasta famosa: \u00abNon dolet ipse Dolet sed pia turba dolet\u00bb, \"non \u00e8 afflitto Dolet, \u00e8 afflitta la folla pia\"."}
{"id": "2092081", "revid": "61051", "url": "https://it.wikipedia.org/wiki?curid=2092081", "title": "Pattuglie acrobatiche", "text": ""}
{"id": "2092086", "revid": "1974457", "url": "https://it.wikipedia.org/wiki?curid=2092086", "title": "Servoscala a poltroncina", "text": "Un monstascale a poltroncina \u00e8 un dispositivo che permette di superare una o pi\u00f9 rampe di scale in posizione seduta. In pratica si tratta di un montascale dotato di seggiolino.\nIl servoscala a poltroncina usualmente agevola le persone che, per et\u00e0 o patologie di varia natura, hanno una mobilit\u00e0 ridotta. \nLe soluzioni presenti sul mercato sono numerose ma hanno caratteristiche simili.\nDiffusione.\nQuesta soluzione \u00e8 particolarmente diffusa nel nord Europa, nelle classiche abitazioni a due piani. Negli ultimi anni si evidenzia uno sviluppo dell'utilizzo delle poltroncine anche nel sud Europa per via dell'aumento dell'et\u00e0 media e per l'esigenza di maggiore comfort e comodit\u00e0 delle persone anziane."}
{"id": "2092090", "revid": "481349", "url": "https://it.wikipedia.org/wiki?curid=2092090", "title": "Imbuto", "text": "L'imbuto \u00e8 uno strumento usato per travasare liquidi in contenitori dall'imboccatura stretta. \nDescrizione.\nHa forma conica, precisamente \u00e8 formato dall'assemblaggio di due tronchi di cono, uno con imboccatura larga per ricevere e uno molto pi\u00f9 stretto per incanalare i liquidi nel contenitore da riempire. I materiali che lo costituiscono sono: metallo, plastica, vetro. Pu\u00f2 essere dotato di un piccolo manico, per tenerlo o appenderlo, e di una retina, posta nel punto di congiunzione tra coppa e gambo, che serve da filtro.\nUtilizzo nella chimica.\nPer travasare sostanze chimiche in provette o piccoli cilindri graduati, viene utilizzato l'imbuto chimico. \u00c8 sostanzialmente uguale a quello da cucina, solo che \u00e8 fatto in vetro per garantire un perfetto lavaggio e la pi\u00f9 totale pulizia e inerzia con qualsiasi sostanza. In quanto alla forma \u00e8 composto da un cono abbastanza grande (coppa) pi\u00f9 alta rispetto a quello da cucina, che confluisce in un tubo perfettamente cilindrico.\nNella cultura di massa.\nL'imbuto rovesciato, nel medioevo, era simbolo di pazzia come si pu\u00f2 vedere nei dipinti del pittore fiammingo Hieronymus Bosch: \"Concerto nell'uovo\", \"Trittico delle Tentazioni di Sant'Antonio\", \"L'estrazione della pietra della follia\" e \"Allegoria dei piaceri\".\nNel romanzo per ragazzi \"Il meraviglioso mago di Oz\", di L. Frank Baum, l'uomo di latta ha come copricapo un imbuto.\nGli \"mbuti\" sono tra i temi preferiti dalla presentatrice Vulvia, uno dei pi\u00f9 noti personaggi di Corrado Guzzanti (2001): compaiono nei documentari di \"Rieducational Channel\" e negli spezzoni di \"Intervallo\" paesaggistico"}
{"id": "2092093", "revid": "287204", "url": "https://it.wikipedia.org/wiki?curid=2092093", "title": "Maria Bellucci", "text": "Biografia.\n\u00c8 nata nel 1977 in Sassonia, nella Repubblica Democratica Tedesca, ma da genitori di nazionalit\u00e0 e lingua ungherese. La famiglia si \u00e8 presto trasferita in Ungheria, cosicch\u00e9 anche l'attrice \u00e8 oggi di nazionalit\u00e0 e lingua ungherese.\nNon particolarmente interessata agli studi, dopo la scuola primaria ha seguito un corso per parrucchiera e ha esercitato il mestiere fino al 1996. Nell'autunno di quell'anno ha iniziato l'attivit\u00e0 di attrice pornografica.\nHa scelto il nome d'arte con il quale \u00e8 pi\u00f9 nota perch\u00e9 \u201csuona bene\u201d e per la sua leggera somiglianza con l'attrice Monica Bellucci: Bellucci si associa bene con il suo vero nome di battesimo, Margit (Maria).\nLavora inizialmente in Germania, per piccole case di produzione, in seguito soprattutto in Italia. Dal 2003 \u00e8 rappresentata in esclusiva dall'agenzia \"Movidaagency\". Dal 2004 ha un contratto con la casa di produzione ungherese \"F\u00f3kusz Vide\u00f3\", per la quale partecipa a numerosi festival dell'erotismo e spettacoli hard dal vivo, sia in Ungheria che altrove. Sempre dal 2004 intraprende la produzione di film pornografici, in genere da lei stessa interpretati.\nFilmografia.\nMaria Bellucci ha preso parte a pi\u00f9 di 200 film, tra i quali:"}
{"id": "2092096", "revid": "149727", "url": "https://it.wikipedia.org/wiki?curid=2092096", "title": "Radewiese", "text": ""}
{"id": "2092097", "revid": "149727", "url": "https://it.wikipedia.org/wiki?curid=2092097", "title": "Radowize", "text": ""}
{"id": "2092098", "revid": "149727", "url": "https://it.wikipedia.org/wiki?curid=2092098", "title": "Gr\u00f6tsch", "text": ""}
{"id": "2092100", "revid": "599013", "url": "https://it.wikipedia.org/wiki?curid=2092100", "title": "The Black Arrow", "text": ""}
{"id": "2092101", "revid": "1573940", "url": "https://it.wikipedia.org/wiki?curid=2092101", "title": "Heterixalus andrakata", "text": "Heterixalus andrakata \u00e8 una rana della famiglia Hyperoliidae, endemica del Madagascar.\nDescrizione.\n\u00c8 una rana di taglia medio-piccola: i maschi raggiungono 23\u201329\u00a0mm di lunghezza, le femmine 28\u201332\u00a0mm.Il dorso ha una colorazione gialla, con striature reticolari di colore verde-bluastro o nero. Il ventre \u00e8 biancastro mentre le estremit\u00e0 sono di colore giallo arancio.\nDistribuzione e habitat.\n\u00c8 diffusa nel Madagascar nord-orientale, nell'area compresa tra Sambava ed Andapa.\nPopola le aree umide nei pressi delle risaie, dal livello del mare sino a 500 m di altitudine."}
{"id": "2092106", "revid": "123782785", "url": "https://it.wikipedia.org/wiki?curid=2092106", "title": "Alberto Giubilo", "text": "\u00c8 stato la voce dell'ippica (galoppo e trotto) e dell'equitazione dal 1946 al 1997.\nBiografia.\nFiglio d'arte, il padre Giuseppe \u00e8 stato a sua volta giornalista; Alberto era inoltre fratello di Corrado, ex calciatore tra gli anni '30 e '50 del Novecento, di Sergio e di Gianfranco, a loro volta giornalisti sportivi, il primo alla Rai come radiocronista, il secondo al quotidiano romano \"Il Tempo\". \nLaureato in legge, Giubilo esord\u00ec alla radio nel 1939 e nel 1953 avviene il passaggio in televisione. La prima telecronaca (in contemporanea alla radiocronaca) ippica della Rai fu proprio di Giubilo nel 1954.\nGiubilo \u00e8 ricordato anche per un documentario dal nome \"Poesia del trotto\" che \u00e8 stato proiettato alla Mostra di Venezia, nella sezione controcampo italiano, meritando una menzione speciale. Fino al 1975 circa \u00e8 stato anche capo ufficio stampa dell'U.N.I.R.E., il massimo ente ippico italiano. \u00c8 comparso anche nel film \"Febbre da cavallo\", e la sua voce si sente nel film \"Per vivere meglio, divertitevi con noi\".\n\u00c8 morto a Roma il 15 maggio 1997, all'et\u00e0 di 79 anni. Grazie a Giulio Andreotti, oggi a Giubilo \u00e8 dedicato un importante premio del calendario ippico."}
{"id": "2092109", "revid": "767487", "url": "https://it.wikipedia.org/wiki?curid=2092109", "title": "Pierleone Leoni", "text": "Di famiglia aristocratica spoletina, studi\u00f2 probabilmente a Roma, e successivamente, gi\u00e0 dottore in arti e medicina, fu chiamato ad insegnare a Padova, dove mantenne la cattedra fino alla morte, e a Pisa.\nFu qui che ebbe modo di entrare in contatto con la cerchia di artisti e filosofi che gravitavano attorno a Lorenzo de Medici, a Firenze. Inizi\u00f2 ad avere contatti e una fitta corrispondenza con Marsilio Ficino e Pico della Mirandola.\nVenne considerato dai suoi contemporanei uno dei pi\u00f9 valenti uomini di scienza esistenti all'epoca. I pi\u00f9 illustri personaggi e sovrani dell'epoca, come il duca di Calabria, il re di Napoli, Ludovico il Moro, forse anche il papa Innocenzo VIII, richiesero le sue cure, tanto che divenne il medico personale dello stesso Lorenzo de Medici.\nAll'indomani della morte di Lorenzo de Medici venne ingiustamente sospettato di essere stato il responsabile del suo avvelenamento, e venne quindi strangolato e gettato in un pozzo il giorno seguente. Diverse fonti dell'epoca \n sostengono che il mandante dell'uccisione del Pierleoni fosse stato il figlio di Lorenzo, Piero il Fatuo."}
{"id": "2092110", "revid": "834", "url": "https://it.wikipedia.org/wiki?curid=2092110", "title": "L'homme \u00e0 cheval", "text": ""}
{"id": "2092111", "revid": "834", "url": "https://it.wikipedia.org/wiki?curid=2092111", "title": "L'homme couvert de femmes", "text": ""}
{"id": "2092113", "revid": "834", "url": "https://it.wikipedia.org/wiki?curid=2092113", "title": "The Pigeon Project", "text": ""}
{"id": "2092114", "revid": "2206120", "url": "https://it.wikipedia.org/wiki?curid=2092114", "title": "Istituto idrografico della Marina", "text": "L'istituto idrografico della Marina \u00e8 uno degli organi cartografici dello Stato (unitamente al catasto, al centro informazioni geotopografiche aeronautiche, all'Istituto Geografico Militare e al servizio geologico). Ha sede nell'ottocentesco Forte San Giorgio di Genova e appartiene al Ministero della difesa. Ha tra i propri scopi il miglioramento della sicurezza della navigazione marittima, lo sviluppo della conoscenza dei mari, l'agevolare la condotta delle unit\u00e0 della Marina Militare.\nStoria.\nL'istituto fu fondato con regio decreto il 26 dicembre 1872 e alla sua guida fu chiamato il capitano di fregata, matematico e idrografo Giovan Battista Magnaghi, con il compito di eseguire il rilievo idrografico dei mari italiani e di produrre la documentazione nautica nazionale.\nLe carte del mar Mediterraneo allora esistenti erano infatti disomogenee, molto diverse nell'impostazione, nei formati, nelle scale, nelle unit\u00e0 di misura. L'ufficio idrografico (che assunse la denominazione attuale solamente nel 1899) partecip\u00f2, inoltre, alla commissione geodetica europea per la determinazione del grado e si occup\u00f2 dei rilievi del lago Maggiore e del lago di Garda.\nDopo la stasi imposta dalla prima guerra mondiale l'istituto effettu\u00f2 campagne idrografiche nel mar Rosso e nell'oceano Indiano, compiendo in tali occasioni anche ricerche di carattere oceanografico e biologico. La seconda guerra mondiale vide l'istituzione impegnata nella produzione delle carte per le varie unit\u00e0 della Marina e la messa al sicuro del proprio archivio prima a Montecatini e poi sul lago Maggiore.\nNel dopoguerra, oltre a ricognizioni per procedere all'aggiornamento delle carte nautiche, venne realizzata una nuova rete di triangolazione costiera, allargando inoltre sempre pi\u00f9 l'attivit\u00e0 nel campo dell'oceanografia. Le notevoli energie profuse si tradussero nel trentennio 1948 - 1978 nella pubblicazione di quasi un migliaio tra carte per la navigazione, batimetriche, didattiche, minerarie. Anche in seguito l'istituto ha continuato il rilievo dei 556.218 chilometri quadrati di acque territoriali italiane e dei nostri 7.550 chilometri di costa.\nAttivit\u00e0 attuale.\nIl portafoglio cartografico dell'istituto conta oltre trecento carte tradizionali, duecento ENC (Electronic Nautical Chart) e oltre duecentocinquanta carte nautiche per il diporto. L'attivit\u00e0 di campagna dell'istituto viene oggi svolta con le navi \"Magnaghi\", \"Aretusa\", e \"Galatea\". L'attivit\u00e0 in sede dell'istituto \u00e8 volta attualmente allo studio della nautica e dell'oceanografia, al collaudo di strumenti in dotazione alle unit\u00e0 della Marina Militare e mercantile, al rinnovamento della cartografia nautica nazionale, all'aggiornamento della documentazione nautica in vigore. L'istituto cura inoltre numerose pubblicazioni, tra cui \"Portolani\", \"Elenco fari e segnali da nebbia\", \"Radioservizi per la navigazione per il bacino del Mediterraneo\", \"Tavole di marea\", \"Effemeridi\".\nDegna di rilievo \u00e8 anche l'attivit\u00e0 formativa, il cui corso di punta \u00e8 costituito dal Master di II livello in geomatica marina, svolto in collaborazione con l'universit\u00e0 di Genova, aperto sia agli ufficiali della Marina Militare e delle marine militari estere che ai laureati civili. La biblioteca dell'istituto \u00e8 finalizzata ai compiti specifici dell'ente ed \u00e8 specializzata in storia della cartografia, topografia e geodesia, oceanografia. Dispone di circa trentamila volumi tra monografie e annate di periodici e di circa tremila tra carte nautiche e portolani-atlanti."}
{"id": "2092115", "revid": "834", "url": "https://it.wikipedia.org/wiki?curid=2092115", "title": "La pla\u00e7a del Diamant", "text": ""}
{"id": "2092116", "revid": "834", "url": "https://it.wikipedia.org/wiki?curid=2092116", "title": "The Canning Season", "text": ""}
{"id": "2092122", "revid": "834", "url": "https://it.wikipedia.org/wiki?curid=2092122", "title": "La volont\u00e9 de savoir", "text": ""}
{"id": "2092126", "revid": "74548167", "url": "https://it.wikipedia.org/wiki?curid=2092126", "title": "Commentatore sportivo", "text": ""}
{"id": "2092134", "revid": "244212", "url": "https://it.wikipedia.org/wiki?curid=2092134", "title": "Chiesa di San Salvatore (Monasterolo al Castello)", "text": ""}
{"id": "2092136", "revid": "93556", "url": "https://it.wikipedia.org/wiki?curid=2092136", "title": "Palazzo de Beaumont Bonelli", "text": "Palazzo de Beaumont Bonelli \u00e8 un palazzo storico nobiliare situato nel centro storico di Taranto in Corso V. Emanuele II n 39. \nIl palazzo \u00e8 stato eretto alla fine del 1600 sopra delle strutture preesistenti consistenti in ambienti ipogeici frutto dell'opera di cavaggio degli spartani che quando costruirono la citt\u00e0, per reperire il materiale da costruzione, cavarono il banco di calcarenite (175.000 anni di datazione geologica). In questo modo si realizzavano vasti ambienti sotterranei utilizzati in vario modo nei secoli successivi. L'insieme degli ambienti costituisce l'ipogeo de Beaumont Bonelli Bellacicco dove oggi ha sede il Museo spartano di Taranto.La famiglia de Beaumont Bonelli ha abitato il palazzo sino agli inizi del 1900. A causa dell'estinzione della famiglia stessa il palazzo \u00e8 stato venduto.\nNel 2002 il nucleo centrale del piano nobiliare e il sottostante ipogeo \u00e8 stato restaurato dagli attuali proprietari (famiglia Bellacicco) riportando gli ambienti alle loro origini. \nLa porzione restaurata del palazzo \u00e8 oggi contenitore di eventi artistici e culturali oltre che meta di numerose visite turistiche.\nDal 2015 l'ipogeo di palazzo de Beaumont Bonelli accoglie il Museo Spartano di Taranto - Ipogeo Bellacicco\nIpogeo Bellacicco - Museo Spartano.\nL'ipogeo de Beaumont Bonelli Bellacicco \u00e8 una struttura ipogea situata al numero 39 della ringhiera del mar grande di Taranto (centro storico). La peculiarit\u00e0 che rende questa struttura unica in tutto il panorama storico-artistico tarantino \u00e8 che in essa sono documentate tutte le epoche e i periodi storici a partire dalla fondazione di Taranto ad opera degli spartani a finire con il XVII sec. data di costruzione dell'omonimo palazzo nobiliare.\nL'ipogeo, diviso in quattro sale (alte dai cinque agli otto metri), presenta una estensione di circa 700 metri quadrati e una profondit\u00e0 che arriva nei livelli pi\u00f9 bassi (quattro complessivi) a 16 metri sotto il piano stradale e 4 metri sotto il livello del mare. La struttura , in posizione centrale rispetto all'isola del centro storico rappresenta un crocevia con le altre strutture ipogee del borgo antico che formano nel loro complesso il sistema della \"Taranto sotterranea\" che arrivano e si diramano proprio nell'ipogeo de Beaumont Bonelli Bellacicco.\nSebbene sia difficile stabilire con esattezza la data di costruzione e le varie evoluzioni storiche della struttura, tutti gli studi storici, archeologici e geologici riportano come data di prima edificazione dell'ipogeo al periodo di fondazione della citt\u00e0 di Taranto quando gli spartani cavarono i primi banchi di roccia per costruire le prime edificazioni e fortificazioni. In epoca successiva questa zona del centro storico verr\u00e0 infatti chiamata \"zona delle Fogge (delle cave)\". \nLa struttura, di appartenenza e di gestione privata senza sovvenzionamenti pubblici, \u00e8 attualmente sede dell'Associazione Culturale Filonide ed \u00e8 l'unica struttura ipogea interamente restaurata e fruibile di tutto il centro storico. Il restauro della struttura, durato sei anni, \u00e8 stato realizzato con i fondi familiari dei suoi attuali proprietari (la famiglia Bellacicco) senza finanziamenti pubblici o privati.\nNel 2007 ha ricevuto il riconoscimento di \"bene culturale di rilievo nazionale\" ad opera del Ministero dei Beni e delle Attivit\u00e0 Culturali mediante apposizione di espositore all'ingresso della struttura. L'ipogeo \u00e8 oggetto di numerose tesi di laurea in Italia e negli Stati Uniti e contenitore di eventi culturali e artistici di vario tipo\nL'ipogeo Bellacicco \u00e8 ad oggi l'unico ambiente sotterraneo del centro storico di Taranto ad essere stato recensito dalla Federazione Speleologica Pugliese ed \u00e8 ufficialmente inserito nel catasto regionale delle cavit\u00e0 artificiali della Regione Puglia con numero PU_CA 668\nPer la sua unicit\u00e0 architettonica l'Ipogeo de Beaumont Bellacicco \u00e8 stato scelto come location per il nuovo video musicale di Mondo Marcio e Mina intitolato \"Un bacio (troppo poco)\"\nDal 2015 l'ipogeo Bellacicco ospita in maniera permanente l'allestimento del Museo spartano di Taranto, le visite ad esso sono gestite dall'associazione culturale Filonide \nSala Etra.\nIntitolata alla moglie del fondatore di Taranto e protagonista dell'episodio predetto dall'oracolo di Delfi che port\u00f2 nel 706 ac alla fondazione della citt\u00e0, la sala presenta diverse strutture murarie di epoche e stili diversi. Sul fondo sud della sala \u00e8 possibile osservare i resti delle mura di cinta della Taranto magno greca che dividono l'ipogeo con l'affaccio sul mar grande. Le pareti laterali della sala presentano una edificazione in \u201copus incertum\u201d di periodo medioevale mentre sul fondo opposto della sala \u00e8 nell'angolo di nord est \u00e8 possibile riconoscere diversi blocchi di calcarenite (175000 anni) usati dagli spartani come base per la costruzione delle prime aree abitative. In particolare i diversi blocchi di calcarenite presentano resti fossili che testimoniano la loro datazione antichissima e la loro posizione in epoca antica sotto il livello del mare. Infine a met\u00e0 e a tre quarti della sala \u00e8 possibile riconoscere una struttura triarcata e quattro pilastri di rinforzo alle volte a botte (XVII sec.) che sostengono il soprastante palazzo nobiliare.\nSala Falanto.\nIn posizione attigua e parallela alla sala d'ingresso Etra la sala Falanto, intitolata al fondatore della citt\u00e0 di Taranto, presenta diverse strutture storiche di rilievo nel suo livello inferiore e visibili attraverso le grate metalliche che attraversano tutta la sala. Sono documentati i resti di una stradina magno greca, un sistema di raccolta dell'acqua medioevale e un sistema di condotte idriche collegate con i pozzi di tutto il palazzo databili intorno al XVII sec, data di costruzione del palazzo. Sul versante sud della sala \u00e8 presente un tunnel transitabile che collega l'ipogeo con uno sbocco direttamente sul livello del mar grande. La particolarit\u00e0 di questo tunnel (costruito probabilmente in periodo medioevale o tardo medioevale) \u00e8 che l'unico (a parte quello pi\u00f9 moderno della base della Guardia Costiera) del centro storico ad approdare direttamente sul livello del mare e non in posizione pi\u00f9 alta sui bastioni del borgo antico. Il tunnel presenta sotto il piano di calpestio una condotta idrica medievale perfettamente conservata che convoglia le acque raccolte nell'ipogeo a mare. Sul versante opposto della sala sono presenti le scale che portano nel cortile del palazzo nobiliare e un camino costruito con blocchi magno greci e copertura ferrea moderna. Similmente alla sala Etra, la sala Falanto presenta strutture parietali in calcarenite e in \u201copus incertum\u201d e una copertura a botte in carparo dolce.\nSala Filonide.\nIntitolata allo storico personaggio tarantino che presta il nome all'associazione che ha nella struttura la sua sede, la sala Filonide si sviluppa in posizione ortogonale alle due sale Etra e Falanto. Tale posizione \u00e8 resa possibile dalla struttura trapezoidale del palazzo nobiliare che presenta una facciata stretta sull'affaccio a mare e una facciata sensibilmente pi\u00f9 larga sulla facciata di via Paesiello (antica via delle Fogge) dove \u00e8 presente il portale d'ingresso principale al palazzo.\nLa sala, la pi\u00f9 grande e pi\u00f9 alta (8 metri) delle quattro, presenta diverse stratificazioni storiche che rendono particolarmente complessa e interessante la sua analisi e osservazione. Le strutture murarie presentano, come le altre sale, strutture in calcarenite e in opus incertum stratificate una sull'altra tanto da rendere particolarmente chiara l'avvicendarsi delle epoche storiche. In questa sala \u00e8 presente l'unica traccia romana dell'ipogeo rappresentata da una colonna che regge un blocco di calcarenite in prossimit\u00e0 di uno dei sei pozzi presenti nella struttura ipogea. Sul fondo nord ovest della sala sono presenti le scale che portano nella sottostante Sala Persefone e i resti di due collegamenti con gli altri ipogei della Taranto sotterranea; uno, murato, poco pi\u00f9 alto del piano calpestabile e un altro a circa 5 metri di altezza chiuso da una porta lignea medioevale. Sul fondo sala opposto.\nLungo le pareti e sul versante opposto (quello sud est) sono presenti i resti fossili incastonati nei blocchi di calcarenite. La struttura presenta inoltre sei nicchie; due al livello del piano di calpestio di cui una avente funzione di convogliare l'acqua piovana e le altre quattro in alto a 6 metri di altezza affaccianti su via Paesiello. La copertura, come per le altre sale, \u00e8 a botte in carparo dolce\nSala Persefone.\nIntitolata alla dea dell'oltretomba molto venerata a Taranto in periodo greco, la sala Persefone \u00e8 la sala pi\u00f9 antica e profonda di tutto l'ipogeo de Beaumont Bonelli Bellacicco. La sala, situata in posizione parallela alla soprastante sala Filonide, si trova a 16 metri di profondit\u00e0 dal piano stradale e (nei livelli inferiori) a 4 sotto il livello del mare. Interamente scavata nella roccia presenta numerosissimi resti murari greci e una struttura architettonica di difficile attribuzione sul versante sud est. La particolarit\u00e0 della sala, oltre alla presenza di strutture antichissime, \u00e8 quella di essere percorsa sotto il pavimento da un fiume sotterraneo visibile. Il fiume raccoglie l'acqua proveniente dalle murge tarantine che passando nel sottosuolo del centro storico sbocca sia in mar grande che in mar piccolo dando luogo al singolare fenomeno delle sorgenti di acqua dolce denominati \u201cCitri\u201d. Le strutture idriche medioevali dell'ipogeo raccolgono i vari rami dei fiumi sotterranei nei pozzi e li convogliano infine a mare tramite le cisterne presenti sul piano inferiore (non visibile) alla sala Persefone e tramite le condotte idriche presenti al di sotto del tunnel a mare di Sala Falanto. La particolarit\u00e0 e la complessit\u00e0 dei sistemi idrici presenti all'interno della struttura denota la genialit\u00e0 architettonica dei suoi costruttori.\nCasa de Beaumont Bonelli Bellacicco.\nSituata al secondo piano del palazzo de Beaumont Bonelli in Corso Vittorio Emanuele II n 39 (Centro storico di Taranto) , la casa nobiliare \u00e8 la perfetta rappresentante della ricchezza artistica della nobilt\u00e0 tarantina nei secoli XVII e XVIII. Sebbene rappresenti sono una porzione dell'antica area abitativa nobiliare che un tempo comprendeva tutto il piano, la casa presenta elementi artistici tipici del suo periodo di costruzione.\nL'ingresso presenta un soffitto ligneo con travoni alto 6 metri non decorato (le antiche decorazioni sono andate perdute) e pareti dove spicca l'emblema della famiglia de Beaumont Bonelli . Lo studiolo, che mette in comunicazione l'ingresso con la prima sala (detta \"verde\"), presenta un pavimento di maioliche del XVIII sec. e affreschi parietali. Sulla parete di destra sono presenti le scale che portano sui soppalchi (costruiti durante la fase di restauro nel 2002) dove sono presenti le camere da letto. Nel primo salone (detto \"verde\" per il colore predominante) sono presenti affreschi sia parietali che sul soffitto ligneo che riproducono motivi floreali a predominanza verde. Sulla parete di destra \u00e8 presente un affresco realizzato dall'artista Silvana Galeone nel 2003 che rappresenta la continuit\u00e0 artistica tra gli antichi affreschi del XVIII sec e i nuovi affreschi degli anni 2000. Anche il salone verde presenta un pavimento di maioliche del XVIII sec. Il secondo salone (detto \"giallo\") \u00e8 il pi\u00f9 ricco di tutta la casa e presenta affreschi recanti panneggi rossi sulle pareti e affreschi sul soffitto gialli recanti immagini delle attivit\u00e0 produttive della Taranto del XVIII sec.\nSono inoltre presenti numerosi volti di donna adornata da numerosi suppellettili preziose. Il pavimento reca mattonelle di ceramica di Vietri di color verde-blu che riprendono il colore del mare visibile dai balconi dei due saloni. Lungo le pareti del salone giallo sono presenti vari affreschi recanti scritte in latino e numerosi quadri e arazzi. La cucina della casa nobiliare presenta affreschi che riproducono immagini naturali (alberi, piante e animali da campagna) sul tetto e sulle pareti. In particolare la canna fumaria dell'antica fornacetta \u00e8 stata dipinta e trasformata in albero di fichi. Il bagnetto attiguo alla cucina presenta affreschi sia sulle pareti che sul soffitto a predominanza rossa (color rosso porpora tarantino). La casa \u00e8 stata restaurata dalla famiglia Bellacicco, attuali proprietari, ed \u00e8 a disposizione della cittadinanza per le visite guidate"}
{"id": "2092137", "revid": "86599", "url": "https://it.wikipedia.org/wiki?curid=2092137", "title": "(87269) 2000 OO67", "text": " (scritto anche (87269) 2000 OO67) \u00e8 un piccolo Oggetto transnettuniano (TNO) scoperto da Deep Ecliptic Survey nel 2000. Si distingue per la sua orbita fortemente eccentrica.\nIl suo afelio \u00e8 prossimo ai 1000\u00a0UA dal Sole, con un perielio di circa 21\u00a0UA, che attraversa abbondantemente l'orbita di Nettuno; per questo inizialmente fu classificato come Centauro.\n \u00e8 probabilmente composto da roccia e ghiaccio. Qualche astronomo continua a classificarlo come centauro.\n ha raggiunto il perielio nel mese di aprile 2005."}
{"id": "2092139", "revid": "1573940", "url": "https://it.wikipedia.org/wiki?curid=2092139", "title": "Heterixalus betsileo", "text": "Heterixalus betsileo () \u00e8 una rana della famiglia Hyperoliidae, endemica del Madagascar.\nDescrizione.\n\u00c8 una rana di taglia medio-piccola che raggiunge 18\u201328\u00a0mm di lunghezza.Il dorso ha una colorazione variabile dal beige al verde con ampie bande dorsolaterali giallastre contornate di nero. Il ventre \u00e8 color crema, gli arti giallo-arancio.\nBiologia.\nSi riproduce in acque stagnanti, risaie e praterie allagate. Le uova, bianche e nere, sono deposte, in grappoli da 10 a 80, in ammassi gelatinosi fissati alla vegetazione, a pelo d'acqua. Con l'arrivo delle piogge le uova vengono sommerse. Alla schiusa i girini completano il loro sviluppo nella parte soleggiata delle pozze, spesso insieme a girini di altre specie, quali \"Mantidactylus alutus\" e \"Ptychadena mascareniensis\".\nDistribuzione e habitat.\nQuesta specie \u00e8 diffusa nel Madagascar centrale e orientale, tra 500 e 1.600\u00a0m di altitudine. Alcune segnalazioni nella parte settentrionale dell'isola necessitano di ulteriori conferme."}
{"id": "2092140", "revid": "28592", "url": "https://it.wikipedia.org/wiki?curid=2092140", "title": "Commentatore", "text": ""}
{"id": "2092141", "revid": "123295963", "url": "https://it.wikipedia.org/wiki?curid=2092141", "title": "Jacques Rigaut", "text": "Le sue opere affrontano spesso il tema del suicidio, gesto che lo stesso Rigaut port\u00f2 a compimento nel 1929: all'et\u00e0 di trent'anni, come aveva annunciato, si spar\u00f2, prendendo addirittura in precedenza le misure con un righello per essere sicuro che la pallottola gli trapassasse il cuore.\n\u00c8 sepolto nel cimitero di Montmartre.\nTra le opere di Rigaut si ricordano \"Lord Patchogue, Papiers Posthumes, Agence G\u00e9n\u00e9rale du Suicide, Et puis merde!.\"\nAl suo suicidio si ispir\u00f2 il romanzo \"Fuoco fatuo\" di Pierre Drieu La Rochelle (lui pure morto suicida) da cui \u00e8 stato poi tratto nel 1963 il \"film omonimo\" diretto da Louis Malle."}
{"id": "2092149", "revid": "106908", "url": "https://it.wikipedia.org/wiki?curid=2092149", "title": "San Lorenzo (Arcidosso)", "text": "San Lorenzo \u00e8 una frazione del comune italiano di Arcidosso, nella provincia di Grosseto, in Toscana.\nGeografia fisica.\nLa frazione di San Lorenzo \u00e8 situata lungo la strada provinciale 160 Pian del Ballo, a met\u00e0 strada tra i centri comunali di Arcidosso e Castel del Piano. Il borgo si sviluppa sopra un'altura, immerso tra i boschi di castagni, rispetto ad altre localit\u00e0 che gli fanno da perimetro, come Case d'Orifile, Pino, Cappuccini e Palazzina. Dista circa 1,5\u00a0km dal capoluogo comunale e poche centinaia di metri da Castel del Piano.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di San Lorenzo. Sono indicati gli abitanti del centro abitato e dove \u00e8 possibile la cifra riferita all'intero territorio della frazione.\nGeografia antropica.\nFanno parte del territorio della frazione di San Lorenzo anche altre localit\u00e0 situate nei pressi del borgo: \"Cappuccini\" (650\u00a0m s.l.m., 7 ab.), \"Cappuccini-Palazzina\" (659\u00a0m s.l.m., 21 ab.), \"Case d'Orifile\" (635\u00a0m s.l.m., 104 ab.) e \"Il Pino\" (650\u00a0m s.l.m., 69 ab.), dove un tempo erano situate alcune fornaci per cuocere pietre calcaree da cui ricavare la calcina."}
{"id": "2092154", "revid": "45927", "url": "https://it.wikipedia.org/wiki?curid=2092154", "title": "Appello all'ignoranza", "text": ""}
{"id": "2092160", "revid": "18323", "url": "https://it.wikipedia.org/wiki?curid=2092160", "title": "Jacob Epstein", "text": "Biografia.\nTerzo di cinque figli da sempre ha avuto la passione per l'arte dal tempo in cui da bambino soffriva di pleurite studi\u00f2 all'Art Students League di New York nel 1900. In seguito lavorava in un'industria di bronzo di giorno mentre studiava di notte. Con i soldi che ebbe da un primo importante lavoro si trasfer\u00ec a Parigi, nel 1902 dove continu\u00f2 gli studi all'Acad\u00e9mie Julian e alla scuola delle belle arti. Si trasfer\u00ec poi a Londra nel 1905, e spos\u00f2 Margaret Dunlop nel 1907 diventando cittadino inglese, i suoi lavori maggiori sono stati eseguiti nell'Essex.\nDal 1913 al 1917 \u00e8 stato il fondatore del Vorticismo, movimento rivoluzionario, anticonservatore, in qualche modo collegato al Futurismo italiano. Lavor\u00f2 anche per il periodico del movimento: \"Blast\".\nFu un celebre ritrattista e tra i suoi soggetti si annoverano: Albert Einstein, Bertrand Russell e Joseph Conrad.\nI suoi dipinti hanno avuto mostre internazionali.\nOpere.\nFra le sue opere pi\u00f9 importanti:"}
{"id": "2092161", "revid": "599013", "url": "https://it.wikipedia.org/wiki?curid=2092161", "title": "Mesut \u00d6zil", "text": "Cresciuto nello , con il quale ha esordito da professionista, ha vestito le maglie di , , e , vincendo complessivamente dodici titoli. Con la nazionale tedesca, con cui ha esordito nel 2009 e dalla quale si \u00e8 ritirato nel 2018, si \u00e8 invece laureato campione del mondo nel 2014.\nBiografia.\n\u00c8 turco-tedesco di terza generazione. Il padre di \u00d6zil arriv\u00f2 a Gelsenkirchen negli anni '60 come figlio di un lavoratore ospite turco di Devrek, sulla costa turca del Mar Nero, motivo per cui \u00d6zil aveva la cittadinanza turca. L'ha tolto alla fine del 2007 per essere naturalizzato in Germania. Musulmano praticante, parla quattro lingue: tedesco, turco, spagnolo e inglese. Il padre gestiva una locanda a Gelsenkirchen. Dal 2011 all'autunno 2013, il padre Mustafa \u00e8 stato il suo agente: in precedenza il suo agente era Reza Fazeli. Inoltre, il padre seguiva tutte le sue partite a Essen, caldeggiando il suo trasferimento allo e portandolo al . Dal suo passaggio all', il padre non \u00e8 pi\u00f9 il suo procuratore: la \u00d6zil Marketing del fratello, Mutlu, si \u00e8 infatti separata dalla societ\u00e0 del padre, la \u00d6zil International Sport Management.\nDue statue di cera ritraggono \u00d6zil e Cristiano Ronaldo (con le maglie delle rispettive nazionali) alla porta di Brandeburgo, presso Berlino.\nIl 25 luglio 2019 a Londra \u00e8 stato vittima di un tentativo di rapina da parte di due malviventi armati di coltello, mentre si trovava con il suo compagno di squadra Sead Kola\u0161inac, il quale ha sventato l'aggressione.\nNel dicembre 2019 si \u00e8 espresso pubblicamente contro la persecuzione dell'etnia turcofona uigura portata avanti dalle autorit\u00e0 cinesi nella regione nord-occidentale dello Xinjiang, criticando la comunit\u00e0 islamica internazionale responsabile di non prendere posizioni in loro difesa. Quale ritorsione per le sue dichiarazioni, l'emittente pubblica cinese CCTV ha cancellato la trasmissione della partita Arsenal-Manchester City del 15 dicembre 2019 e NetEase, societ\u00e0 che distribuisce il videogame Konami \"Pro Evolution Soccer (PES) 2020\", ha annunciato che il suo personaggio \u00e8 stato escluso dall'edizione cinese.\nCaratteristiche tecniche.\n\u00c8 un trequartista mancino, ma pu\u00f2 giocare anche come esterno destro o sinistro. Rapidissimo palla al piede, dotato di un ottimo dribbling, \u00d6zil fa dell'ottima visione di gioco e del passaggio smarcante la sua arma in pi\u00f9. Discreto fisico, ha un ottimo mancino con cui prova spesso il tiro dalla distanza.\nSul suo stile di gioco, \u00d6zil ha affermato: \u00abLa mia tecnica e il sentimento per il calcio provengono dal lato turco, invece, la mia disciplina, l'atteggiamento e il mettere la testa su cosa fare vengono dalla parte tedesca\u00bb.\nCarriera.\nClub.\nEsordi e Schalke 04.\n\u00d6zil ha iniziato a giocare nel Westfalia 04 Gelsenkirchen. Dopo alcune stagioni in altre squadre minori di Gelsenkirchen, nel 2000 si \u00e8 trasferito nelle giovanili del Rot-Weiss Essen, dove \u00e8 rimasto per cinque anni.\nNel 2005 \u00e8 passato allo Schalke 04, con cui ha debuttato come professionista nel 2006, a 17 anni, in Coppa di Lega grazie alla squalifica di Lincoln, che gli ha permesso di disputare le partite contro Bayer Leverkusen e Bayern Monaco nel ruolo di seconda punta. Il 21 agosto viene aggregato nella squadra Under-19, dove esordisce con gol nella partita contro l'Alhen. Il 19 novembre realizza una tripletta nella partita vinta contro il Wattenscheid per 7-2. Il 4 dicembre segna 2 gol contro il Paderborn vinta dallo Schalke 04 3-1. Il 4 giugno 2006 vince la finale Under-19 contro il Bayern Monaco per 2-1. Conclude la stagione con 30 partite e 14 gol.\nIl 12 agosto 2006 ha esordito in Bundesliga contro l'Eintracht Francoforte. Nella prima stagione da professionista ha disputato 19 partite in campionato. Il 20 agosto esordisce con lo Schalke Under-19 nella partita contro i pari categoria del Wattenscheid, vinta per 2-0. Una settimana dopo sigla la sua prima rete nel match contro il Bielefeld vinta dallo Schalke 04. Il secondo gol arriva il 24 settembre contro il Borussia Dortmund Under-19 pareggiata 1-1.\nWerder Brema.\nIl 31 gennaio 2008 \u00e8 stato ingaggiato dal Werder Brema, firmando un contratto fino al 30 giugno 2011. Il 28 aprile 2008 ha realizzato la prima rete personale in campionato contro il Karlsruhe.\nLa seconda stagione inizia il 16 agosto 2008 nella partita contro Arminia Bielefeld pareggiata 2-2. Alla quinta giornata arriva il suo primo gol in Campionato contro il Bayern Monaco dove il Werder Brema espugna l'Allianz Arena con una vittoria per 5-2, nella stessa partita realizza due assist per Rosemberg e per Naldo su punizione. Il 27 settembre realizza una doppietta, la prima in carriera, nella partita vinta 5-4 contro la sorprendente neo promossa squadra dell'Hoffenheim. Il 9 dicembre con 2 assist contribuisce alla vittoria per 2-1 contro l'Inter, ultima partita dei gironi di UEFA Champions League, ma pur vincendo il Werder esce dalla competizione da terza classificata qualificandosi cos\u00ec ai sedicesimi di finale di Coppa UEFA dove affronta il Milan pareggiando tutte e due le partite ma riuscendo comunque a passare il turno in virt\u00f9 dei gol segnati fuori casa. Non segna nessun gol in Coppa UEFA ma si rende protagonista nei quarti di finale contro l'Udinese dove il 9 aprile nella gara di andata fornisce 2 assist che permette alla sua squadra di vincere per 3-1 (3-3 ritorno). Il 20 maggio perde la finale giocata a Istanbul contro lo Shakhtar Donetsk per 2-1 dopo i tempi supplementari. Il 30 maggio 2009 a Berlino, nella finale di Coppa di Germania, su assist di Diego, ha segnato il gol decisivo contro il Bayer Leverkusen, regalando cos\u00ec la vittoria alla squadra di Brema.\nNella stagione 2009-2010 ha avuto l'occasione di giocare con continuit\u00e0 realizzando 9 reti in 31 presenze, portando la sua squadra al terzo posto in campionato. Il primo gol arriva alla prima partita di Bundesliga contro il Francoforte persa 3-2. Una settimana dopo il 15 agosto contro il Bayern Monaco segna un gol che permette al Werder di pareggiare 1-1. Decide la sfida di fine agosto contro l'Hertha Berlino finita 3-2 con un gol e un assist. L'8 novembre arriva a quota 5 gol con la rete realizzata nella partita pareggiata 1-1 contro il . La seguente partita vede il Werder affrontare il Friburgo, la partita viene vinta per 6-0 e \u00d6zil realizza 1 gol e ben 4 assist. Dopo una serie negativa di 5 sconfitte, il Werder Brema si riprende grazie anche alle sue prestazioni, come quella contro lo Schalke 04 dove realizza un gol e serve un assist per il 2-0 finale. Al termine della stagione viene convocato dalla nazionale tedesca per il Mondiale in Sudafrica.\nReal Madrid.\nIl 17 agosto 2010 viene ufficializzato il suo passaggio al Real Madrid per 15 milioni di euro.\nEsordisce con il Real Madrid nell'agosto 2010, nella prima giornata di campionato contro il Maiorca, subentrando al 62\u00ba minuto nella partita conclusasi con un pareggio a porte inviolate. La seconda partita, che per \u00d6zil \u00e8 anche l'esordio al Santiago Bernab\u00e9u, lo vede gi\u00e0 titolare contro l'Osasuna, in una gara vinta 1-0. Segna la sua prima rete con la maglia dei \"Gal\u00e1cticos\" il 3 ottobre 2010, in una gara di campionato giocata contro il Deportivo La Coru\u00f1a e vinta per 6-1. Il 19 ottobre 2010 mette a segno la prima marcatura della carriera in Champions League: a farne le spese \u00e8 il Milan, battuto dalle \"Merengues\" per 2-0. \u00d6zil va a segno anche nel derby di Madrid, contribuendo al successo per 2-0 ottenuto contro l'Atl\u00e9tico Madrid. Il 13 gennaio 2011 decide con un gol e un assist anche la sfida contro l'Atletico Madrid valida per i quarti di finale della Coppa del Re, vinta in casa dalle \"Merengues\" per 3-1. Il 20 aprile \u00d6zil gioca da titolare la finale di Coppa del Re vinta 1-0 contro il Barcellona dopo i tempi supplementari. Conclude la stagione con 53 partite, 10 gol e ben 27 assist, record stagionale in Europa.\nNella seconda stagione sceglie di indossare la maglia numero 10. Nella gara di andata della finale di Supercoppa di Spagna, giocata il 14 agosto 2011 contro il Barcellona, realizza la rete del momentaneo 1-0 (2-2 il risultato finale). Nella gara di ritorno gioca da titolare, ma \u00e8 il Barcellona a vincere per 3-2 e ad aggiudicarsi il trofeo. Nella partita della fase a gironi di UEFA Champions League vinta 6-2 contro la Dinamo Zagabria, segna il suo secondo gol in stagione e fornisce un assist. Il 7 gennaio 2012 nella sfida contro il Granada giocata al Bernab\u00e9u si rende protagonista realizzando 3 assist su 5 gol segnati dal Real Madrid, che vince la partita per 5-1: il primo lo fa per Karim Benzema, il secondo per Sergio Ramos e il terzo ancora per Benzema. Il 20 gennaio segna la sua prima rete in stagione in Liga, nella partita vinta 3-0 dal Real Madrid contro l'Athletic Bilbao. Il 17 aprile 2012 in occasione della semifinale di UEFA Champions League persa per 2-1 contro il Bayern Monaco tocca quota 100 presenze totali con i \"Blancos\"; nella stessa partita realizza il momentaneo gol dell'1-1 su assist di Cristiano Ronaldo. Nella partita del 2 maggio contro l'Athletic Bilbao vince il campionato. Nell'ultima giornata di Liga, con il Real gi\u00e0 laureatosi campione, realizza 2 gol ai danni del Maiorca. Conclude la sua seconda stagione con 52 partite 7 gol e 29 assist.\nInizia la stagione vincendo la Supercoppa di Spagna 2012 nella doppia sfida contro il Barcellona. L'8 dicembre 2012 segna una doppietta che, insieme a una rete di Karim Benzema, favorisce la vittoria in rimonta per 3-2 contro il Valladolid. Conclude la stagione con 52 partite e 10 gol.\nArsenal.\nIl 2 settembre 2013 viene annunciato il suo trasferimento all'Arsenal, per 42,5 milioni di sterline (circa 50 milioni di euro), diventando l'acquisto pi\u00f9 costoso della storia del club londinese. Il giocatore firma un contratto fino al 2018 e sceglie di indossare la maglia numero 11. Il primo gol arriva in occasione della partita di UEFA Champions League contro il Napoli di Rafa Benitez, vinta per 2-0 grazie al suo gol e a quello di Olivier Giroud. Il 19 ottobre 2013 successivo segna la sua prima doppietta in Premier League e con la maglia dell'Arsenal nella partita vinta 4-1 contro il Norwich City. Il 26 novembre 2013 nella partita di UEFA Champions League contro l'Olympique Marsiglia, vinta per 2-0, sbaglia un rigore sul punteggio di 1-0, ma serve un assist per il secondo gol di Jack Wilshere. Torna al gol in Premier League nella partita contro l'Hull City, vinta per 2-0, e bissa la marcatura nella giornata successiva contro l'Everton, nella partita finita 1-1. Il 4 gennaio 2014 esordisce in FA Cup entrando al 74\u00ba minuto durante la partita casalinga vinta per 2-0 contro il Tottenham Hotspur. Il 19 febbraio 2014 risulta decisivo in negativo negli ottavi di finale di UEFA Champions League, sbagliando un rigore (il suo secondo consecutivo nel torneo) contro il suo ex compagno di squadra Manuel Neuer, nella sfida persa 2-0 in casa contro il Bayern Monaco. Chiude la sua prima stagione con 7 gol in 40 partite e con la conquista della FA Cup.\nNella stagione 2014-2015 esordisce in Premier League nel pareggio per 2-2 contro l'Everton. Nel mese di ottobre subisce un infortunio al ginocchio sinistro che lo tiene fuori dai campi fino a gennaio. Nella semifinale di FA Cup contribuisce con due assist alla vittoria per 2-1 contro il Reading, che vale l'accesso alla finale. Con la vittoria per 4-0 contro l'Aston Villa, \u00d6zil conquista la sua seconda FA Cup. Chiude la stagione con 32 presenze, 9 gol e 5 assist. Nella stagione 2015-2016 fa il suo debutto in Premier League nella sconfitta per 2-0 contro il West Ham. In questa stagione stabilisce il record di gare consecutive in Premier League con almeno un assist (sette). Conclude la stagione con 45 presenze, 8 gol e addirittura 20 assist in tutte le competizioni, di cui 19 in Premier League. Nella stagione 2016-2017 disputa una prima parte di stagione di alto livello, venendo nominato anche miglior giocatore della Premier League di ottobre, prima di subire un calo di prestazioni. A fine stagione pu\u00f2 festeggiare la terza FA Cup della sua esperienza all'Arsenal. Chiude l'annata con 44 presenze, 12 gol e 13 assist.\nInizia la stagione 2017-2018 con il contratto in scadenza nel giugno successivo. Il 31 gennaio firma un ricco rinnovo fino al 2021, diventando il giocatore pi\u00f9 pagato nella storia del club. L'11 marzo 2018 diventa il giocatore pi\u00f9 veloce nella storia della Premier League a raggiungere la quota di 50 assist (in 141 partite). Nella gara di UEFA Europa League contro il CSKA Mosca realizza tre assist. Tuttavia la stagione \u00e8 condizionata da diversi infortuni, e a fine anno colleziona 35 presenze in tutte le competizioni.\nAll'inizio della stagione 2018-2019 torna a vestire la maglia numero 10 dopo la partenza di Wilshere, venendo inoltre nominato vice-capitano del club. Il 4 ottobre 2018, subentrando al compagno di squadra Emile Smith Rowe nel match di URFA Europa League contro gli azeri del Qaraba\u011f, \u00d6zil timbra la sua centesima presenza in competizioni ufficiali europee. La sua stagione \u00e8 deludente, per via di alcuni problemi fisici e di dissidi con il tecnico Unai Emery. A fine annata le presenze sono 35, con 6 gol e 4 assist. Nella stagione 2019-2020 \u00d6zil colleziona solo 23 presenze e un gol, non partecipando alla vittoriosa finale della FA Cup.\nNella stagione 2020-2021 finisce definitivamente ai margini dell'Arsenal, e viene escluso sia dalla lista dei giocatori disponibili per l'Europa League che da quella per la Premier League.\nFenerbah\u00e7e.\nIl 24 gennaio 2021, dopo 7 anni all'Arsenal, viene annunciato come nuovo giocatore del .\nNazionale.\nNazionali giovanili.\n\u00d6zil ha esordito con la Selezione tedesca Under-19 nel 2006 contro i pari et\u00e0 dell'Austria.\nNel 2007 partecipa agli Europei Under-19. Gioca la sua prima partita il 16 luglio contro la Russia Under-19, dove realizza un gol e un assist, la partita viene vinta dalla Germania 3-0. Segna anche nella seconda partita contro la Francia, ma la partita si conclude con un pareggio per 1-1. Dopo aver battuto pure la Serbia per 3-2 la Germania viene sconfitta in semifinale dalla Grecia Under-19 per 3-2. Conclude il suo Europeo con 4 partite (tutte da titolare), 2 gol, 1 assist e un'ammonizione.\nAll'et\u00e0 di 18 anni \u00d6zil \u00e8 stato convocato nella nazionale Under-21 tedesca, con cui ha esordito il 7 settembre 2007 contro l'Irlanda del Nord, segnando una rete. Il 16 ottobre 2007 segna una gol contro la Moldavia Under-21 partita vinta 6-0 valida per la qualificazione agli Europei Under-21 nel 2009. Va in rete anche contro il Lussemburgo Under-21 il 25 marzo 2008 e realizza anche 2 assist.\nNel 2009 partecipa all'Europeo Under-21, dove debutta il 15 giugno contro la Spagna Under-21 finita 0-0. La seconda partita la Germania affronta la Finlandia Under-21 dove con i suoi 2 assist i Tedeschi vincono per 2-0, in questa partita riceve un cartellino giallo. Gioca da titolare anche l'ultima partita contro l'Inghilterra pareggiata 1-1. Qualificato in semifinale gioca contro l'Italia Under-21 battendola 1-0 qualificandosi in finale dove il 29 giugno 2009 ha vinto l'Europeo in Svezia, battendo l'Inghilterra 4-0, partita nella quale \u00d6zil ha realizzato la rete del 2-0. A fine torneo viene inserito nella formazione dei migliori 11 della competizione.\nNazionale maggiore.\nNonostante l'interesse manifestato dalla nazionale turca, in particolare dal CT Fatih Terim, \u00d6zil ha scelto di vestire la maglia della nazionale maggiore tedesca, con cui ha esordito l'11 febbraio 2009 in amichevole contro la Norvegia. Il 6 settembre 2009 ha segnato il suo primo gol con la Nazionale maggiore nell'amichevole contro il Sudafrica.\nViene selezionato dal CT Joachim L\u00f6w per partecipare al Mondiale 2010 in Sudafrica; nella partita d'esordio contro l'Australia realizza l'assist per il gol del 4-0 di Cacau, mentre nella terza, contro il Ghana, sigla l'unica rete consentendo alla sua squadra il passaggio del turno. Nella partita seguente, contro l'Inghilterra, fornisce l'assist decisivo per il quarto gol, quello di Thomas M\u00fcller; nei quarti \u00e8 ancora decisivo con l'assist per il secondo (di Miroslav Klose) dei quattro gol con cui i tedeschi superano l'Argentina. La Germania viene poi eliminata in semifinale dalla Spagna; conquister\u00e0 il terzo posto battendo 3-2 l'Uruguay.\nL'8 ottobre 2010 segna il suo terzo gol contro la Turchia (3-0). Nella partita valida per la qualificazione agli Europei 2012 contro l'Austria realizza la sua prima doppietta in Nazionale nel 6-2 finale.\nViene convocato per gli Europei 2012 in Polonia e Ucraina, dove veste la maglia numero 8. Debutta nella partita contro il Portogallo vinta 1-0 con il gol di Mario G\u00f3mez. Nella semifinale contro l'Italia segna il rigore che fissa il punteggio sul definitivo 2-1 per gli \"Azzurri\".\nConvocato per i Mondiali 2014, fa il suo esordio nella prima partita contro il vinta per 4-0. Agli ottavi di finale contro l' segna la rete del 2-0 nei tempi supplementari, nella partita che regala ai tedeschi l'accesso ai quarti con il punteggio di 2-1. Il 13 luglio 2014 si laurea campione del mondo dopo la vittoria in finale sull'Argentina per 1-0, ottenuta grazie al goal decisivo di G\u00f6tze durante i tempi supplementari.\nRientra nella lista dei convocati per gli Europei 2016 in Francia, in cui esordisce il 12 giugno in Germania - Ucraina. Il 26 giugno nella partita degli ottavi di finale contro la Slovacchia sbaglia un rigore sull'1-0, ma non incider\u00e0 sul risultato finale (3-0 per i tedeschi e qualificazione ottenuta senza problemi). Il 2 luglio realizza il gol del momentaneo vantaggio nella partita vinta contro l'Italia ai calci di rigore, nella quale i 120 minuti si erano conclusi sull'1-1. Ai calci di rigore tira per terzo e colpisce il palo.\nConvocato per il Mondiale 2018 in Russia, \u00d6zil diventa il principale capro espiatorio dei tifosi tedeschi in seguito alla sorprendente eliminazione della Germania, arrivata gi\u00e0 durante la fase a gironi. Il 22 luglio seguente annuncia il suo ritiro dalla Nazionale a causa delle pesanti critiche da lui subite, accompagnate anche da insulti razzisti da parte della tifoseria: come sostenuto da lui stesso, sarebbe stato criticato anche a causa di un incontro privato avvenuto nel maggio precedente tra lui, il collega \u0130lkay G\u00fcndo\u011fan e il presidente turco Recep Erdo\u011fan, incontro privo di appoggio politico ma comunque malvisto dai tedeschi.\nStatistiche.\nPresenze e reti nei club.\n\"Statistiche aggiornate al 2 gennaio 2022.\"\nCronologia presenze e reti in Nazionale.\n "}
{"id": "2092167", "revid": "2232129", "url": "https://it.wikipedia.org/wiki?curid=2092167", "title": "Osteocita", "text": "L'osteocita, la cellula pi\u00f9 abbondante nel tessuto osseo, \u00e8 un ex-osteoblasto, il quale dopo aver secreto la matrice extracellulare rimane intrappolato nella lacuna ossea e diventa una cellula quiescente.\nGli osteociti rimangono comunque collegati tra loro tramite prolungamenti che giungono fino al canale di Havers. L'ex-osteoblasto in caso di trauma o frattura ossea pu\u00f2 riprendere la sua attivit\u00e0 sintetica (perch\u00e9 liberato) ritrasformandosi quindi in un osteoblasto.\nL'osteocita \u00e8 contenuto in spazi di forma lenticolare dette lacune ossee o osteoplasti. Al contempo, i suoi prolungamenti citoplasmatici sono alloggiati in canali o tunnel scavati nella matrice che prendono il nome di canalicoli, i quali si connettono ai canali di Volkmann (trasversali) ed ai canali di Havers (longitudinali), i canali si trovano all'interno del tessuto osseo compatto e contengono i vasi sanguigni, permettendo in questo modo scambi metabolici e di gas tra il sangue e gli osteociti, nel tessuto osseo spugnoso lo scambio appena citato avviene nelle cavit\u00e0 midollari."}
{"id": "2092171", "revid": "298229", "url": "https://it.wikipedia.org/wiki?curid=2092171", "title": "Mezzalama Skyrace", "text": "La Mezzalama Skyrace \u00e8 stata una gara di skyrunning, che si \u00e8 svolta dal 2000 al 2008, a inizio estate, ai piedi del massiccio del Monte Rosa, in Val d'Ayas (AO), con partenza in linea.\nLa competizione consisteva nel salire e discendere al rifugio Mezzalama (3.036\u00a0m) da Saint-Jacques d'Ayas (1.680\u00a0m). I migliori atleti impiegavano in media un'ora e mezza (un'ora per la salita e mezz'ora per la discesa). Per paragone, il tempo della sola salita al rifugio Mezzalama da Saint-Jacques, per un escursionista, \u00e8 in media di quattro ore.\nStoria.\nNel biennio 2007-2008 la manifestazione era valevole come la prima delle due prove del Campionato Valdostano Skyrunning.\nNel 2009 la gara non si \u00e8 disputata. Nel 2010 la competizione avrebbe dovuto essere sostituita dalla nuova \"Mezzalama Ultra Sky Marathon\", anch'essa per\u00f2 poi annullata.\nIl percorso.\nLa partenza avviene dal centro di Saint-Jacques, in Val d'Ayas (1.680\u00a0m); imboccato il vallone che porta alla localit\u00e0 \"Pian di Verra\" (2.380\u00a0m), si sale a sinistra verso il Lago Blu. Dopo avere attraversato il piano a destra, si riprendere il sentiero principale che costeggia la morena detritica del Grande Ghiacciaio di Verra. Continuando sul filo della cresta si giunge al rifugio Mezzalama (3.036\u00a0m), luogo in cui \u00e8 posto il primo cancello orario (1 ora oltre il miglior tempo maschile e femminile).\nLa discesa verso il traguardo, prevista sullo stesso itinerario, riporta nell'abitato di Saint-Jacques che si raggiunge dopo circa 15 chilometri totali e un dislivello in salita e in discesa di 1.400 metri. Il tempo massimo consentito per concludere la prova \u00e8 di 4 ore."}
{"id": "2092172", "revid": "767487", "url": "https://it.wikipedia.org/wiki?curid=2092172", "title": "Dominanza orbitale", "text": "La dominanza orbitale \u00e8 una delle caratteristiche distintive dei pianeti rispetto agli altri oggetti del Sistema solare. In particolare, secondo la definizione di pianeta approvata durante la XXV Assemblea Generale dell'Unione Astronomica Internazionale \u00e8 la caratteristica che distingue i pianeti dai pianeti nani.\nNella fase finale del processo di formazione planetaria, un pianeta sar\u00e0 divenuto gravitazionalmente dominante, ovvero \"avr\u00e0 ripulito le proprie vicinanze orbitali\" (riportando le parole utilizzate nella definizione della IAU), se nella propria zona orbitale non orbiteranno altri corpi di dimensioni comparabili a quelle del pianeta che non siano o suoi satelliti o comunque ad esso gravitazionalmente legati.\nLa definizione non fornisce indicazioni numeriche o equazioni che consentano di misurare quanto sia gravitazionalmente dominante un oggetto del sistema solare, soprattutto non indica un limite che distingua i pianeti dai pianeti nani. Tuttavia fornisce degli esempi, separando gli 8 pianeti - Mercurio, Venere, la Terra, Marte, Giove, Saturno, Urano e Nettuno - dai tre pianeti nani maggiori: Cerere, Plutone ed Eris.\nUna prima proposta di distinguere i planetoidi in orbita intorno ad una stella in oggetti gravitazionalmente dominanti e non, \u00e8 stata avanzata da Alan Stern e Harold F. Levison in un loro articolo presentato alla XXIV Assemblea Generale della IAU, svoltasi nel 2000 a Manchester. \u00c8 probabilmente da tale articolo che la IAU ha tratto l'espressione utilizzata nella definizione infine approvata. Nel 2007 Steven Soter ha proposto l'uso di un parametro, chiamato \"discriminante planetario\", per descrivere con formulazione matematica il concetto di dominanza orbitale.\nLa capacit\u00e0 di distinguere i \"pianeti\" dai \"pianeti nani\" e dagli altri corpi minori del sistema solare \u00e8 divenuta necessaria perch\u00e9 la IAU adotta differenti regole per la denominazione dei nuovi pianeti scoperti rispetto a quelle per gli altri nuovi corpi scoperti. Il processo di denominazione \u00e8 entrato in stallo nel 2005 per Eris e per altri oggetti con caratteristiche analoghe, proprio perch\u00e9 era necessario fare chiarezza sulla loro successiva classificazione.\nDettagli.\nPossiamo definire la \"zona orbitale\" come la regione occupata da due corpi le cui orbite attraversano una distanza comune dal Sole, se i loro periodi orbitali differiscono meno di un ordine di magnitudine. In altre parole, due corpi sono nella stessa zona orbitale:\nDopo un elevato numero di cicli orbitali, un corpo maggiore influenzer\u00e0 le orbite dei corpi minori che occupano la sua zona orbitale in due modi: li attirer\u00e0 a s\u00e9, alimentando il proprio processo di accrezione, oppure determiner\u00e0 il loro trasferimento su orbite che non risultano perturbate dalla propria azione gravitazionale. Conseguentemente, un oggetto gravitazionalmente dominante non condivide la regione in cui orbita con altri corpi di dimensioni comparabili alle sue che non siano o suoi satelliti o comunque ad esso gravitazionalmente legati. Un chiaro esempio di oggetti gravitazionalmente legati al pianeta di cui occupano la zona orbitale sono gli asteroidi troiani di Giove e di Nettuno, che occupano una posizione di equilibrio instabile nel sistema costituito dal pianeta corrispondente e dal Sole. Altri esempi sono 3753 Cruithne, legato alla Terra, ed i plutini, asteroidi che presentano una risonanza orbitale 2:3 con Nettuno e che possono attraversarne l'orbita, ma non scontrarsi con il pianeta, proprio grazie alla risonanza instauratasi durante la formazione del sistema solare.\nStern e Levison nel loro articolo del 2000 suggeriscono di etichettare tutti gli oggetti substellari in equilibrio idrostatico come \"pianeti\" e di distinguere questi a loro volta in \"\"\u00fcberplanets\" e \"unterplanets\"\" in base ad un'analisi matematica della capacit\u00e0 del pianeta di allontanare altri oggetti dalla propria orbita in un lungo periodo di tempo. I due studiosi derivano dalla teoria di Ernst \u00d6pik (1951) un parametro, \u039b (lambda), che misura la probabilit\u00e0 che un corpo celeste devii altri oggetti dalla propria orbita in seguito ad un incontro pi\u00f9 o meno ravvicinato e che in sostanza esprime una misura della capacit\u00e0 di allontanare altri oggetti dalla propria zona orbitale. Un corpo che presenti un valore di \u039b superiore ad 1 avr\u00e0 ripulito in modo sostanziale la propria zona orbitale. Matematicamente \u039b \u00e8 definito come:\ndove \"k\" \u00e8 approssimativamente costante ed \"M\" e \"P\" sono rispettivamente la massa ed il periodo orbitale del candidato pianeta. Stern e Levison hanno trovato un salto di cinque ordini di grandezza in \"\u039b\" tra i pi\u00f9 piccoli pianeti terrestri ed i pi\u00f9 grandi asteroidi ed oggetti della Fascia di Kuiper (KBO).\nSoter ha proposto un secondo parametro, che ha chiamato \"discriminante planetario\", indicato con il simbolo \u03bc (mi), che rappresenta una misura sperimentale del grado di 'pulizia' della zona orbitale raggiunto da ogni pianeta. \u03bc \u00e8 calcolato dividendo la massa del candidato pianeta per la massa totale degli altri oggetti che condividono la sua zona orbitale. Soter propone che un corpo sia classificato tra i pianeti se \u03bc &gt; 100.\nProspetto.\nSegue un prospetto dei pianeti e dei pianeti nani del sistema solare per i quali sono calcolati sia il discriminante planetario \u03bc proposto da Soter, definito come il rapporto tra la massa del corpo e la massa totale degli altri oggetti che condividono la sua zona orbitale, sia il parametro \u039b proposto da Stern e Levinson, definito come il rapporto del quadrato della massa sul periodo orbitale, normalizzato con il valore calcolato per la Terra (\u039b/\u039bE)."}
{"id": "2092174", "revid": "123720692", "url": "https://it.wikipedia.org/wiki?curid=2092174", "title": "Magdalena Grochowska", "text": "Biografia.\nHa studiato danza e canto e ha recitato in teatro prima di approdare al cinema e in televisione.\nTra i suoi lavori, ricordiamo i film \"Per non dimenticarti\" (2006), regia di Mariantonia Avati (2006), e \"I Vicere\" (2007), regia di Roberto Faenza, nel quale interpret\u00f2 il ruolo di \"Donna Isabella\".\nIn televisione ha recitato, tra l'altro in \"Una donna per amico 3\" (2001), \"CentoVetrine\" (2001/2005), \"R.I.S. 5 - Delitti imperfetti\" (2009) e \"Un posto al sole\" (dal 2016), dove interpreta il ruolo di Nadia Makarenko, la nuova compagna di Renato Poggi. Dal 2019 interpreta il ruolo della ricca vedova Flavia Brancia nella seconda stagione de \"Il paradiso delle signore\" su Rai 1."}
{"id": "2092178", "revid": "161273", "url": "https://it.wikipedia.org/wiki?curid=2092178", "title": "Discriminante planetario", "text": ""}
{"id": "2092183", "revid": "12760", "url": "https://it.wikipedia.org/wiki?curid=2092183", "title": "Aurelio Salvatore Misiti", "text": ""}
{"id": "2092193", "revid": "1728", "url": "https://it.wikipedia.org/wiki?curid=2092193", "title": "Isola di Antonio Noli", "text": ""}
{"id": "2092196", "revid": "339392", "url": "https://it.wikipedia.org/wiki?curid=2092196", "title": "Paperback", "text": ""}
{"id": "2092210", "revid": "33689", "url": "https://it.wikipedia.org/wiki?curid=2092210", "title": "Alia", "text": ""}
{"id": "2092212", "revid": "1718925", "url": "https://it.wikipedia.org/wiki?curid=2092212", "title": "Termoclastismo", "text": "Viene chiamato termoclastismo l'azione di frantumazione delle rocce causata dalle ripetute dilatazioni e contrazioni che la porzione superficiale di una roccia subisce durante il riscaldamento e il raffreddamento; il fenomeno del termoclastismo \u00e8 tipico delle zone desertiche e di alta montagna caratterizzate da una elevata escursione termica diurna.\nIl Sole riscaldando di giorno lo strato esterno della roccia lo espande, mentre la parte interna della roccia rimane inalterata, il raffreddamento notturno provoca la contrazione della roccia, questi cicli di espansione-contrazione causano microfratture, che con il tempo, diventano pi\u00f9 espanse fino a facilitare una veloce erosione delle rocce esposte."}
{"id": "2092215", "revid": "709565", "url": "https://it.wikipedia.org/wiki?curid=2092215", "title": "Fabio Lanzoni", "text": "Carriera.\nNegli anni ottanta si trasferisce negli Stati Uniti, dove lavora a lungo come modello, apparendo su numerose copertine di romanzi rosa. Posa anche per la copertina del videogioco per NES \"\".\nNel 1991 abbandona la carriera da modello per tentare altre strade, sotto la supervisione artistica del manager Peter F. Paul. In questo periodo Fabio Lanzoni scrive alcuni romanzi rosa (\"Pirate\", \"Rogue\" e \"Comanche\"), partecipa a trasmissioni televisive e presta il proprio volto a numerose campagne pubblicitarie. Fa un discreto numero di comparsate in importanti produzioni cinematografiche, fra cui \"L'esorcista III\", \"Storie di amori e infedelt\u00e0\" e \"La morte ti fa bella\". Compare in diversi episodi della soap opera \"Beautiful\" nel ruolo di se stesso. Il suo lavoro pi\u00f9 importante, per\u00f2, rimane quello nella serie televisiva \"Acapulco H.E.A.T.\", che va in onda dal 1993 al 1998, in cui interpreta Claudio, uno dei membri regolari del cast. \u00c8 inoltre comparso nel reality show \"America's Next Top Model\" e nei telefilm \"Ned - Scuola di sopravvivenza\" e \"Big Time Rush\"."}
{"id": "2092217", "revid": "110157", "url": "https://it.wikipedia.org/wiki?curid=2092217", "title": "Museo del vino (Torgiano)", "text": "Il Museo del Vino di Torgiano (MUVIT) \u00e8 un museo privato specializzato. \nHa sede a Torgiano, al centro di una affermata zona vitivinicola situata tra Perugia e Assisi e nota per il suo Rosso DOC e Torgiano rosso riserva DOCG.\nStoria.\nFondato nel 1974 e ospitato nel seicentesco palazzo Graziani-Baglioni, negli ambienti un tempo destinati all'immagazzinamento delle derrate agricole, \u00e8 considerato uno dei pi\u00f9 importanti musei del settore in Italia.\nL'ideazione e la realizzazione del Museo del Vino sono state di Maria Grazia Marchetti, storica dell'arte, moglie di Giorgio Lungarotti, uno dei patriarchi dell'enologia italiana.\n\u00c8 gestito, con il Museo dell'olivo e dell'olio, dalla Fondazione Lungarotti, istituto che si occupa della valorizzazione della cultura agricola italiana attraverso attivit\u00e0 di ricerca, mostre, convegni, iniziative editoriali.\nSistemazione.\nIn 20 sale sono esposti oltre 2.800 manufatti di archeologia, ceramica, grafica, editoria antiquaria e altre testimonianze di arti minori che documentano la centralit\u00e0 del vino nella cultura mediterranea, la sua cultura, la sua storia, il suo rapporto con l'alimentazione, la farmacia, il mito, a partire dal III millennio a.C. fino ai nostri giorni.\nIl materiale \u00e8 esposto per aree tematiche. La visita inizia con una carrellata sulle origini mediorientali della viticoltura, e sulla sua espansione nel bacino del Mediterraneo (I sala). Sono quindi presenti vari reperti archeologici, che vanno dall'et\u00e0 del bronzo all'et\u00e0 tardo-antica, tra i quali una kylix attribuita al Pittore di Phrynos, del gruppo dei Piccoli maestri.\nNelle sale successive (dalla II alla VIII) vengono illustrate le tecniche vitivinicole in voga nell'Umbria. Il ciclo annuale viticolo e le tecniche tradizionali di esecuzione sono documentati da una notevole serie di attrezzi ed arnesi da lavoro. Molto ricca \u00e8 anche la parte che illustra le occasioni ed i luoghi del bere. Nel seminterrato del palazzo \u00e8 ospitata una grande sala dedicata alla vinificazione, che accoglie grandi torchi, distillatori, un calderone, un'imbottigliatrice, olle di terracotta. Una saletta (VI) illustra le varie fasi di lavorazione del \u201cVino Santo\u201d, vino passito che in Umbria accompagna per antica tradizione le ricorrenze festive del calendario familiare. Segue una sala (VII) in cui vengono ricordati i vari mestieri collegati alla viticoltura (bottai, bigonciari, fabbri, funari, cestari, ecc.), con una cospicua collezione di attrezzi. \nDopo una sala dedicata alla regolamentazione del tempo di vendemmia, dell'uso e del commercio del vino (VIII), si passa a due locali dedicati specificamente all'artigianato e alla viticoltura a Torgiano (IX-X).\nNelle sale successive (XI-XV) l'attenzione si concentra su una vasta raccolta di antichi contenitori vinari in ceramica, originari delle pi\u00f9 famose zone di produzione italiane. La classificazione tematica suddivide le ceramiche esposte nei tre settori del \u201cvino come alimento\u201d (misure, bottiglie, ecc.), del \u201cvino come medicamento\u201d (versatoi, albarelli, unguentari da farmacia, mortai, vasi farmaceutici), del \u201cvino e il mito\u201d (istoriati, tra i quali opere di Mastro Giorgio Andreoli, plastici, tra cui un notevole busto di Bacco attribuito a Girolamo Della Robbia, decori simbolici, legati in buona parte alla personalit\u00e0 enigmatica di Dionysos/Bacco).\nIn una sala successiva (XVI) \u00e8 poi possibile ammirare un'importante collezione di ferri da cialda, utili alla preparazione di sottili biscotti che solitamente accompagnavano l'offerta di Vin Santo.\nSegue una ricca collezione di incisioni e di disegni a tema dionisiaco (XVII), composta da circa 600 opere tra le quali compaiono incisioni di Mantegna, Carracci, Guttuso e Picasso. Dopo una sala dedicata agli ex libris in argomento (XVIII), la visita si conclude con l'esposizione di edizioni pregiate opere di narrativa e trattatistica sul vino e di almanacchi (XIX).\nRiconoscimenti.\nNel 1992 al Museo \u00e8 stato assegnato a Parigi, nell'ambito del III Salon International des Mus\u00e9es, il \u201cPrix de l'Excellence Regionale\u201d."}
{"id": "2092222", "revid": "121775725", "url": "https://it.wikipedia.org/wiki?curid=2092222", "title": "Pushover (ingegneria)", "text": "L'analisi di spinta o di pushover, letteralmente \"spingi-oltre\", \u00e8 un metodo proposto dalla nuova normativa anti_sismica (anche se non \u00e8 strettamente legato all'analisi sismica) per l'analisi statica non lineare di una struttura.\nViene utilizzata per calcolare gli effetti delle azioni sismiche di sistemi dissipativi (aventi, cio\u00e8, comportamento elasto-plastico).\nCon questo metodo di analisi le azioni sismiche sono modellate come forze statiche che rappresentano la forzante.\nIl metodo consiste nell'applicare alcune distribuzioni di forze via via crescenti sulla struttura, in modo da studiare la sua risposta in termini elastoplastici fino al collasso globale o locale.\nTale risposta, pertanto, deve essere ottenuta mediante un'analisi non lineare tenendo conto sia degli effetti di non linearit\u00e0 del materiale (formazioni di cerniere plastiche, svergolamenti di elementi compressi, snervamento di elementi in trazione) sia degli effetti di secondo ordine (quindi non linearit\u00e0 di tipo geometrico) qualora esse assumano un valore non trascurabile.\nLa forzante pu\u00f2 anche essere costituita da un profilo di spostamenti prestabilito.\nIn questo caso gli spostamenti vengono applicati in modo incrementale monotono fino a che un parametro di controllo di deformazione non raggiunge un valore limite prefissato.\nSi tratta di un approccio fortemente innovativo poich\u00e9 consente analisi di tipo prestazionale delle costruzioni: costruendo la curva pushover di una struttura (=curva prestazionale su un piano forza-spostamento o accelerazione-spostamento) \u00e8 possibile individuare immediatamente il valore del taglio alla base corrispondente ai diversi stati limite e soprattutto come, quando e quanto si dannegger\u00e0 la struttura in esame."}
{"id": "2092224", "revid": "1494169", "url": "https://it.wikipedia.org/wiki?curid=2092224", "title": "Insomniac", "text": ""}
{"id": "2092227", "revid": "287204", "url": "https://it.wikipedia.org/wiki?curid=2092227", "title": "Insomniac (album)", "text": ""}
{"id": "2092230", "revid": "14890", "url": "https://it.wikipedia.org/wiki?curid=2092230", "title": "Drum Corps", "text": ""}
{"id": "2092240", "revid": "729019", "url": "https://it.wikipedia.org/wiki?curid=2092240", "title": "Antonio Borri", "text": "Biografia.\nAntonio Borri \u00e8 ricordato per aver partecipato alla Spedizione dei Mille. Si imbarc\u00f2, assieme ad altri dodici maremmani, in occasione della sosta predisposta da Giuseppe Garibaldi al forte di Talamone nei giorni 7 e 8 maggio 1860 per rifornire di munizioni e di polvere da sparo l'esercito dei volontari diretti in Sicilia. Di Antonio Borri \u00e8 rimasta una foto, scattata verosimilmente negli ultimi anni della sua vita, che lo raffigura in camicia rossa e con cinque medaglie al petto. Borri era uno dei quattro agricoltori presenti nell'elenco dei Mille (due dei quali erano lo stesso Giuseppe Garibaldi e suo figlio Menotti).\nLa salma di Antonio Borri venne traslata dal cimitero vecchio di Roccastrada al nuovo cimitero in Poggio Marco - Roccastrada il 30 ottobre 1921 riservandogli un luogo monumentale che nel 2008, nel centenario della morte, verr\u00e0 totalmente rinnovato.\nInsieme a lui si imbarc\u00f2 a Talamone anche un altro roccastradino, Egidio Tonissi."}
{"id": "2092242", "revid": "767487", "url": "https://it.wikipedia.org/wiki?curid=2092242", "title": "13 (Die \u00c4rzte)", "text": "13 \u00e8 l'ottavo album dei Die \u00c4rzte, pubblicato il 25 maggio 1998.\n\"Nie wieder Krieg, nie mehr Las Vegas!\" \u00e8 chiamata anche \"H\u00fctchenspiel\". \"Nie gesagt\", inizialmente, era intitolata \"Du fehlst mir\".\nTracce.\nI singoli estratti furono \"Ein Schwein namens M\u00e4nner\", \"1/2 Lovesong\", \"Goldenes Handwerk\" e \"Rebell\"."}
{"id": "2092243", "revid": "767487", "url": "https://it.wikipedia.org/wiki?curid=2092243", "title": "Fausto Catani", "text": "Esperienza scout.\nEntr\u00f2 nel gruppo scout Roma 2 nel 1922, quando era ancora forte la presenza di Mario di Carpegna, il primo capo scout dell'Associazione Scouts Cattolici Italiani (ASCI).\nNel 1925, ad appena 16 anni grazie alla sua conoscenza delle lingue, fece da guida ed interprete agli scout giunti a Roma all'interno del Pellegrinaggio Internazionale per l'Anno Santo. Da questa esperienza matur\u00f2 il suo interesse per la realt\u00e0 internazionale dello scautismo, che lo port\u00f2 negli anni a conoscere le esperienze straniere ed a partecipare attivamente alle conferenze internazionali ed ai raduni mondiali.\nQuando non era nemmeno ventenne, nel 1928, intervenne lo scioglimento coatto dell'ASCI da parte del regime fascista, e Catani continu\u00f2 a riunirsi clandestinamente con altri scout. All'interno del dibattito sorto in quegli anni sull'identit\u00e0 da dare allo scautismo clandestino, Catani si schier\u00f2 assieme a padre Adriano Ruggi d'Aragona sulla scarsa opportunit\u00e0 e possibilit\u00e0 di far assumere una \"deriva scout\" all'Opera Nazionale Balilla, spingendo quindi per un'intensificazione delle attivit\u00e0 segrete.\nNel 1929 fu mandato al Jamboree di Arrowe Park, dove consegn\u00f2 al Bureau Internazionale del Movimento Scout (che in seguito cambi\u00f2 nome in Organizzazione Mondiale del Movimento Scout) una lettera in cui Mario Mazza spiegava il suo progetto di inserimento nel sistema educativo del regime fascista. Da quel momento, e fino al 1935, Catani gest\u00ec i rapporti internazionali dell'ASCI clandestina, assumendo anche il ruolo di responsabile della Branca Lupetti, diventandone un dirigente molto noto all'estero.\nSempre in questi anni si dedic\u00f2 allo studio ed alla ricerca delle basi fondanti dello scautismo, leggendo e traducendo in italiano alcuni scritti di Robert Baden-Powell (Manuale dei lupetti, Scautismo per ragazzi, La strada verso il successo), le storie di Mowgli contenute nel \"Libro della Giungla\" di Rudyard Kipling, nonch\u00e9 la biografia del fondatore, scritta da Robert Bastin (Lord Baden-Powell of Gilwell cittadino del mondo).\nLa rinascita dell'ASCI.\nGli anni della seconda guerra mondiale portarono inevitabilmente ad un'interruzione forzata anche delle risidue attivit\u00e0 clandestine. Fra il 1943 ed il 1945 (quando l'ASCI venne ufficialmente ricostituita) Catani si adoper\u00f2 per la ripresa di alcune attivit\u00e0. Venne nuovamente nominato responsabile della Branca Lupetti, affiancando nella ricostruzione del metodo Salvatore Salvatori (Branca Esploratori), anch'egli romano, e Osvaldo Monass (Branca Rover), che era stato suo capo squadriglia ai tempi del Roma 2.\nLe esperienze di lupettismo precedenti allo scioglimento erano estremamente limitate, e Catani si rendeva conto che vi era bisogno di una profonda riflessione metodologica. Con la rinascita dello scautismo erano infatti tornati ad operare i cosiddetti \u201cRiparti Misti\u201d, ossia che comprendevano in un'unica unit\u00e0 tanto i lupetti quanto gli esploratori ed rover. Port\u00f2 avanti assieme a Monass e Salvatori la prima riforma, ossia la creazione del concetto di Gruppo Scout, formato da Capi che assumevano la direzione di unit\u00e0 distinte, il Branco, il Riparto ed il Clan.\nUomo carismatico ed autorevole, divenne un punto di riferimento per tutta l'associazione, non solo per quanto riguardava il lupettismo, ma anche nella definizione dello scautismo italiano. Le sue conoscenze internazionali e la profonda riflessione sul pensiero di Baden-Powell lo resero uno dei volti pi\u00f9 noti per l'intero Bureau mondiale.\nIl primo \"Akela d'Italia\".\nAll'ossatura definita da Baden-Powell, Catani inizi\u00f2 ad aggiungere alcune esperienze del lupettismo cattolico francese e belga, ma introducendo anche alcuni caratteri originali che dimostrarono la sua profonda conoscenza della psicologia infantile.\nInnanzitutto l'individuazione della Giungla di Kipling non solo come una storia, anche importante e pedagogica, da raccontare ai bambini, ma come un ambiente fantastico, ossia una rappresentazione sotto forma di gioco della realt\u00e0 circostante. Da ci\u00f2 deriva che la Giungla \u00e8 un'atmosfera permanente, caratterizzata da un linguaggio (ad esempio le \"Parole maestre\"), da uno stile educativo (rifiuto del paternalismo, proposizione di una morale indiretta nei racconti), da un clima di \"famiglia felice\" (non necessariamente spensierata o perennemente allegra). Catani inoltre port\u00f2 avanti la riflessione sull'equilibrio tra gioco, giungla e tecnica scout, ossia le componenti del lupettismo, e defin\u00ec la spiritualit\u00e0 della branca, basata sulla figura di san Francesco e sul ruolo di Baloo (l'assistente ecclesiastico nei gruppi). Inoltre si dedic\u00f2 all'enucleazione degli elementi di continuit\u00e0 e di discontinuit\u00e0 del metodo pedagogico scout, sostenendo la centralit\u00e0 del Gruppo rispetto alla vita delle unit\u00e0, e l'uguale importanza di tutte e tre le Branche\nDa tutti questi elementi nacque la tradizione del lupettismo italiano, definito con chiarezza negli scritti ed illustrato ai capi dell'associazione nei numerosi Campi Scuola per capi che Catani tenne nel corso degli anni.\nMa Catani si preoccup\u00f2 anche di costruire \"materialmente\" la Branca, cogliendo l'occasione del pellegrinaggio per Rover Assisi-Roma nel 1948, per incontrare i primi Capi Branco italiani, divenendo da allora nel ricordo il \"primo Akela d'Italia\". Sotto la sua direzione nacque una stampa specializzata, sia per lupetti che per Capi Branco, nonch\u00e9 una struttura nazionale e regionale di sostegno alla diffusione del metodo (la Pattuglia Nazionale Lupetti fu la prima del genere all'interno dell'ASCI, che ne riprese l'impianto anche per le altre Branche o settori)."}
{"id": "2092246", "revid": "180559", "url": "https://it.wikipedia.org/wiki?curid=2092246", "title": "Drum and bugle corps", "text": "Un drum and bugle corps (pronuncia: /dr\u028cm/ /\u00e6nd/ /\u02c8byug\u0259l/ /k\u0254r/. abbreviato anche in \"Drum corps\") \u00e8 una formazione bandistica simile ad una marching band. Cos\u00ec come quest'ultima, un \"drum corps\" \u00e8 una formazione focalizzata ad uno spettacolo in movimento, come parate o drill show anche se la formazione non comprende nessuno strumento ad ancia o legni in genere (come clarinetti, sassofoni, flauti). In Italia, la prima formazione di questo tipo \u00e8 la Millennium Drum and Bugle Corps, con sede a Verdello."}
{"id": "2092248", "revid": "599013", "url": "https://it.wikipedia.org/wiki?curid=2092248", "title": "Drewitz", "text": ""}
{"id": "2092250", "revid": "149727", "url": "https://it.wikipedia.org/wiki?curid=2092250", "title": "Drjejce", "text": ""}
{"id": "2092253", "revid": "149727", "url": "https://it.wikipedia.org/wiki?curid=2092253", "title": "Grie\u00dfen", "text": ""}
{"id": "2092254", "revid": "149727", "url": "https://it.wikipedia.org/wiki?curid=2092254", "title": "Gr\u011b\u0161na", "text": ""}
{"id": "2092256", "revid": "1305772", "url": "https://it.wikipedia.org/wiki?curid=2092256", "title": "Battaglia di Parma", "text": ""}
{"id": "2092258", "revid": "149727", "url": "https://it.wikipedia.org/wiki?curid=2092258", "title": "Sch\u00f6nh\u00f6he", "text": ""}
{"id": "2092259", "revid": "3115", "url": "https://it.wikipedia.org/wiki?curid=2092259", "title": "Conferenza di Annapolis", "text": "La Conferenza di Annapolis \u00e8 stata una conferenza di pace per il Medio Oriente tenutasi il 27 novembre 2007, presso la United States Naval Academy di Annapolis, Maryland, Stati Uniti. La conferenza ha espresso la prima volta una soluzione di due Stati articolata in comune accordo per risolvere il conflitto israelo-palestinese, concludendosi con il rilascio di una dichiarazione congiunta di tutte le parti.\nPosizioni.\nPalestinesi.\nAbu Mazen dichiar\u00f2 che uno Stato palestinese che comprenda la Cisgiordania e la Striscia di Gaza nella loro interezza sarebbe accettabile, mentre il controllo permanente israeliano dei terreni al di l\u00e0 dei suoi confini del 1967 dovrebbe essere oggetto di discussione uno-a-uno. Inoltre si sarebbe dovuto discutere di sei temi centrali: Gerusalemme, i rifugiati palestinesi e il diritto di ritorno, i confini, gli insediamenti, l'acqua e la sicurezza.\nEgli disse anche di sperare di raggiungere un accordo con Israele entro la fine del mese di novembre 2007, da sottoporre poi a referendum. Espresse inoltre la sua speranza che un accordo definitivo con Israele sarebbe stato possibile entro sei mesi dalla conferenza.\nIsraeliani.\nNel mese di ottobre 2007, il Primo Ministro Olmert indic\u00f2 che sarebbe stato disposto a fornire parti di Gerusalemme Est ai palestinesi come parte di una pi\u00f9 ampia soluzione pacifica da discutere ad Annapolis. Ci\u00f2 caus\u00f2 notevoli critiche da parte della destra israeliana, tra le organizzazioni straniere ebraiche e tra i cristiani sionisti.\nIl 27 novembre 2007, Ovadia Yosef, il leader spirituale del partito Shas, annunci\u00f2 che il suo partito avrebbe lasciato la coalizione di governo, ponendo cos\u00ec fine alla coalizione di maggioranza in seno alla Knesset, se Ehud Olmert avesse accettato di dividere Gerusalemme. Eli Yishai dello Shas dichiar\u00f2: \"Gerusalemme \u00e8 al di sopra di tutte le considerazioni di carattere politico. Non ho intenzione di contribuire a consentire concessioni su Gerusalemme.\"\nCaratteristiche.\nLa Conferenza di Annapolis \u00e8 stata differente dai precedenti accordi di pace in Medio Oriente rispetto ai seguenti aspetti:"}
{"id": "2092260", "revid": "339392", "url": "https://it.wikipedia.org/wiki?curid=2092260", "title": "Stato palestinese", "text": ""}
{"id": "2092261", "revid": "256896", "url": "https://it.wikipedia.org/wiki?curid=2092261", "title": "Ordine di Alc\u00e1ntara", "text": ""}
{"id": "2092266", "revid": "1305772", "url": "https://it.wikipedia.org/wiki?curid=2092266", "title": "Each One Teach One", "text": ""}
{"id": "2092276", "revid": "126000170", "url": "https://it.wikipedia.org/wiki?curid=2092276", "title": "Marcus Berg", "text": "Biografia.\nSoprannominato \"Black Marcus\" (\"Svarte-Marcus\") in onore di Filip \"Svarte-Filip\" Johansson, Marcus \u00e8 fratello minore dell'ex centrocampista Jonatan Berg.\nCarriera.\nClub.\nIFK G\u00f6teborg.\nDopo due anni passati nelle giovanili dell'IFK G\u00f6teborg, in occasione dell'annata 2005 viene promosso in prima squadra nella massima serie svedese, l'Allsvenskan. Inizia il campionato 2007 realizzando 14 reti nelle prime 17 giornate, prima di essere ceduto. Queste realizzazioni gli sono sufficienti per laurearsi capocannoniere del torneo \u2013 nonostante la sua partenza a stagione in corso \u2013 e per contribuire alla conquista del titolo nazionale che l'IFK G\u00f6teborg non vinceva da 11 anni.\nGroningen.\nIl 10 agosto 2007, viste le ottime prestazioni ottenute con la maglia dell'IFK G\u00f6teborg, viene acquistato dal per una somma riportata di 2,5 milioni di sterline. La squadra era in cerca di un nuovo attaccante dopo aver ceduto Luis Su\u00e1rez all'. Nella sua prima stagione nella Eredivisie olandese, Berg realizza 18 gol e porta la squadra al settimo posto in campionato.\nLa stagione 2008-2009 inizia alla grande per Berg e l', la squadra resta prima in classifica per le prime 5 giornate di campionato e lo svedese mette a segno 5 gol in altrettante partite. Dopo due anni, conclude la sua esperienza in biancoverde con uno score di 56 presenze e 33 reti.\nAmburgo.\nIl 17 luglio 2009 il Groningen cede ufficialmente Berg alla formazione tedesca dell'Amburgo. Non vengono resi noti i termini del trasferimento. Esordisce il 15 agosto 2009 con un gol alla prima giornata di campionato contro il , siglando la rete del definitivo 4-1 per l'Amburgo al 72' minuto, appena 182 secondi dopo il suo ingresso in campo, facendo registrare un record nella storia del club. Nell'arco di quell'edizione della Bundesliga, segna complessivamente 4 marcature nelle 30 presenze messe a referto.\nPrestito al PSV e ritorno all'Amburgo.\nIl 21 luglio 2010 torna nei Paesi Bassi, questa volta in prestito al PSV. Il 22 agosto realizza una doppietta che permette al PSV di vincere 3-1 contro l'AZ Alkmaar. Dopo 25 presenze e 8 gol in Eredivisie, a fine prestito torna all'Amburgo.\nTorna a giocare in Germania il 17 settembre nella sconfitta per 0-1 contro il Borussia M\u00f6enchedgladbach. Il 25 ottobre ritorna a segnare con la maglia dell'Amburgo, in occasione della vittoria esterna per 1-2 contro l'Eintracht Trier 05, gara valida per la Coppa di Germania. In campionato colleziona solo un gol in 13 presenze stagionali, complici alcuni problemi fisici. L'anno successivo il bilancio \u00e8 di 0 gol in 11 presenze.\nPanathinaikos.\nNel luglio del 2013 viene acquistato dalla squadra greca del Panath\u012bna\u00efkos, con cui firma un accordo quadriennale. Il 26 aprile 2014, durante la finale di Coppa di Grecia contro il PAOK Salonicco, sigla una tripletta che fissa il punteggio sul definitivo 4-1 per i verdi, che si aggiudicano cos\u00ec il trofeo. A fine stagione 2013-2014 Berg viene nominato calciatore straniero dell'anno del campionato greco, riconoscimento poi ottenuto anche nelle stagioni 2015-2016 e 2016-2017 (in quest'ultima annata vince anche la classifica marcatori con 22 gol segnati).\nAl-Ain.\nIl 28 giugno 2017 ottiene la cessione a titolo definitivo alla squadra degli Emirati Arabi Uniti dell'Al-Ain, che acquista il suo cartellino pagando circa 3,3 milioni di euro ai greci. Al suo primo anno di permanenza, Berg contribuisce alla conquista del titolo nazionale con 25 gol che lo rendono capocannoniere del campionato. Il 18 dicembre 2018 Berg apre le marcature nella semifinale del Mondiale per club contro gli argentini del River Plate, partita che vede gli emiratini prevalere ai calci di rigore dopo il 2-2 dei tempi supplementari. Quattro giorni dopo, i viola vengono sconfitti 4-1 in finale contro il Real Madrid.\nKrasnodar.\nIl 13 luglio 2019 viene annunciato l'ingaggio annuale (poi prorogato di una seconda stagione) di Berg ai russi del Krasnodar. Le sue 9 reti nella Prem'er-Liga 2019-2020 contribuiscono al raggiungimento del terzo posto e della conseguente qualificazione della squadra alla Champions League dell'anno seguente; in questa competizione segna 2 gol che lo fanno diventare il migliore marcatore della squadra in Champions League. Sul finale di stagione rinnova il suo contratto annuale per un'ulteriore annata. Il 2 dicembre 2020 decide l'incontro casalingo di Champions League contro il Rennes, facendo conquistare al club la prima vittoria nella competizione e anche il terzo posto nel girone, con l'accesso all'Europa League di quello stesso anno.\nRitorno all'IFK G\u00f6teborg.\nIl 22 marzo 2021 viene reso noto il ritorno di Berg all'IFK G\u00f6teborg, la squadra svedese in cui anni prima era esploso a livello nazionale. L'accordo, che prevede un arrivo a parametro zero e una durata di due anni e mezzo, \u00e8 valido dal successivo 15 luglio, alla riapertura della finestra svedese di calciomercato. Chiude la stagione 2021 con 10 reti in 18 partite.\nNazionale.\nBerg disputa 19 partite con la Svezia Under-21, aggiudicandosi anche il titolo di capocannoniere degli Europeo Under-21 2009 grazie alle 7 reti all'attivo.\nNel frattempo, aveva gi\u00e0 debuttato in nazionale maggiore nel 2008. Segna il primo gol in nazionale maggiore il 10 giugno 2009 nella partita di qualificazione ai Mondiali 2010 contro Malta, vinta per 4-0.\nConvocato per gli Europei 2016, disputa i tre match di prima fase giocati dalla Svezia. Nel corso delle eliminatorie dei Mondiali 2018 in Russia, il 7 ottobre 2017 firma una quaterna nella gara che la Svezia ha vinto per 8-0 contro il Lussemburgo. Dopo aver ottenuto con la Svezia la qualificazione alla fase finale del Mondiale a spese dell', scende in campo in tutte le partite giocate dalla Svezia nel girone e nelle partite a eliminazione diretta, poi negli ottavi e nei quarti di finale.\nConvocato pure per Euro 2020, al termine della manifestazione (in cui gioca tutte le gare degli svedesi eliminati agli ottavi dall') lascia la nazionale.\nStatistiche.\nPresenze e reti nei club.\n\"Statistiche aggiornate al 21 febbraio 2021.\""}
{"id": "2092280", "revid": "1776051", "url": "https://it.wikipedia.org/wiki?curid=2092280", "title": "Slania", "text": "Slania \u00e8 il secondo album del gruppo musicale folk metal svizzero Eluveitie, pubblicato nel 2008 dalla Nuclear Blast."}
{"id": "2092282", "revid": "149727", "url": "https://it.wikipedia.org/wiki?curid=2092282", "title": "B\u00e4renbr\u00fcck", "text": ""}
{"id": "2092283", "revid": "149727", "url": "https://it.wikipedia.org/wiki?curid=2092283", "title": "Barbuk", "text": ""}
{"id": "2092284", "revid": "149727", "url": "https://it.wikipedia.org/wiki?curid=2092284", "title": "Maust", "text": ""}
{"id": "2092286", "revid": "1442080", "url": "https://it.wikipedia.org/wiki?curid=2092286", "title": "Biblioteca regionale di Aosta", "text": "La Biblioteca Regionale di Aosta (in francese, Biblioth\u00e8que r\u00e9gionale d'Aoste) \u00e8 stata fondata nel 1950, ed \u00e8 la pi\u00f9 importante istituzione bibliografica valdostana, intorno alla quale gravitano le altre cinquantaquattro biblioteche di pubblica lettura appartenenti al Sistema bibliotecario regionale.\nStoria.\nLa Biblioteca Regionale era stata preceduta in Valle d'Aosta da una serie di altre piccole biblioteche, limitate a specifici ambiti professionali. Esistevano, in effetti, fondi librari ricchi di codici miniati, di collezioni erudite, di preziose testimonianze manoscritte, ma mancava una biblioteca che possedesse anche testi per la lettura amena, e di vari orientamenti culturali.\nLa pressante richiesta di istituire una biblioteca pubblica in Valle d'Aosta fu principalmente merito di due importanti personaggi dell'ambito culturale locale: il canonico e storico F\u00e9lix Orsi\u00e8res, che nel 1846, all'inaugurazione del nuovo Municipio, auspic\u00f2 l'apertura di una biblioteca all'interno del medesimo edificio; e soprattutto dell'etnografo Jules Brocherel, che un secolo pi\u00f9 tardi chiese alla Regione valdostana e al Comune di Aosta di unire le loro forze per potenziare la modesta biblioteca civica esistente, completando specialmente la collezione di libri di cultura locale e sull'alpinismo, ed offrendo a tale scopo la propria raccolta libraria.\nOltre alla limitata quantit\u00e0 di volumi, Brocherel rimproverava alla raccolta libraria pubblica esistente anche la scarsa presenza di testi in lingua francese, fatto che non permetteva all'istituzione di assumere un ruolo specialistico nella ricerca, documentazione e diffusione della cultura valdostana.\nNel 1937 la Biblioteca venne riordinata, dopo che, per l'elevazione di Aosta a capoluogo di provincia, la Biblioteca stessa ricevette, per diritto di stampa, copia di ogni pubblicazione edita nella provincia.\nFinalmente, nel secondo dopoguerra, le gi\u00e0 ricordate proposte di Brocherel furono accolte e, con deliberazione del 10 marzo 1950, furono istituite le \u201c\"Biblioth\u00e8ques de la r\u00e9gion vald\u00f4taine et de la ville d'Aoste r\u00e9unies\"\u201d, aperte al pubblico il 15 gennaio 1951 con sede ad Aosta, in via Xavier de Maistre 10. Direttore della Biblioteca Regionale fu nominato Brocherel stesso, con l'acquisizione in varie tranche della sua notevole raccolta libraria.\nAlla Regionale venne affidata in quel periodo anche la raccolta di libri della Soci\u00e9t\u00e9 de la Flore Vald\u00f4taine, ed il Fondo E. J. Mazzuchi, importante raccolta di libri sull'alpinismo.\nAttorno al 1980 venne acquisita la Biblioteca Piero Giacosa - Enrico Craveri, di argomento valdostano e canavese, costituita da oltre 6.000 volumi, e nel 1986 venne acquistata anche la Biblioteca Fisanotti, importantissima raccolta di cultura locale.\nNel 1990 pervenne un altro importante fondo di argomento alpinistico, la Biblioteca Piero Falchetti, formata da circa 2.000 volumi.\nNel settembre 1996, l'istituzione venne spostata nella moderna sede progettata dall'architetto Gianni Debernardi, andando a occupare un sito di grande interesse archeologico in via Torre del Lebbroso.\nUna moderna struttura in vetro, costituente il corpo principale della nuova biblioteca, \u00e8 stata addossata all'edificio preesistente allo scopo di offrire al pubblico le migliori condizioni di lettura. I lavori per la costruzione della nuova sede sono durati dal 1988 al 1994.\nNel 2011 la Biblioteca regionale di Aosta \u00e8 stata intitolata a Bruno Salvadori, giornalista e politico valdostano (1942-1980).\nLe raccolte librarie.\nPer quanto riguarda il patrimonio attuale, la Sala di consultazione permette l'accesso ad oltre 8.200 volumi a scaffale aperto, mentre nell'Emeroteca sono presenti circa 300 testate correnti, in italiano e francese, compresi 10 quotidiani nazionali e 5 quotidiani esteri. \nLa \"Sezione adulti\", ripartita in due piani, \u00e8 costituita da circa 80.000 volumi a scaffale aperto ordinati secondo la classificazione decimale Dewey, e da altri 133.000 a magazzino.\nLa \"Sezione ragazzi\" dispone di circa 39.000 documenti, di cui 21.500 a scaffale aperto (sono presenti, tra l'altro, una sala per l'ascolto dei documenti sonori, un atelier per giochi e attivit\u00e0 espressive, ed un teatrino per proiezioni cinematografiche, rappresentazioni teatrali e letture collettive).\nTra le raccolte speciali, figura l'importante \"Fondo Valdostano\", ricco di circa 14.000 volumi di interesse locale a scaffale aperto, di stampe, carte storiche, manifesti e d\u00e9pliant relativi alla Valle d'Aosta e all'Alpinismo. Consente inoltre la consultazione su microfilm o su supporto digitale di quasi tutti i giornali valdostani.\nLa sezione videoteca mette a disposizione degli utenti oltre 17.300 documenti video: DVD e videocassette. Dispone inoltre di 10 postazioni per la visione in sede.\nLa sezione fonoteca raccoglie 19.000 documenti sonori (CD audio e alcuni 33 giri in vinile) che comprendono tutti i generi musicali pi\u00f9 alcune registrazioni non musicali (letture di poesie ed altro).\nI servizi.\nLa biblioteca \u00e8 dotata di apparecchiature RFID per l'automazione dei servizi di prestito e restituzione. Tutti gli oltre 300.000 documenti posseduti sono equipaggiati con tag RFID utilizzati anche in funzione antitaccheggio. Il prestito di tutti i documenti pu\u00f2 essere effettuato mediante macchine di autoprestito. La restituzione avviene ai due ingressi della biblioteca mediante comode apparecchiature collegate al sistema informativo che smistano i documenti per favorirne la ricollocazione a scaffale.\nTutta la struttura \u00e8 coperta da segnale Wi-Fi, gratuitamente accessibile da tutti gli iscritti. Sono inoltre disponibili 10 postazioni fisse per l'accesso alla rete internet, disponibili gratuitamente per un'ora al giorno. \nLa biblioteca dispone di una sala conferenze ricavata nella cappella dell'antico Hospice de charit\u00e9 sul quale \u00e8 stata costruita una parte dell'edificio attuale. Sulla volta sono ancora visibili gli affreschi sacri originali. La sala ha una capienza di 78 posti e dispone di moderne strumentazioni per l'amplificazione, la proiezione di filmati, la connessione alla rete internet e le videoconferenze. "}
{"id": "2092294", "revid": "2134764", "url": "https://it.wikipedia.org/wiki?curid=2092294", "title": "Leandro Garc\u00eda Morales", "text": ""}
{"id": "2092296", "revid": "20362719", "url": "https://it.wikipedia.org/wiki?curid=2092296", "title": "Triskell", "text": ""}
{"id": "2092297", "revid": "20362729", "url": "https://it.wikipedia.org/wiki?curid=2092297", "title": "Trischele", "text": ""}
{"id": "2092299", "revid": "149727", "url": "https://it.wikipedia.org/wiki?curid=2092299", "title": "Nowa Wjas", "text": ""}
{"id": "2092303", "revid": "599013", "url": "https://it.wikipedia.org/wiki?curid=2092303", "title": "Karim Shabazz", "text": ""}
{"id": "2092304", "revid": "327729", "url": "https://it.wikipedia.org/wiki?curid=2092304", "title": "Gilbert L\u00e9vy", "text": ""}
{"id": "2092307", "revid": "327729", "url": "https://it.wikipedia.org/wiki?curid=2092307", "title": "Gilbert Levy", "text": ""}
{"id": "2092309", "revid": "149727", "url": "https://it.wikipedia.org/wiki?curid=2092309", "title": "Preilack", "text": ""}
{"id": "2092310", "revid": "149727", "url": "https://it.wikipedia.org/wiki?curid=2092310", "title": "P\u015bi\u0142uk", "text": ""}
{"id": "2092311", "revid": "149727", "url": "https://it.wikipedia.org/wiki?curid=2092311", "title": "Turnow", "text": ""}
{"id": "2092319", "revid": "110157", "url": "https://it.wikipedia.org/wiki?curid=2092319", "title": "Kunbaja", "text": "Kunbaja \u00e8 un comune dell'Ungheria di 1.802 abitanti (dati 2005). \u00c8 situato nella provincia di B\u00e1cs-Kiskun."}
{"id": "2092322", "revid": "80598", "url": "https://it.wikipedia.org/wiki?curid=2092322", "title": "Earth Angel", "text": " \nEarth Angel (Will You Be Mine?) \u00e8 un popolare brano musicale pop del gruppo The Crew-Cuts degli anni cinquanta, cover della precedente versione dei Penguins.\nIl brano.\nLa canzone fu originariamente lanciata dai The Penguins, come lato B di Hey senorita. La prima registrazione avvenne agli studi di Ted Brinson nel sud di Los Angeles nell'ottobre 1954, insieme al produttore Dootsie Williams. Tuttavia \"Earth Angel\", nella versione dei The Crew-Cuts, divent\u00f2 rapidamente popolarissima, e raggiunse la vetta della classifica di Billboard \"R&amp;B chart\", dove rimase per tre settimane nel 1955 e l'ottava posizione della pop chart. La canzone fu l'unico singolo a riuscire ad entrare in una top 40 per il gruppo. Ne furono realizzate numerose cover nel corso degli anni.\n\"Earth Angel\", nella versione dei The Penguins, \u00e8 stata classificata alla posizione 151 della lista stilata della rivista Rolling Stone delle lista delle 500 migliori canzoni della storia. Nel 2004, \u00e8 stata scelta dalla Library of Congress come una delle 50 canzoni da aggiungere al National Recording Registry. Tale versione \u00e8 considerata una delle prime canzoni rock ad essere stata registrata."}
{"id": "2092324", "revid": "287204", "url": "https://it.wikipedia.org/wiki?curid=2092324", "title": "Lormi", "text": "Lormi \u00e8 una suddivisione dell'India, classificata come \"nagar panchayat\", di 12.158 abitanti, situata nel distretto di Bilaspur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 16' 60 N e 81\u00b0 43' 60 E e ha un'altitudine di 314 .\nSociet\u00e0.\nEvoluzione demografica.\nAl censimento del 2001 la popolazione di Lormi assommava a 12.158 persone, delle quali 6.264 maschi e 5.894 femmine. I bambini di et\u00e0 inferiore o uguale ai sei anni assommavano a 1.772, dei quali 943 maschi e 829 femmine. Infine, coloro che erano in grado di saper almeno leggere e scrivere erano 7.651, dei quali 4.587 maschi e 3.064 femmine."}
{"id": "2092326", "revid": "599013", "url": "https://it.wikipedia.org/wiki?curid=2092326", "title": "Walter L\u00f3pez", "text": "Caratteristiche tecniche.\nGioca prevalentemente come terzino sinistro, dotato di buona corsa, pu\u00f2 essere impiegato anche da centrocampista di fascia sinistra.\nCarriera.\nClub.\nHa iniziato la sua carriera sportiva nel Racing Club de Montevideo, club della sua citt\u00e0 natale. Dal 2003 al 2007 ha militato nel River Plate Montevideo.\nDa gennaio a giugno 2007 ha giocato in prestito nel club spagnolo dello Xerez. Da agosto a dicembre dello stesso anno invece si trasferisce in Messico, all'. \nNel settembre 2008 viene ingaggiato dal West Ham e debutta cos\u00ec in Premier League il 1\u00ba marzo 2009 nella partita West Ham-Manchester City (1-0). Tuttavia in stagione colleziona solo cinque presenze da subentrato.\nNel luglio 2009 torna in patria firmando con il Club Atl\u00e9tico Cerro. Nell'agosto dello stesso anno viene mandato in prestito nella serie B italiana, dove veste la maglia del Brescia con cui gioca titolare. Esordisce con le rondinelle nella partita Brescia- (1-0) del 21 agosto 2009. Il 12 settembre seguente trova anche il suo primo gol in Italia siglato nella trasferta contro il (1-3). Con il club lombardo disputa 31 partite in campionato e due nei play-off promozione, in cui il Brescia batte il in finale conquistando la promozione in serie A.\nIl 30 giugno 2010 torna al Cerro per fine prestito e rinnova il contratto per altri 3 anni. Passa subito in prestito in Romania, all'Universit\u00e0 Craiova, con cui disputa solo quattro partite di Liga I.\nNel luglio 2011 viene venduto al Pe\u00f1arol con cui debutta il 25 agosto seguente contro il Bella Vista. Segna due gol in 13 presenze nella stagione di Apertura 2011.\nNel gennaio 2012 passa al Cerro Porte\u00f1o, club del Paraguay dove resta fino al 31 dicembre dello stesso anno.\nFa quindi ritorno al Pe\u00f1arol nel gennaio 2013. Disputa il campionato vinto proprio dal Pe\u00f1arol e la Coppa Libertadores 2013.\nIl 18 settembre 2013 viene ingaggiato a parametro zero dal Lecce e fa cos\u00ec ritorno in Italia. Esordisce con il club salentino il 29 settembre seguente nella partita di campionato -Lecce. Segna la sua prima rete in giallorosso il 20 ottobre 2013 in occasione di Lecce- (1-1). Il 30 luglio 2014 si accorda per un altro anno di contratto con la societ\u00e0 giallorossa, con rinnovo automatico per altre due stagioni in caso di promozione in Serie B.\nIl 26 giugno 2015, dopo due stagioni al Lecce, viene ufficializzato il suo ritorno in Sud America, in Paraguay, al Sol de Am\u00e9rica, con cui firma un contratto annuale.\nNel gennaio 2016 firma un contratto di un anno e mezzo con il Benevento. Tuttavia nella stagione 2016-2017 raggiunge il traguardo della promozione in Serie A con la societ\u00e0 sannita.\nNell'estate 2017 dopo aver rescisso il contratto con le \"streghe\" approda allo Spezia l'11 agosto seguente firmando un contratto biennale.\nIl 19 luglio 2018 passa a titolo definitivo alla Ternana. Dopo aver esordito in Coppa Italia ad agosto contro il segna la sua prima rete con la maglia rossoverde l'11 novembre nel definitivo 3-0 nel derby casalingo contro il Gubbio. Il 31 gennaio 2019, dopo 19 presenze e 2 gol, viene ceduto alla in cambio di Luca Castiglia.\nIl 1\u00ba febbraio 2021 viene ceduto alla .\nNazionale.\nTra il maggio e il giugno 2006, ha giocato tre partite con l'Uruguay.\nStatistiche.\nPresenze e reti nei club.\n\"Statistiche aggiornate al 5 giugno 2021.\""}
{"id": "2092327", "revid": "6923", "url": "https://it.wikipedia.org/wiki?curid=2092327", "title": "Sainsbury's", "text": "J Sainsbury plc \u00e8 la casa madre di Sainsbury's Supermarkets Ltd, comunemente conosciuta come Sainsbury's, la seconda catena di supermercati nel Regno Unito. \u00c8 tornata ad esserlo dal gennaio 2014 dopo essere stata a lungo al terzo posto alle spalle di Tesco e ASDA. La holding J Sainsbury plc \u00e8 divisa in tre divisioni: Sainsbury's Supermarkets Ltd (compresi i negozi di generi alimentari), Sainsbury's Bank e Sainsbury's Argos. La sede principale del gruppo \u00e8 nel centro di supporto di Sainsbury, a Holborn Circus, Londra.\n\u00c8 quotato alla Borsa di Londra ed \u00e8 un componente dell'indice FTSE 100. Dal febbraio 2018 il pi\u00f9 grande azionista \u00e8 il fondo sovrano del Qatar, il Qatar Investment Authority, che detiene il 21,99% della societ\u00e0. Nell'aprile 2018 Sainsbury ha avviato colloqui con Walmart su un progetto di acquisto di Asda per costituire la pi\u00f9 grande societ\u00e0 di supermercati del Regno Unito. In aprile 2019, dopo che l'antitrust ha dettato le condizioni per poter fare l'operazione, Sainbury ha rinunciato all'acquisto (https://www.fruitbookmagazine.it/regno-unito-salta-fusione-asda-sainsburys/)\nStoria.\nFondata nel 1869 quando John James Sainsbury e sua moglie Mary Ann aprono un negozio di generi alimentari (prima freschi, in seguito anche confezionati) al numero 22 di Drury Lane, a Holborn, sobborgo di Londra. La filosofia commerciale, sintetizzata in un cartello posto fuori dal negozio, \u00e8: \"Qualit\u00e0 perfetta, prezzi pi\u00f9 bassi\". Cresce rapidamente in Et\u00e0 vittoriana, aprendo nuovi negozi e introducendo la consegna a domicilio. Quando John James Sainsbury muore, nel 1928, ci sono gi\u00e0 128 negozi con il suo marchio al punto da essere gi\u00e0 da qualche anno la catena pi\u00f9 importante del paese.\nAlla sua scomparsa la guida dell'azienda passa al figlio maggiore, John Benjamin Sainsbury, il quale gi\u00e0 dal 1915 collabora con il padre. Continua l'espansione, nel 1936 \u00e8 acquisita la catena Thorouhgood con sede a Midlands. Nel 1938 John Benjamin \u00e8 colpito da un infarto e al suo posto subentra la terza generazione dei Sainsbury: Alan (in seguito sar\u00e0 Lord Sainsbury di Drury Lane) e il fratello Robert. Con la seconda guerra mondiale lo sviluppo si blocca, molti uomini che lavorano per la catena sono chiamati sotto le armi e al loro posto subentrano le donne, il cibo \u00e8 razionato, molti negozi, in particolare quelli situati nella zona di Londra, sono anche danneggiati o distrutti dalle bombe.\nNel dopoguerra, durante un viaggio negli Stati Uniti, Alan si rende conto dei vantaggi del self-service, cos\u00ec nel 1950 apre anche lui la prima filiale self-service a Croydon. Con l'arrivo nel 1969 alla guida dell'azienda della quarta generazione, rappresentata da John Devon Sainsbury (in seguito Lord Sainsbury di Preston), la societ\u00e0 cresce diventando il pi\u00f9 grande venditore al dettaglio di generi alimentari del regno Unito. Solo nel 1995 sar\u00e0 superata da Tesco, che diventer\u00e0 cos\u00ec leader nel settore della grande distribuzione, e nel 2003 anche da ASDA che, diventando la seconda pi\u00f9 grande catena del paese, relegher\u00e0 Sainsbury's al terzo posto.\nNel 1973 Sainbury's \u00e8 quotata alla Borsa di Londra con la famiglia, che fino ad allora aveva avuto il controllo totale dell'azienda, che scende all'85%. Successivamente la famiglia Sainsbury scende al 35%, vendendo nel 2005 buona parte della propriet\u00e0. Nel 2008 la sua partecipazione si riduce al 15% delle azioni di J Sinsbury plc, detenuta attraverso varie societ\u00e0."}
{"id": "2092329", "revid": "110157", "url": "https://it.wikipedia.org/wiki?curid=2092329", "title": "Kunbaracs", "text": "Kunbaracs \u00e8 un comune dell'Ungheria di 670 abitanti (dati 2005). \u00c8 situato nella provincia di B\u00e1cs-Kiskun."}
{"id": "2092331", "revid": "128245", "url": "https://it.wikipedia.org/wiki?curid=2092331", "title": "Duke Reid", "text": "\u00c8 stato il fondatore e il gestore di uno dei sound system giamaicani pi\u00f9 popolari degli anni cinquanta: il Duke Reid's The Trojan (chiamato cos\u00ec dal nome dei camion britannici usati per trasportare l'apparecchiatura).\nNegli anni sessanta, Reid fonda l'etichetta discografica Treasure Isle, chiamata come il suo negozio di alcolici, artefice di molte leggendarie produzioni discografiche ska, rocksteady e reggae. Ancora attivo agli inizi degli anni settanta, soprattutto con il leggendario toaster U-Roy.\nBiografia.\nDopo aver prestato servizio per 10 anni come ufficiale di polizia giamaicano, Reid lascia le forze dell'ordine per aiutare sua moglie Lucille nella gestione degli affari di famiglia: la drogheria e negozio di alcolici \"Treasure Isle\".\nInizi\u00f2 a lavorare nell'industria musicale giamaicana in primo luogo come un proprietario di un sound system e poi come promotore e disc jockey. Inoltre divenne presto sponsor e presentatore del programma radiofonico \"Treasure Isle Time\": amante della musica jazz e blues, Duke scelse la canzone \"My Mother's Eyes\" di Tab Smith come sigla; tra i suoi artisti favoriti figura Fats Domino, che ebbe una notevole influenza sul suono di Duke Reid.\nLe produzioni iniziali di Reid furono registrate in studi di registrazione di propriet\u00e0 di altri, ma quando gli affari di famiglia si mossero dalla piccola Pink Lane, a Kingston alla pi\u00f9 grande Bond Street, Reid install\u00f2 il suo studio di registrazione sopra il negozio. Divenne proprietario di un certo numero di etichette, in primo luogo di \"Treasure Isle\" e \"Dutchess\". Molte delle sue entrate sono derivate dai contratti di licenza con le aziende nel Regno Unito, alcune delle quali commercializzavano le sue etichette.\nDuke Reid ha dominato la scena musicale giamaicana degli anni 60, specializzandosi nello ska e nel rocksteady, anche se il suo amore per il jazz, il blues e il soul americano era sempre evidente. Dagli anni settanta le precarie condizioni di salute e le nuove tendenze del reggae, influenzato dal movimento Rastafariano ridussero notevolmente il numero delle pubblicazioni dell'etichetta Treasure Isle. Reid mantenne il suo alto profilo di qualit\u00e0 musicale soprattutto grazie alle produzioni di U-Roy e di Dennis Alcapone.\nA Reid fu diagnosticato un cancro; deciso quindi di vendere l'etichetta \"Treasure Isle\" a Sonia Pottinger, vedova del suo amico Lenford \"Lennie the King\" e gi\u00e0 proprietaria di un'azienda discografica. \u00c8 morto nel 1975.\nOnorificenze.\nIl 15 ottobre 2007 Duke Reid ha ricevuto l\"'Ordine di Distinzione (Order of Distinction)\" postumo, come Commendatore \"(CD)\" per il servizio reso all'industria musicale della Giamaica..\nDiscografia parziale.\nDuke Reid durante la sua carriera ha prodotto centinaia di canzoni, uscite quasi esclusivamente nel mercato giamaicano sotto forma di 7 pollici.\nNel corso dei decenni sono uscite numerose raccolte sotto forma di LP o CD che hanno riproposto gran parte della sua produzione: "}
{"id": "2092333", "revid": "110157", "url": "https://it.wikipedia.org/wiki?curid=2092333", "title": "Kunfeh\u00e9rt\u00f3", "text": "Kunfeh\u00e9rt\u00f3 \u00e8 un comune dell'Ungheria di 2.307 abitanti (dati 2005). \u00c8 situato nella provincia di B\u00e1cs-Kiskun."}
{"id": "2092334", "revid": "116451186", "url": "https://it.wikipedia.org/wiki?curid=2092334", "title": "Alonso de Reinoso", "text": "Biografia.\nNacque a Torrijos, in provincia di Toledo, nel 1518. Spos\u00f2 Catalina Flores de Riofr\u00edo prima di andare nelle Americhe nel 1535.\nSbarc\u00f2 la prima volta a Cartagena de Indias in Colombia, e per dodici anni combatt\u00e9 in Honduras e Yucat\u00e1n con Pedro de Alvarado e Francisco de Montejo, divenendo uno degli alcalde della nuova citt\u00e0 di M\u00e9rida. Dopo aver lasciato Merida si spost\u00f2 a combattere in Per\u00f9 per due anni, finch\u00e9 non incontr\u00f2 Francisco de Villagra il quale stava reclutando uomini per la campagna di Pedro de Valdivia in Regione dell'Araucan\u00eda.\nNel 1551 and\u00f2 in Cile con Francisco de Villagra. Essendo un soldato esperto divenne ben presto corregidor della citt\u00e0 di Angol nel 1554, dopo la morte di Valdivia. Francisco de Villagra lo nomin\u00f2 maestro de campo del suo esercito nel 1554. Dopo aver combattuto la battaglia di Marihue\u00f1u sopravvisse alla sconfitta ed all'evacuazione di Concepci\u00f3n (Cile). Tornato a Santiago aiut\u00f2 Villagra a controbattere il tentativo di Francisco de Aguirre di diventare Governatore Reale del Cile.\nCon il nuovo governatore, Garc\u00eda Hurtado de Mendoza, Reinoso divenne capitano di cavalleria partecipando alle battaglie di Lagunillas e di Millarapue. Trasferitosi nella regione di Tucapel attacc\u00f2 di sorpresa un'assemblea Mapuche a Cayucupil dopo una marcia notturna. Poco dopo, vicino alla valle di Pur\u00e9n, Reinoso salv\u00f2 una colonna guidata da Pedro de Avenda\u00f1o da un'imboscata Mapuche.\nMendoza lo nomin\u00f2 corregidor della nuova citt\u00e0 di Ca\u00f1ete de la Frontera quando part\u00ec per la sua spedizione verso sud. Nel tentativo di sovvertire l'occupazione spagnola, Caupolic\u00e1n attacc\u00f2 il forte di Ca\u00f1ete aspettandosi di trovare le porte aperte grazie al tradimento di uno Yanacona, ma fu lui invece ad essere tradito. Reinoso ne approfitt\u00f2 per attirare il toqui Caupolic\u00e1n in citt\u00e0 distruggendo il suo esercito.\nIn seguito Reinoso trov\u00f2 un indiano che avrebbe guidato il proprio subordinato Pedro de Avenda\u00f1o nelle montagne durante la notte e, il 5 febbraio 1558, cattur\u00f2 Caupolican. Tornato a Ca\u00f1ete, Reinoso assistette all'esecuzione del toqui per impalamento. Questo fatto non ferm\u00f2 la rivolta Mapuche, che fortificarono Quiapo. Mendoza torn\u00f2 e, con Reinoso, cattur\u00f2 e distrusse l'esercito avversario nella battaglia di Quiapo. In seguito Reinoso pun\u00ec i prigionieri di guerra, e 700 uomini furono impiccati senza piet\u00e0 sul campo di battaglia.\nA met\u00e0 del gennaio 1559 Alonso de Reinoso fu promosso al grado di maestro de campo per ordine di Mendoza che lo mise al comando delle sue truppe a sud del fiume B\u00edo B\u00edo. A partire dal 1559 visse a Concepcion dove fu nominato alcalde del cabildo Ordinario e suo Corregidor. Continu\u00f2 a svolgere i compiti di maestro del campo per il successore di Mendoza, il nuovo governatore Francisco de Villagra.\nMor\u00ec affogato durante un naufragio nei pressi di Concepci\u00f3n nel 1567, scortando in citt\u00e0 i nuovi Oidores della neonata Reale Udienza del Chile."}
{"id": "2092337", "revid": "287204", "url": "https://it.wikipedia.org/wiki?curid=2092337", "title": "Oneida", "text": ""}
{"id": "2092340", "revid": "156341", "url": "https://it.wikipedia.org/wiki?curid=2092340", "title": "Lamarr Greer", "text": ""}
{"id": "2092341", "revid": "6923", "url": "https://it.wikipedia.org/wiki?curid=2092341", "title": "Alpha France", "text": "Alpha France \u00e8 una casa di distribuzione e produzione cinematografica francese, specializzata nel cinema pornografico (in francese \"Films X\"), ma non unicamente.\nStoria.\nNasce nel 1969 come il nome nuovo della gi\u00e0 esistente distributrice cinematografica \"Films Fran\u00e7ais de Court M\u00e9trage\" (FFCM), fondata da Francis Mischkind nel 1966, e che a partire dal 1971 diventa anche una delle prime case produttrici di film pornografici a 35\u00a0mm, destinati alle sale cinematografiche, senza mai lasciare la distribuzione. Questo cambio di nome \u00e8 dovuto al fatto di cominciare la distribuzione di lungometraggi.\nSecondo i dati dell'Internet Movie Database, l'Alpha France \u00e8 stata la societ\u00e0 di distribuzione di 99 film e la societ\u00e0 di produzione di 15 film tra il 1969 e il 1987 (non totalmente aggiornato, sono molti di pi\u00f9, sia le distribuzioni che le produzioni). Nel 1975 ha realizzato il suo film pi\u00f9 famoso: \"Le sexe qui parle\" (\"Il sesso che parla\"), noto anche con il titolo inglese di \"Pussy Talk\". Al 1983 risale l'ultimo film di grande impegno finanziario, \"L'initiation d'une femme mari\u00e9e\". In seguito, la societ\u00e0 ha prodotto pochi film nuovi e ha soprattutto curato la diffusione e lo sfruttamento del catalogo risalente agli anni settanta, alcuni di questi con un nome nuovo (per esempio, \"Blondes humides\" come \"Viens... j'aime \u00e7a\").\n\u00c8 da notare che, in qualit\u00e0 di distributrice per la Francia di film stranieri, molti titoli originali sono stati modificati. Allo stesso modo, questo \u00e8 stato fatto anche con alcune produzioni francesi.\nDal 1977 la star principale dei film della casa cinematografica fu Brigitte Lahaie, che ha girato pi\u00f9 di 30 delle sue produzioni. Ma la sua celebrit\u00e0 non pu\u00f2 farci dimenticare quella di altre grandi pornostar che hanno brillato di luce propria all'interno di questa casa: Marilyn Jess, Serena, Nadine Segaud, Olinka Hardiman, Cathy Stewart, e un lungo eccetera.\nNel 1990 Francis Mischkind crea la \"Alpha-Blue One\", che diventa in seguito \"Blue One\", dedicata alla riedizione in DVD di film pornografici e in particolare di quelli dell'Alpha France. Ci\u00f2 ha significato che alcuni di questi film abbiano cambiato il loro nome originale, sia per la loro rimasterizzazione che per l'aggiunta di scene inedite (per esempio, \"Les grandes jouisseuses\" del 1977, si chiam\u00f2 \"Fi\u00e8vres nocturnes\" nel 1999)."}
{"id": "2092342", "revid": "287204", "url": "https://it.wikipedia.org/wiki?curid=2092342", "title": "Lingiyadih", "text": "Lingiyadih \u00e8 una suddivisione dell'India, classificata come \"census town\", di 15.769 abitanti, situata nel distretto di Bilaspur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 04' 55 N e 82\u00b0 10' 48 E.\nSociet\u00e0.\nEvoluzione demografica.\nAl censimento del 2001 la popolazione di Lingiyadih assommava a 15.769 persone, delle quali 8.042 maschi e 7.727 femmine. I bambini di et\u00e0 inferiore o uguale ai sei anni assommavano a 2.525, dei quali 1.273 maschi e 1.252 femmine. Infine, coloro che erano in grado di saper almeno leggere e scrivere erano 10.254, dei quali 5.876 maschi e 4.378 femmine."}
{"id": "2092348", "revid": "757396", "url": "https://it.wikipedia.org/wiki?curid=2092348", "title": "Corey Smith (cestista)", "text": ""}
{"id": "2092350", "revid": "2178", "url": "https://it.wikipedia.org/wiki?curid=2092350", "title": "Enti pubblici economici", "text": ""}
{"id": "2092357", "revid": "110157", "url": "https://it.wikipedia.org/wiki?curid=2092357", "title": "Kunpesz\u00e9r", "text": "Kunpesz\u00e9r \u00e8 un comune dell'Ungheria di 677 abitanti (dati 2005). \u00c8 situato nella provincia di B\u00e1cs-Kiskun."}
{"id": "2092358", "revid": "838137", "url": "https://it.wikipedia.org/wiki?curid=2092358", "title": "Partito dei Socialisti di Catalogna", "text": "Il Partito dei Socialisti di Catalogna (\"Partit dels Socialistes de Catalunya\", PSC) \u00e8 un partito politico della Catalogna (Spagna) di orientamento socialdemocratico creato il 16 luglio 1978.\n\u00c8 alleato del Partito Socialista Operaio Spagnolo (PSOE), con cui compone un gruppo parlamentare nel Congresso dei deputati, nonostante il PSC sia un partito indipendente dal PSOE, a differenza delle federazioni che il PSOE ha nelle altre comunit\u00e0 autonome della Spagna."}
{"id": "2092359", "revid": "28592", "url": "https://it.wikipedia.org/wiki?curid=2092359", "title": "Ideologie", "text": ""}
{"id": "2092360", "revid": "709565", "url": "https://it.wikipedia.org/wiki?curid=2092360", "title": "Beta carotene", "text": ""}
{"id": "2092361", "revid": "110157", "url": "https://it.wikipedia.org/wiki?curid=2092361", "title": "Kunsz\u00e1ll\u00e1s", "text": "Kunsz\u00e1ll\u00e1s \u00e8 un comune dell'Ungheria di 1.740 abitanti (dati 2005). \u00c8 situato nella provincia di B\u00e1cs-Kiskun."}
{"id": "2092362", "revid": "28592", "url": "https://it.wikipedia.org/wiki?curid=2092362", "title": "Zenaida Gippius", "text": ""}
{"id": "2092363", "revid": "1793900", "url": "https://it.wikipedia.org/wiki?curid=2092363", "title": "Federazione cestistica della Somalia", "text": "La Federazione cestistica della Somalia \u00e8 l'ente che controlla e organizza la pallacanestro in Somalia.\nLa federazione controlla inoltre la nazionale di pallacanestro della Somalia. Ha sede a Mogadiscio e l'attuale presidente \u00e8 Aden Hajji Yabarow.\n\u00c8 affiliata alla FIBA dal 1960 e organizza il campionato di pallacanestro della Somalia."}
{"id": "2092364", "revid": "149727", "url": "https://it.wikipedia.org/wiki?curid=2092364", "title": "Klein Ziescht", "text": ""}
{"id": "2092365", "revid": "486946", "url": "https://it.wikipedia.org/wiki?curid=2092365", "title": "Pugnale contaminato", "text": ""}
{"id": "2092366", "revid": "149727", "url": "https://it.wikipedia.org/wiki?curid=2092366", "title": "Dornswalde", "text": ""}
{"id": "2092368", "revid": "149727", "url": "https://it.wikipedia.org/wiki?curid=2092368", "title": "Gro\u00df Ziescht", "text": ""}
{"id": "2092369", "revid": "599013", "url": "https://it.wikipedia.org/wiki?curid=2092369", "title": "Kemlitz", "text": ""}
{"id": "2092370", "revid": "56818", "url": "https://it.wikipedia.org/wiki?curid=2092370", "title": "Lega Cattolica (Francia)", "text": ""}
{"id": "2092372", "revid": "149727", "url": "https://it.wikipedia.org/wiki?curid=2092372", "title": "Horstwalde", "text": ""}
{"id": "2092373", "revid": "28592", "url": "https://it.wikipedia.org/wiki?curid=2092373", "title": "Aleksander Benois", "text": ""}
{"id": "2092375", "revid": "149727", "url": "https://it.wikipedia.org/wiki?curid=2092375", "title": "Klasdorf", "text": ""}
{"id": "2092376", "revid": "56818", "url": "https://it.wikipedia.org/wiki?curid=2092376", "title": "Lega Cattolica (Germania)", "text": ""}
{"id": "2092377", "revid": "149727", "url": "https://it.wikipedia.org/wiki?curid=2092377", "title": "Lie\u00dfen", "text": ""}
{"id": "2092379", "revid": "1935417", "url": "https://it.wikipedia.org/wiki?curid=2092379", "title": "Lad\u00e1nybene", "text": "Lad\u00e1nybene \u00e8 un comune dell'Ungheria di 1.701 abitanti (dati 2005). \u00c8 situato nella provincia di B\u00e1cs-Kiskun."}
{"id": "2092382", "revid": "486946", "url": "https://it.wikipedia.org/wiki?curid=2092382", "title": "Simbolisti", "text": ""}
{"id": "2092383", "revid": "436907", "url": "https://it.wikipedia.org/wiki?curid=2092383", "title": "Baciami qui", "text": "Baciami qui \u00e8 una canzone di Mauro Repetto, singolo di lancio (e unico estratto) del suo album da solista ZuccheroFilatoNero, di cui venne registrato anche un video.\nIn questo brano sono presenti le collaborazioni di Francesca Tour\u00e9 (voce femminile) e di Michele Chieppi (chitarra)."}
{"id": "2092385", "revid": "110157", "url": "https://it.wikipedia.org/wiki?curid=2092385", "title": "Federazione cestistica del Sudafrica", "text": "La Federazione cestistica del Sudafrica \u00e8 l'ente che controlla e organizza la pallacanestro in Sudafrica.\nLa federazione controlla inoltre la nazionale di pallacanestro del Sudafrica e ha sede a Springfield.\n\u00c8 affiliata alla FIBA dal 1992 e organizza il campionato di pallacanestro del Sudafrica."}
{"id": "2092387", "revid": "1573940", "url": "https://it.wikipedia.org/wiki?curid=2092387", "title": "Heterixalus boettgeri", "text": "Heterixalus boettgeri () \u00e8 una rana della famiglia Hyperoliidae, endemica del Madagascar.\nDescrizione.\n\u00c8 una rana di taglia medio piccola che pu\u00f2 raggiungere 22\u201325\u00a0mm di lunghezza nei maschi, 27\u201329\u00a0mm nelle femmine.Il dorso \u00e8 di colore uniformemente verdastro, con sfumature giallastre nei maschi. Il ventre ha una colorazione bianco crema mentre le estremit\u00e0 tendono all'arancio.\nDistribuzione e habitat.\nL'areale di questa specie \u00e8 ristretto al Madagascar sud-orientale e meridionale."}
{"id": "2092388", "revid": "1876278", "url": "https://it.wikipedia.org/wiki?curid=2092388", "title": "Biblioteca nazionale di esperanto", "text": "La Biblioteca nazionale di esperanto, o Biblioteca esperantista italiana, \u00e8 una biblioteca italiana riservata ad opere letterarie in esperanto o relative a tale lingua; ha sede a Massa, in Toscana, presso l'Archivio di Stato.\nFondata nel 1972, \u00e8 una delle pi\u00f9 importanti biblioteche di esperanto al mondo per numero di volumi ospitati. Curata dalla Federazione esperantista italiana, \u00e8 oggi un'istituzione pubblica, facente capo all'Archivio di Stato di Massa ed inserita nella Rete provinciale delle biblioteche di Massa (REPROBI).\nNella sua nuova collocazione interna all'Archivio di Stato, \u00e8 stata inaugurata e presentata al pubblico il 25 ottobre 2008 con un convegno dal titolo \"Dall'Esperanto storico al multimediale\", ospitato nella sala della Resistenza del Palazzo Ducale di Massa.\nStoria.\nL'idea di una biblioteca nazionale italiana che raccogliesse le opere letterarie in lingua esperanto fu inizialmente proposta dal professor Mario Dazzini (Pietrasanta, 1910 \u2013 Massa, 1985) e dalla sorella Catina Dazzini, gi\u00e0 a partire dagli anni 1950.\nLa raccolta vera e propria ebbe inizio nel 1972, allorquando Mario Dazzini ricevette un raro testo (la prima grammatica di lingua esperanto pubblicata in Italia, ad opera del cremasco Daniele Marignoni) in dono da parte del linguista Bruno Migliorini e del fratello geografo Elio Migliorini.\nDel nucleo costitutivo della raccolta facevano parte, oltre ad altri testi forniti dai Migliorini, i volumi donati dall'avvocato Boscarino di Ragusa, da Corrado Grazzini, da Luigi Minnaja e da altri esperantisti italiani.\nLa biblioteca ebbe sede dapprima nel castello Malaspina, sulle alture della cittadina massese, per poi essere trasferita \u2013 pi\u00f9 comodamente \u2013 nei locali dell'Archivio di Stato di Massa.\nNel marzo 1994 la Biblioteca e l'archivio annesso vennero donati allo Stato e all'amministrazione archivistica del Ministero per i beni culturali e ambientali.\nIl Gruppo esperantista massese \"Mario Dazzini\" ha iniziato dal gennaio 2007 l'inventariazione e catalogazione dei libri. Il processo di recupero e catalogazione delle opere contenute nella biblioteca \u00e8 stato promosso e finanziato dalla provincia di Massa-Carrara, insieme alla Regione Toscana e in accordo con l'Archivio di Stato di Massa.\nLa raccolta libraria.\nLa biblioteca \u00e8 specializzata in opere scritte in esperanto o relative alla lingua; sono presenti, in particolare, i campi della linguistica, della letteratura, della teologia e della politica. In tali materie ha raccolto finora circa ottomila volumi.\nSono inoltre presenti 176 testate di periodici, non ancora catalogate, nonch\u00e9 altri documenti quali corrispondenze, diari di viaggio, immagini fotografiche e vinili.\nCirca la met\u00e0 del patrimonio librario presente consiste in traduzioni di opere di prosa e di poesia di ogni parte del mondo, di tutte le materie."}
{"id": "2092389", "revid": "149727", "url": "https://it.wikipedia.org/wiki?curid=2092389", "title": "M\u00fcckendorf", "text": ""}
{"id": "2092390", "revid": "125255566", "url": "https://it.wikipedia.org/wiki?curid=2092390", "title": "Bandiera della Transnistria", "text": "La bandiera della Transnistria \u00e8 una versione della bandiera della Repubblica Socialista Sovietica Moldava. L'attuale versione \u00e8 quella adottata dalla autoproclamata repubblica nel 2000 con la legge sui simboli di Stato.\nStoria.\nLa bandiera della RSS Moldava fu utilizzata fino alla dissoluzione dell'Unione Sovietica nel 1991. Quando la Moldavia si dichiar\u00f2 indipendente, tuttavia, in molta parte della Transnistria si rifiut\u00f2 l'uso della nuova bandiera. L'uso continuato della vecchia bandiera divenne sempre pi\u00f9 popolare, finch\u00e9 nel 2000 il governo dell'autoproclamata repubblica decise di adottarla ufficialmente.\nUtilizzo.\nLa bandiera di Stato \u00e8 l'unica che pu\u00f2 essere utilizzata istituzionalmente. Tuttavia la legge permette l'utilizzo di una bandiera semplificata per gli usi non governativi. Questa bandiera non riporta n\u00e9 la falce e martello n\u00e9 la stella rossa bordata di giallo, e non \u00e8 vincolato neppure il rapporto tra i lati: il pi\u00f9 comune \u00e8 l'1:2, ma \u00e8 frequente anche il 2:3. \u00c8 possibile trovare la bandiera civile sulle targhe automobilistiche.\nAltre bandiere.\nLa bandiera presidenziale \u00e8 una versione frangiata di giallo con dimensioni 1:1 della bandiera civile con al centro lo stemma. \u00c8 stata adottata il 18 luglio 2000, in sostituzione di una precedente bandiera adottata nel 1997.\nLa bandiera dell'esercito \u00e8 attualmente una bandiera blu, con all'interno una croce rossa bordata di giallo. \u00c8 del tutto simile alla bandiera dell'esercito moldavo, ma non riporta lo stemma della Moldavia.\nEsiste anche una bandiera doganale: lo sfondo verde primario, con due bande rosse nella parte inferiore ed il simbolo della polizia doganale (due caducei dorati incrociati).\nTricolore bianco-blu-rosso.\nNel 2009 il Parlamento della Transnistria ha discusso una proposta per sostituire la bandiera civile (rosso-verde-rosso) con una nuova bandiera, avente tre strisce orizzontali di colore bianco, blu e rosso, essendo quasi identica al drappo della Federazione Russa, ma con proporzioni diverse (1:2, contro i 2:3 del drappo della Russia).\nLa ragione principale della seconda bandiera indica il desiderio della Transnistria di legami pi\u00f9 stretti con la Russia, un garante dell'indipendenza della Transnistria dalla Moldavia. In un referendum del 2006, Il 97,2% dei transnistriani ha votato a favore di una maggiore associazione con la Russia. La nuova bandiera verrebbe utilizzata insieme a quella di stato corrente.\nIl 12 aprile 2017 il Consiglio supremo transnistriano ha approvato una mozione che ha reso la nuova bandiera la seconda bandiera ufficiale della Transnistria."}
{"id": "2092391", "revid": "767487", "url": "https://it.wikipedia.org/wiki?curid=2092391", "title": "Lakitelek", "text": "Lakitelek \u00e8 un comune dell'Ungheria di 4.613 abitanti (dati 2005). \u00c8 situato nella provincia di B\u00e1cs-Kiskun."}
{"id": "2092392", "revid": "28592", "url": "https://it.wikipedia.org/wiki?curid=2092392", "title": "Tiflis", "text": ""}
{"id": "2092395", "revid": "149727", "url": "https://it.wikipedia.org/wiki?curid=2092395", "title": "Petkus", "text": ""}
{"id": "2092396", "revid": "149727", "url": "https://it.wikipedia.org/wiki?curid=2092396", "title": "Kaltenhausen", "text": ""}
{"id": "2092398", "revid": "149727", "url": "https://it.wikipedia.org/wiki?curid=2092398", "title": "Radeland", "text": ""}
{"id": "2092400", "revid": "767487", "url": "https://it.wikipedia.org/wiki?curid=2092400", "title": "Madaras", "text": "Madaras \u00e8 un comune dell'Ungheria di 3.283 abitanti (dati 2005). \u00c8 situato nella provincia di B\u00e1cs-Kiskun."}
{"id": "2092402", "revid": "149727", "url": "https://it.wikipedia.org/wiki?curid=2092402", "title": "Sch\u00f6bendorf", "text": ""}
{"id": "2092403", "revid": "484362", "url": "https://it.wikipedia.org/wiki?curid=2092403", "title": "Hitleriani", "text": ""}
{"id": "2092411", "revid": "682087", "url": "https://it.wikipedia.org/wiki?curid=2092411", "title": "Benzedrina", "text": ""}
{"id": "2092412", "revid": "28592", "url": "https://it.wikipedia.org/wiki?curid=2092412", "title": "Mondo dell'arte", "text": ""}
{"id": "2092416", "revid": "1725819", "url": "https://it.wikipedia.org/wiki?curid=2092416", "title": "Rete 7 (Piemonte)", "text": "Rete 7 \u00e8 un'emittente televisiva locale italiana del Piemonte e della Valle d'Aosta, con sede a Torino.\nStoria.\nL'emittente nasce nel 1977 a Cuorgn\u00e8 con varie denominazioni: Tele 2 Rotonde (dal 1977 al 1981), Tele Malta 80 (dal 1981 al 1983), Rete Piemonte (dal 1983 al 1985) e Nuova Rete Piemonte (dal 1985 al 1987). Nel 1987 adotta definitivamente il nome attuale ed entra a far parte del circuito Junior TV fino ai primi anni novanta.\nNel 1992 ottiene dal ministero delle Telecomunicazioni la concessione per operare come emittente commerciale. Nel decennio successivo l'editore rileva dal gruppo di Quarta Rete TV Videonord (ex VideoVercelli).\nRete 7 si occupa prevalentemente di informazione e comunicazione sociale. Trasmette tutti i giorni l\"'InformaSETTE\", il telegiornale delle 19.00, e la notte manda in onda i notiziari di varie emittenti regionali italiani nel ciclo \"Regioni All News\". In palinsesto anche programmi di intrattenimento, sport, medicina, cultura e film classici. Oltre a riservare spazio per le notizie e le realt\u00e0 del Piemonte, d\u00e0 rilievo anche alle culture e tradizioni della Valle d'Aosta con un'apposita rubrica giornaliera, e ai fatti d'attualit\u00e0 principali provenienti anche dalle regioni confinanti (Lombardia e Liguria) nella trasmissione \"NordOvest.tv\".\nFino al 2012 ha diffuso i programmi di Odeon TV, mentre dal 2011 al 2015 ha ritrasmesso per alcune ore della giornata parte della programmazione di Frisbee.\nIl digitale terrestre.\nCol passaggio dall'analogico al digitale Rete 7 diviene titolare di due multiplex, uno in Piemonte e uno in Valle d'Aosta, che diffondono, oltre all'ammiraglia, anche i canali Videonord, che produce un proprio notiziario e propone alcuni programmi di Rete 7 (in replica) e di Odeon TV, NORDOVEST 7 VDA, che si occupa di programmi di informazione, approfondimento e del territorio riguardanti la regione Valle d'Aosta, e PEOPLE TV, che ripete i principali programmi di Rete 7 con l'aggiunta di trasmissioni commerciali. Quest'ultimo \u00e8 anche visibile gratuitamente via satellite sulle piattaforme Sky Box (al numero LCN 825) e Tiv\u00f9sat (LCN 420). Dal 2018 People Tv ripete 24 ore su 24 Rete 7 sia sul terrestre che via satellite.\nInoltre, Rete 7 collabora con l'emittente TV Vallee per la produzione della trasmissione \"Valle d'Aosta in Tv\".\nDal 2015 il canale inizia a trasmettere in formato e gi\u00e0 una parte dei programmi \u00e8 stato convertito a tale formato."}
{"id": "2092417", "revid": "101175", "url": "https://it.wikipedia.org/wiki?curid=2092417", "title": "Gran Premio motociclistico della Repubblica Ceca 2003", "text": "Il Gran Premio motociclistico della Repubblica Ceca 2003 corso il 17 agosto, \u00e8 stato il decimo Gran Premio della stagione 2003 e ha visto vincere: la Honda di Valentino Rossi in MotoGP, Randy De Puniet nella classe 250 e Daniel Pedrosa nella classe 125.\nCon questa vittoria Valentino Rossi raggiunge il 54\u00ba successo nel motomondiale, eguagliando il numero di vittorie di Mick Doohan."}
{"id": "2092425", "revid": "729019", "url": "https://it.wikipedia.org/wiki?curid=2092425", "title": "Island Games 1989", "text": "Gli Island Games 1989 (it. \"Giochi delle Isole 1989\"), terza edizione della competizione, si svolsero nelle F\u00e6r \u00d8er dal 5 al 13 luglio 1989."}
{"id": "2092430", "revid": "20768", "url": "https://it.wikipedia.org/wiki?curid=2092430", "title": "Giovanni Nanfa", "text": ""}
{"id": "2092437", "revid": "149727", "url": "https://it.wikipedia.org/wiki?curid=2092437", "title": "Fr\u00f6hden", "text": ""}
{"id": "2092438", "revid": "287204", "url": "https://it.wikipedia.org/wiki?curid=2092438", "title": "Naya Baradwar", "text": "Naya Baradwar \u00e8 una suddivisione dell'India, classificata come \"nagar panchayat\", di 6.228 abitanti, situata nel distretto di Janjgir-Champa, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 59' 51 N e 82\u00b0 48' 59 E\nSociet\u00e0.\nEvoluzione demografica.\nAl censimento del 2001 la popolazione di Naya Baradwar assommava a 6.228 persone, delle quali 3.168 maschi e 3.060 femmine. I bambini di et\u00e0 inferiore o uguale ai sei anni assommavano a 892, dei quali 451 maschi e 441 femmine. Infine, coloro che erano in grado di saper almeno leggere e scrivere erano 4.125, dei quali 2.433 maschi e 1.692 femmine."}
{"id": "2092439", "revid": "149727", "url": "https://it.wikipedia.org/wiki?curid=2092439", "title": "Gr\u00fcna", "text": ""}
{"id": "2092441", "revid": "149727", "url": "https://it.wikipedia.org/wiki?curid=2092441", "title": "Kloster Zinna", "text": ""}
{"id": "2092444", "revid": "599013", "url": "https://it.wikipedia.org/wiki?curid=2092444", "title": "Markendorf", "text": ""}
{"id": "2092446", "revid": "2075211", "url": "https://it.wikipedia.org/wiki?curid=2092446", "title": "Olivier Occ\u00e9an", "text": "Carriera.\nClub.\nOcc\u00e9an ha giocato per due stagioni nel Vermont Voltage, squadra statunitense proveniente dall'omonimo stato e facente parte della Premier Development League. Nel 2004 si \u00e8 trasferito in Norvegia per militare nelle file dell'Odd Grenland, formazione dell'Eliteserien. Ha esordito nella massima divisione in data 12 aprile, schierato titolare nella vittoria per 2-0 sullo Stab\u00e6k. Il 18 aprile ha siglato la prima rete, nel successo per 0-2 sul Bod\u00f8/Glimt. \u00c8 rimasto in squadra per un biennio, nel quale ha totalizzato 46 presenze e 22 reti in campionato.\nOcc\u00e9an \u00e8 passato al Lillestr\u00f8m prima dell'inizio dell'campionato 2006. Ha esordito con questa maglia il 9 aprile, schierato titolare nel pareggio per 3-3 contro il Rosenborg, sfida in cui ha trovato anche il gol. Il 16 maggio ha siglato una doppietta, contribuendo al successo per 3-0 sul Molde. Nei quattro anni e mezzo passati in squadra, Occ\u00e9an ha contribuito alla vittoria del Norgesmesterskapet 2007, segnando una doppietta nella finale vinta per 2-0 contro l'Haugesund. Complessivamente, l'attaccante canadese ha totalizzato 110 presenze e 45 reti tra campionato e coppe.\nNell'estate 2010, Occ\u00e9an \u00e8 stato messo sotto contratto dai tedeschi del Kickers Offenbach, squadra facente parte della 3. Liga, terzo livello del campionato locale. Ha disputato il primo incontro con questa maglia il 23 luglio, nella vittoria per 2-0 sul Saarbr\u00fccken: nello stesso incontro, ha realizzato una rete per la sua squadra. Il 3 agosto \u00e8 arrivata la prima doppietta, nel successo per 4-1 sul Bayern Monaco II. Ha chiuso la stagione con 16 reti in 30 presenze in campionato.\nIl 25 maggio 2011, il Greuther F\u00fcrth ha comunicato sul proprio sito internet d'aver ingaggiato Occ\u00e9an, che si \u00e8 legato al nuovo club con un contratto triennale. Ha debuttato nella 2. Bundesliga in data 15 luglio, schierato titolare nella sconfitta casalinga per 2-3 contro l'Eintracht Francoforte. Il 23 luglio sono arrivate le prime reti, con una doppietta nella vittoria per 0-4 in casa dell'Union Berlino. Nel corso dell'intera stagione ha totalizzato 17 reti in 33 partite disputate: Nick Proschwitz del Paderborn 07 ed Alexander Meier dell'Eintracht Francoforte hanno condiviso con lui la vetta della classifica marcatori. Il Greuther F\u00fcrth, anche grazie alle sue reti, ha ottenuto la promozione nella Bundesliga.\nNell'estate 2012, Occ\u00e9an \u00e8 stato ingaggiato dall'Eintracht Francoforte, compagine militante nella Bundesliga: si \u00e8 ritrovato cos\u00ec a giocare con il connazionale Rob Friend. Ha esordito nella massima divisione locale in data 25 agosto, impiegato da titolare nella vittoria casalinga per 2-1 sul Bayer Leverkusen. Ha siglato una sola marcatura in campionato, il 16 settembre: \u00e8 stato autore di un gol nella vittoria per 3-2 sull'Amburgo. Ha quindi chiuso la stagione con 19 presenze e una rete, tra campionato e coppa.\nIl 1\u00ba luglio 2013, Occ\u00e9an \u00e8 passato al Kaiserslautern con la formula del prestito biennale. Ha esordito nella squadra, militante nella 2. Bundesliga, in data 20 luglio: ha sostituito Simon Zoller nel successo per 0-1 sul campo del Paderborn 07. Il 4 ottobre ha realizzato la prima rete in campionato, nel successo per 0-3 sull'Arminia Bielefeld. Ha totalizzato 31 presenze e 6 reti in squadra, tra campionato e coppa, nel corso della prima stagione. Il 10 novembre, Occ\u00e9an ed il Kaiserslautern hanno trovato un accordo per la risoluzione anticipata dell'accordo che avrebbe previsto la permanenza in squadra del canadese anche per la stagione in corso, in cui non era comunque mai stato impiegato.\nIl 6 gennaio 2015, l'Odd ha comunicato sul proprio sito internet d'aver ingaggiato Occ\u00e9an con la formula del prestito semestrale, fino al 15 luglio. \u00c8 tornato a calcare i campi norvegesi in data 7 aprile, quando \u00e8 stato schierato titolare nella vittoria sul campo del Molde col punteggio di 1-2. \u00c8 tornato al gol in campionato il 10 maggio, nel pareggio per 1-1 contro il Viking. L'8 luglio, l'Odd ha annunciato d'aver trovato l'accordo per rendere definitivo il trasferimento di Occ\u00e9an, che si \u00e8 legato al club con un contratto valido fino al 31 dicembre 2017.\nSvincolato dall'Odd, in data 1\u00ba febbraio 2018 \u00e8 passato all'Ur\u00e6dd, compagine militante in 3. divisjon, legandosi con un contratto biennale. Ha esordito in squadra il 21 marzo, nella sconfitta per 2-0 patita contro l'Hei, sfida valida per il primo turno di qualificazione al Norgesmesterskapet. Il 15 aprile ha trovato la prima rete, nel 3-0 inflitto al Madla.\nIl 1\u00ba giugno 2018, \u00e8 stato resto noto il passaggio di Occ\u00e9an al Mj\u00f8ndalen, valido a partire dalla riapertura del calciomercato locale, fissata per il 19 luglio.\nNazionale.\nHa debuttato per il il 30 maggio 2004, subentrando a Iain Hume nella sconfitta in amichevole per 1-0 contro il . Il 9 febbraio 2005 ha segnato la prima rete per la Nazionale canadese, sancendo il successo per 0-1 contro l', in un'amichevole disputata a Belfast. \u00c8 stato convocato per la Gold Cup 2015, in cui ha disputato 2 incontri senza andare a segno. Ha giocato in Nazionale fino al 2013, totalizzando 28 presenze e 6 reti.\nStatistiche.\nPresenze e reti nei club.\n\"Statistiche aggiornate all'20 settembre 2021.\""}
{"id": "2092447", "revid": "709406", "url": "https://it.wikipedia.org/wiki?curid=2092447", "title": "Betacarotene", "text": ""}
{"id": "2092448", "revid": "122239801", "url": "https://it.wikipedia.org/wiki?curid=2092448", "title": "Beta-carotene", "text": "Il \u03b2-carotene, o beta-carotene, \u00e8 un composto organico del gruppo dei caroteni, provitamine terpeniche (isoprenoidi), sintetizzati biochimicamente da otto unit\u00e0 di isoprene e quindi aventi 40 atomi di carbonio. \nTra i caroteni, il \u03b2-carotene si distingue per avere un anello cicloesenico in entrambe le estremit\u00e0 della molecola ed \u00e8 bio-sintetizzato a partire dal geranilgeranil pirofosfato. \u00c8 privo di gruppi funzionali nonch\u00e9 molto lipofilo. \nIl \u03b2-carotene \u00e8 la forma pi\u00f9 comune di carotene nelle piante, \u00e8 un pigmento organico rosso-arancio abbondante nei frutti e, se usato come colorante alimentare, ha il numero E 160a."}
{"id": "2092449", "revid": "2091899", "url": "https://it.wikipedia.org/wiki?curid=2092449", "title": "Cimarron (fiume)", "text": "Il Cimarron \u00e8 un fiume del Nord America si estende per 1.123\u00a0km (698 miglia) attraverso Nuovo Messico, Oklahoma, Colorado e Kansas; \u00e8 un affluente del fiume Arkansas.\nIl suo nome proviene dal iniziale denominazione data in Spagnolo di \"R\u00edo de los Carneros Cimarr\u00f3n\", che \u00e8 usualmente tradotta in inglese in \"River of the Wild Sheep\" (Fiume delle Pecore Selvatiche). I primi esploratori americani lo chiamarono anche \"the Red Fork of the Arkansas\" (la ramificazione rossa dell'Arkansas) a causa del colore rosso delle sue acque."}
{"id": "2092461", "revid": "1573940", "url": "https://it.wikipedia.org/wiki?curid=2092461", "title": "Heterixalus carbonei", "text": "Heterixalus carbonei \u00e8 una rana della famiglia Hyperoliidae, endemica del Madagascar.\nDistribuzione e habitat.\nLa specie, endemica del Madagascar, ha un areale frammentato che ricade in parte all'interno del Parco nazionale di Kirindy-Mitea e della Riserva naturale integrale Tsingy di Bemaraha nel Madagascar occidentale, e in parte nel Parco nazionale della Montagna d'Ambra nel Madagascar settentrionale.\nPopola le aree di foresta decidua secca del Madagascar occidentale e la foresta pluviale del Madagascar settentrionale, dal livello del mare sino a 900 m di altitudine, in prossimit\u00e0 dei corsi d'acqua."}
{"id": "2092462", "revid": "729019", "url": "https://it.wikipedia.org/wiki?curid=2092462", "title": "Welthauptstadt Germania", "text": "Welthauptstadt Germania (lett. \"Capitale mondiale Germania\") era l'ambizioso progetto architettonico immaginato da Adolf Hitler tramite il quale modificare profondamente la capitale tedesca Berlino dopo la vittoria nella Seconda guerra mondiale.\nAlbert Speer, \"Primo Architetto\" del Terzo Reich, ide\u00f2 molti piani ma solo una piccola parte venne realizzata prima della guerra.\nStoria.\nProgettazione iniziale.\nL'architettura di Berlino era considerata dal Nazismo troppo legata agli stili e alle convenzioni di fine Ottocento, quando si era formato l'Impero tedesco: Hitler sentiva infatti la necessit\u00e0 di porre la capitale della Germania al di sopra delle altre anche in termini estetici. Nell'autobiografia di Speer emerge tuttavia soltanto l'incarico ufficiale, conferitogli dal Fuhrer, per una riedificazione definita \"Piano comprensivo di costruzione per la capitale del Reich\" (de. \"Gesamtbauplan f\u00fcr die Reichshauptstadt\").\nL'uso di un diverso nome per Berlino da parte di Hitler \u00e8 attestato dai registri della sua segreteria, resi pubblici nel dopoguerra: secondo le note stenografate l'8 giugno 1942, Hitler considerava la possibilit\u00e0 di rinominare la capitale \"Germania\" per imprimere forza ulteriore al progetto di unificare tutti coloro che appartenessero al \"cuore razziale\" germanico. Alcuni mesi dopo, Hitler avrebbe precisato che \"come capitale mondiale, Berlino sar\u00e0 comparabile soltanto con l'antico Egitto, con Babilonia e l'antica Roma\".\nAlcuni progetti furono realizzati, come la creazione di un grande asse attraverso la citt\u00e0 che prevedeva l'allargamento dell'allora Charlottenburger Chausse, oggi Stra\u00dfe des 17. Juni, e il posizionamento della Colonna della Vittoria al suo centro, distante dal Reichstag. Altri progetti, come la creazione della \"Gro\u00dfe Halle\", furono abbandonati a causa dell'inizio della guerra.\nLa costruzione dell'Olympiastadion.\nLa prima fase del progetto fu la costruzione dello Stadio Olimpico per le Olimpiadi del 1936 come celebrazione dell'ascesa del governo nazista.\nSpeer progett\u00f2 anche una nuova Cancelleria, che comprendeva un vasto atrio lungo due volte la Galleria degli Specchi del Palazzo di Versailles; Hitler voleva costruire una terza Cancelleria, ancora pi\u00f9 grande, anche se non venne mai iniziata. La seconda Cancelleria, durante i raid aerei su Berlino, fu solo leggermente danneggiata, subendo invece gravi danni durante la battaglia di Berlino tra aprile e maggio 1945, e venendo successivamente demolita per ordine delle forze di occupazione sovietiche dopo la fine della guerra.\nEdifici non realizzati.\nQuasi nessun altro edificio progettato per la Nuova Berlino venne mai costruito: la capitale, in particolare, doveva essere riorganizzata attorno ad un viale centrale lungo circa 5 km che attraversava il quartiere del Tiergarten e che, chiuso al traffico, avrebbe dovuto essere utilizzato per le parate. I veicoli avrebbero dovuto utilizzare un'autostrada sotterranea che scorreva direttamente sotto il viale: alcune sezioni di questa autostrada vennero costruite ed esistono ancora oggi.\nAll'estremit\u00e0 nord del viale Speer pianific\u00f2 la costruzione di un enorme edificio a cupola, la \"Volkshalle\" (\"Sala del popolo\", anche nota come \"Gro\u00dfe Halle\"), che sarebbe dovuto diventare il pi\u00f9 grande spazio chiuso al mondo. Anche se la guerra inizi\u00f2 prima della costruzione dell'edificio, vennero comunque acquistati i terreni e avviati i progetti: la \"Volkshalle\" sarebbe stata alta pi\u00f9 di 200 metri con un diametro di 250 metri (sedici volte la cupola di San Pietro) e avrebbe dovuto essere sormontata da una colossale aquila metallica che, ad ali spiegate, affondava gli artigli in un globo terracqueo. All'estremit\u00e0 sud sarebbe invece stato costruito un arco, simile all'Arco di Trionfo di Parigi, ma anche in questo caso molto pi\u00f9 grande: alto quasi un centinaio di metri, avrebbe potuto contenere quello francese all'interno della sua apertura.\nLo scoppio della Seconda guerra mondiale nel 1939 fece tuttavia rimandare la costruzione al termine del conflitto al fine di risparmiare materiali strategici.\nProblemi geologici.\nA causa dei dubbi sulla tenuta del terreno paludoso di Berlino venne realizzata una costruzione esplorativa, lo \"Schwerbelastungsk\u00f6rper\", che esiste tuttora. L'edificio \u00e8 costituito da un blocco estremamente pesante di cemento ed \u00e8 dotato di strumenti per misurare lo sprofondamento.\nLo \"Schwerbelastungsk\u00f6rper\" affond\u00f2 di circa 18 cm nei tre anni di test, mentre il valore massimo accettabile sarebbe stato di 6 cm. Questo test, condotto attraverso mezzi giganteschi, dimostr\u00f2 che difficilmente il terreno avrebbe sopportato le strutture del progetto di Hitler senza ulteriori preparativi.\nSeconda guerra mondiale.\nAl momento dell'invasione dell'Unione Sovietica tramite la celebre \"Operazione Barbarossa\" nel giugno del 1941, Hitler era convinto di poter vincere la Seconda guerra mondiale entro il 1945: conseguentemente, pianific\u00f2 il completamento della \"Welthauptstadt Germania\" per tenere una grande Esposizione universale a Berlino nel 1950.\nPensando di ritirarsi a Linz, il F\u00fchrer aveva sviluppato anche alcune idee per la sua sepoltura: il suo corpo, infatti, avrebbe dovuto essere riportato nella capitale e inumato in un grandioso monumento ispirato al Pantheon romano e sormontato da una cupola dotata di \"oculum\", attraverso il quale i fenomeni atmosferici avrebbero dovuto avere libero accesso a uno strato di terra fertile che doveva essere lasciato indisturbato sopra la sua cripta. In tal modo Hitler sarebbe per sempre rimasto in una sorta di comunione mistica con la nazione, il popolo, la natura e i suoi elementi.\nMedia.\nRobert Harris, nel romanzo di storia alternativa \"Fatherland\" del 1992, ipotizz\u00f2 che la visione di una Berlino monumentale sognata da Hitler e Speer si realizzasse nel 1964. Nel film TV omonimo tratto dal romanzo, la \"Gro\u00dfe Halle\" e l'Arco di Trionfo furono ricostruiti in digitale.\nIl modellino di Welthaupstadt Germania compare anche in una scena del film \"La caduta - Gli ultimi giorni di Hitler\"."}
{"id": "2092463", "revid": "767487", "url": "https://it.wikipedia.org/wiki?curid=2092463", "title": "Jah Lloyd", "text": "Biografia.\nLa sua carriera comincia negli anni sessanta come cantante nel gruppo The Mediators con Fitzroy \"Bunny\" Simpson e lavora come solista registrando tracce come \"Soldier Round The Corner\" e \"Know Yourself Blackman\" registrati per il produttore Rupie Edwards. Nei primi anni settanta si dedica alla produzione e alla registrazione dei brani del nuovo gruppo di Simpson, i The Diamond, successivamente conosciuti come The Mighty Diamonds. In quegli anni produce anche l'album di Mike Brooks \"What a Gathering\" del 1976 e l'album \"Goldmine Dub\" dei The Revolutionaries.\nSuccessivamente lavora anche con Lee \"Scratch\" Perry (che gli consiglia di cambiare il suo nome in Jah Lion) all'album \"Colombia Colly\" distribuito nel 1976 dall'etichetta Island Records. La traccia \"Wisdom\" estratta dall'album viene inserita nella colonna sonora del film \"Countryman\" e \"Soldier and Police War\" arriva in cima a tutte le classifiche reggae. Dopo questa esperienza ritorna come Jah Lloyd e registra due album per la Virgin Records, intitolati rispettivamente \"The Humble One\" e \"Black Moses\".\nIn seguito a questi album si concentra principalmente sulle produzioni, e fonda la sua etichetta, la Teem, nella met\u00e0 degli anni settanta; l'etichetta ad oggi continua a produrre album, soprattutto si occupa di ristampe su CD di vecchi dischi in vinile.\nNel 1999 viene stroncato dalle complicanze di una Infezione Polmonare Acuta a Kingston."}
{"id": "2092464", "revid": "1652635", "url": "https://it.wikipedia.org/wiki?curid=2092464", "title": "Caccola", "text": "Vengono comunemente chiamate caccole quella categoria di secrezioni di consistenza da solida a liquida, generalmente di piccole dimensioni, prodotte dalle membrane di rivestimento delle cavit\u00e0 craniali in comunicazione con l'esterno. Le caccole possono fuoriuscire dal naso o dagli occhi (secrezioni lacrimali essiccate, dette comunemente \"cispe\") e la loro consistenza pu\u00f2 variare in funzione del grado di idratazione, pu\u00f2 essere collosa o a volte friabile.\nOrigine delle caccole.\nIl muco prodotto dalla mucosa nasale, che \u00e8 composto di proteine glicosilate e di sali disciolti in acqua e che negli individui sani ha lo scopo di liberare tale via respiratoria dagli agenti estranei, viene trasportato verso le narici dalle ciglia. A causa dell'aerazione del condotto, nonch\u00e9 in riferimento all'umidit\u00e0 dell'ambiente, il muco perde gran parte dell'acqua di cui \u00e8 costituito e di conseguenza si formano le note crosticine friabili e/o filamentose.\nLa transizione da muco a caccola ha un confine incerto. Simile \u00e8 il discorso per le caccole degli occhi: vi \u00e8 sempre un muco che poi rapprende lasciando infine la caccola. A volte si possono conglomerare con polveri di vario tipo presenti nell'aria respirata; \u00e8 infatti questa la funzione precipua del muco: liberare dagli inquinanti le cavit\u00e0 nasali."}
{"id": "2092468", "revid": "287204", "url": "https://it.wikipedia.org/wiki?curid=2092468", "title": "Namna Kalan", "text": "Namna Kalan \u00e8 una suddivisione dell'India, classificata come \"nagar panchayat\", di 8.914 abitanti, situata nel distretto di Surguja, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 08' 05 N e 83\u00b0 10' 12 E\nSociet\u00e0.\nEvoluzione demografica.\nAl censimento del 2001 la popolazione di Namna Kalan assommava a 8.914 persone, delle quali 4.594 maschi e 4.320 femmine. I bambini di et\u00e0 inferiore o uguale ai sei anni assommavano a 1.247, dei quali 621 maschi e 626 femmine. Infine, coloro che erano in grado di saper almeno leggere e scrivere erano 6.520, dei quali 3.627 maschi e 2.893 femmine."}
{"id": "2092469", "revid": "110157", "url": "https://it.wikipedia.org/wiki?curid=2092469", "title": "Federazione cestistica del Sudan", "text": "La Federazione cestistica del Sudan \u00e8 l'ente che controlla e organizza la pallacanestro in Sudan.\nLa federazione controlla inoltre la nazionale di pallacanestro del Sudan. Ha sede a Khartoum e l'attuale presidente \u00e8 Ibrahim Ahmed Elhassan.\n\u00c8 affiliata alla FIBA dal 1953 e organizza il campionato di pallacanestro del Sudan."}
{"id": "2092473", "revid": "106201079", "url": "https://it.wikipedia.org/wiki?curid=2092473", "title": "Diada Nacional de Catalunya", "text": "La Diada Nacional de Catalunya (chiamata anche solo Diada) \u00e8 il giorno di festa nazionale della comunit\u00e0 autonoma spagnola della Catalogna, che viene celebrato l'11 settembre di ogni anno.\nIn quel giorno, infatti, si commemora la caduta di Barcellona nelle mani delle truppe borboniche di Filippo V di Spagna comandate dal duca di Berwick durante la guerra di successione spagnola, avvenuta l'11 settembre 1714 dopo 14 mesi d'assedio. \nNella stessa data si commemora la conseguente abolizione delle istituzioni catalane, come ad esempio la \"Generalitat de Catalunya\", in seguito alla promulgazione dei Decreti di Nueva Planta nel 1716."}
{"id": "2092475", "revid": "287204", "url": "https://it.wikipedia.org/wiki?curid=2092475", "title": "Mungeli", "text": "Mungeli \u00e8 una suddivisione dell'India, classificata come \"municipality\", di 27.387 abitanti, situata nel distretto di Bilaspur, nello stato federato del Chhattisgarh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 4' 0 N e 81\u00b0 40' 60 E e ha un'altitudine di 287 .\nSociet\u00e0.\nEvoluzione demografica.\nAl censimento del 2001 la popolazione di Mungeli assommava a 27.387 persone, delle quali 14.161 maschi e 13.226 femmine. I bambini di et\u00e0 inferiore o uguale ai sei anni assommavano a 3.587, dei quali 1.897 maschi e 1.690 femmine. Infine, coloro che erano in grado di saper almeno leggere e scrivere erano 18.791, dei quali 11.012 maschi e 7.779 femmine."}
{"id": "2092477", "revid": "585241", "url": "https://it.wikipedia.org/wiki?curid=2092477", "title": "Federazione cestistica dell'eSwatini", "text": "La Federazione cestistica dell'eSwatini (in inglese \"eSwatini National Basketball Association\") \u00e8 l'ente che controlla e organizza la pallacanestro in eSwatini, noto fino al 2018 come Swaziland.\nLa federazione controlla inoltre la nazionale di pallacanestro dell'eSwatini e ha sede a Mbabane.\n\u00c8 affiliata alla FIBA dal 2000 e organizza il campionato di pallacanestro dell'eSwatini."}
{"id": "2092478", "revid": "363629", "url": "https://it.wikipedia.org/wiki?curid=2092478", "title": "Ufficio degli affari speciali", "text": "L'Ufficio degli affari speciali (in inglese Office of Special Affairs o OSA) \u00e8 un dipartimento della Chiesa di Scientology. \nCaratteristiche.\nSecondo quanto affermato dalla stessa Scientology, questo ufficio ha la responsabilit\u00e0 per gli affari legali, le pubbliche relazioni, la pubblicizzazione dei lavori volti al miglioramento sociale condotti da Scientology e controllare il suo programma di riforma sociale. Alcuni osservatori esterni alla chiesa hanno equiparato OSA a un'agenzia di spionaggio, comparandola talvolta alla CIA e al KGB.\nIl dipartimento \u00e8 stato oggetto di forti critiche per avere preso di mira i critici di Scientology attraverso operazioni di \"dead agenting\". OSA ha infatti organizzato diverse operazioni per distruggere l'immagini di molti critici di Scientology.\nOSA \u00e8 il dipartimento che ha preso il posto dell'ormai defunto \"Guardian's Office\" che fu responsabile dell'\"operazione Biancaneve\". Sia il defunto \"Guardian Office\" che l'attuale \"Ufficio per gli affari speciali\" sono inquadrati nel dipartimento 20 nell'organigramma di Scientology.\nStoria.\nIl Guardian's Office fu istituito nel 1966 con il compito di proteggere gli interessi di Scientology e raccogliere informazioni su enti e individui ritenuti nemici dell'organizzazione . Compito del Guardian's Office fu anche quello di monitorare gli scientologist e in particolar modo coloro che potevano apparire eretici o possibili defezionisti . L. Ron Hubbard mise sua moglie, Mary Sue Hubbard, a capo del Guardian's Office e il quartier generale fu posto inizialmente nel maniero di Saint Hill, in Inghilterra . Il Guardian's Office funzion\u00f2 come agenzia di intelligence della chiesa di Scientology posizionando i propri membri in punti chiave all'interno della agenzie governative statunitensi al fine di accedere a materiale confidenziale . Il Guardian's Office fu sciolto nel 1983 e la maggior parte delle funzioni furono assegnate al nuovo Ufficio degli Affari Speciali .\nI metodi di OSA.\nGarry Scarff \u00e8 stato un membro operativo di OSA. Numerose sue dichiarazioni riguardano il modo in cui si lavora all'interno di OSA, Scientology ha contestato queste dichiarazioni. In una deposizione giurata resa tra luglio e agosto del 1993 nel processo \"Church of Scientology International vs. Steven Fishman and Uwe Geertz\" Scarff disse \"\".. una volta, fui inviato a Chicago in Illinois per uccidere, simulando un incidente d'auto, Cynthia Kisser che era il direttore esecutivo del Cult Awareness Network\". L'omicidio della Kisser non ebbe luogo, Scarff affermo: \" non avrei potuto danneggiare o uccidere nessuno\"\" . L'avvocato di Scientology Kendrick Moxon ha definito Scarff un bugiardo, inoltre Scarff \u00e8 stato accusato di tenere un atteggiamento ambivalente sia nei confronti di Scientology sia nei confronti del \"Cult Awareness Network\" .\nL'avvocato Graham E. Berry \u00e8 stato ripetutamente oggetto di \"fair game\" da parte di OSA. In un caso, il 14 maggio del 1994, OSA impieg\u00f2 l'investigatore privato Eugene Ingram per sollecitare false dichiarazioni da Robert Cipriano al fine di costruire false accuse di crimini in capo a Berry. La falsa costruzione dei crimini si ritorse contro Scientology quando Cipriani si rese conto che a corromperlo era stata la chiesa di Scientology e ritir\u00f2 quindi le accuse contro Berry .\nTory Christman, una volontaria in servizio a OSA dichiar\u00f2 che l'organizzazione assumeva investigatori privati, costruiva false prove di crimini e molestava i propri obiettivi sia sul posto di lavoro sia nel proprio ambito familiare ."}
{"id": "2092481", "revid": "110157", "url": "https://it.wikipedia.org/wiki?curid=2092481", "title": "Federazione cestistica della Tanzania", "text": "La Federazione cestistica della Tanzania \u00e8 l'ente che controlla e organizza la pallacanestro in Tanzania.\nLa federazione controlla inoltre la nazionale di pallacanestro della Tanzania e ha sede a Dar-es-Salaam.\n\u00c8 affiliata alla FIBA dal 1968 e organizza il campionato di pallacanestro della Tanzania."}
{"id": "2092482", "revid": "1452073", "url": "https://it.wikipedia.org/wiki?curid=2092482", "title": "Cube (videogioco)", "text": "Cube \u00e8 uno sparatutto in prima persona, nonch\u00e9 il nome del suo motore grafico che \u00e8 distribuito sotto la licenza open source. Gioco e motore grafico sono stati sviluppati da Wouter van Oortmerssen. \nPu\u00f2 essere eseguito su vari sistemi operativi, inclusi Microsoft Windows, Linux, FreeBSD, macOS e anche Pocket PC con accelerazione 3D, come Dell Axim x50v. Usa OpenGL e SDL. Cube vanta inoltre le modalit\u00e0 singleplayer e multiplayer. Il gioco contiene un editor di livelli integrato.\nOriginariamente distribuito nel 2001 con la sola modalit\u00e0 multiplayer, fu successivamente distribuito con l'aggiunta di quella a giocatore singolo nel gennaio 2002. L'ultimo aggiornamento risale al 29 agosto 2005.\nMotore grafico.\nIl motore grafico \"Cube\" \u00e8 stato ottimizzato per le mappe esterne, ad esempio, \u00e8 designato per mappe ambientate all'esterno, invece che all'interno come \"Doom\" e \"Quake\".\nUsa un mondo pseudo-3D come il \"Doom Engine\", basato su una mappa di altezza bidimensionale. Questo porta a diverse limitazioni (come l'assenza di stanze sovrapposte), ma permette piani inclinati e alcuni elementi 3D utilizzabili per rimediare alle mancanze. Il motore \u00e8 basato sulla filosofia della zero-precalcolazione\", ovvero tutti i dati della mappa sono interpretati in maniera dinamica, senza il bisogno di essere preventivamente calcolati: questo permette la modifica dei livelli in tempo reale.\nStile di gioco.\nIn distribuzione dal 29 agosto 2005, ci sono 37 mappe SP (SinglePlayer) e 65 mappe DM (DeathMatch) , per un totale di 102 mappe.\nIl Multiplayer usa un network del codice di gioco (chiamato ENet ) e l'uso di un fitto client/leggero modello server.\nModalit\u00e0 giocatore singolo.\nQuesta modalit\u00e0 ne include due. Una semplice, con giocatore singolo nel quale oggetti e mostri non si rigenerano e hanno una posizione fissa; un'altra in stile scontro mortale dove ci sono normalmente un numero fisso di mostri, 10 per abilit\u00e0 di livello, e oggetti che si rigenerano.\nModalit\u00e0 multiplayer.\nLa modalit\u00e0 multiplayer include dodici modalit\u00e0:\nCritica favorevole.\nCube \u00e8 stato recensito positivamente da LinuxDevCenter nel 2002 e premiato col \"Happypenguin Award\" per \"Miglior Gioco d'Azione Gratuito in 3D\" dal The Linux Game Tome nel 2003. MacUpdate valut\u00f2 l'ultima versione del gioco 4.5 come migliore di 5."}
{"id": "2092487", "revid": "287204", "url": "https://it.wikipedia.org/wiki?curid=2092487", "title": "Mowa", "text": "Mowa \u00e8 una suddivisione dell'India, classificata come \"census town\", di 13.697 abitanti, situata nel distretto di Raipur, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 16' 30 N e 81\u00b0 40' 04 E\nSociet\u00e0.\nEvoluzione demografica.\nAl censimento del 2001 la popolazione di Mowa assommava a 13.697 persone, delle quali 7.244 maschi e 6.453 femmine. I bambini di et\u00e0 inferiore o uguale ai sei anni assommavano a 2.259, dei quali 1.198 maschi e 1.061 femmine. Infine, coloro che erano in grado di saper almeno leggere e scrivere erano 9.012, dei quali 5.356 maschi e 3.656 femmine."}
{"id": "2092492", "revid": "287204", "url": "https://it.wikipedia.org/wiki?curid=2092492", "title": "Mehmand", "text": "Mehmand \u00e8 una suddivisione dell'India, classificata come \"census town\", di 5.765 abitanti, situata nel distretto di Bilaspur, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 02' 08 N e 82\u00b0 12' 13 E\nSociet\u00e0.\nEvoluzione demografica.\nAl censimento del 2001 la popolazione di Mehmand assommava a 5.765 persone, delle quali 2.999 maschi e 2.766 femmine. I bambini di et\u00e0 inferiore o uguale ai sei anni assommavano a 1.049, dei quali 548 maschi e 501 femmine. Infine, coloro che erano in grado di saper almeno leggere e scrivere erano 3.041, dei quali 1.969 maschi e 1.072 femmine."}
{"id": "2092495", "revid": "93556", "url": "https://it.wikipedia.org/wiki?curid=2092495", "title": "NBA All-Star Weekend 1986", "text": "L'NBA All-Star Weekend 1986, svoltosi a Dallas, vide la vittoria finale della Eastern Conference sulla Western Conference sulla per 139 a 132.\nIsiah Thomas, dei Detroit Pistons, fu nominato MVP della partita. Spud Webb, degli Atlanta Hawks, si aggiudic\u00f2 l'NBA Slam Dunk Contest.\nAl sabato venne introdotto una nuova competizione: l'NBA Three-point Shootout, che, alla prima edizione, venne vinta da Larry Bird dei Boston Celtics."}
{"id": "2092498", "revid": "287204", "url": "https://it.wikipedia.org/wiki?curid=2092498", "title": "Manendragarh", "text": "Manendragarh \u00e8 una suddivisione dell'India, classificata come \"municipality\", di 30.755 abitanti, situata nel distretto di Korea, nello stato federato del Chhattisgarh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 12' 31 N e 82\u00b0 12' 44 E\nSociet\u00e0.\nEvoluzione demografica.\nAl censimento del 2001 la popolazione di Manendragarh assommava a 30.755 persone, delle quali 16.278 maschi e 14.477 femmine. I bambini di et\u00e0 inferiore o uguale ai sei anni assommavano a 4.122, dei quali 2.060 maschi e 2.062 femmine. Infine, coloro che erano in grado di saper almeno leggere e scrivere erano 22.137, dei quali 12.813 maschi e 9.324 femmine."}
{"id": "2092500", "revid": "264444", "url": "https://it.wikipedia.org/wiki?curid=2092500", "title": "Goauld", "text": ""}
{"id": "2092503", "revid": "4711", "url": "https://it.wikipedia.org/wiki?curid=2092503", "title": "NBA All-Star Game 1986", "text": ""}
{"id": "2092518", "revid": "713714", "url": "https://it.wikipedia.org/wiki?curid=2092518", "title": "Vincolo culturale", "text": "Il vincolo culturale in diritto \u00e8 un limite di diritto pubblico alla propriet\u00e0 privata, di natura reale e fondato su un provvedimento amministrativo.\nDescrizione.\nQuesta categoria comprende per l'appunto i limiti pubblicistici al diritto di propriet\u00e0 sui beni culturali. I limiti in questione sono giustificati dall'esigenza di soddisfare un interesse della collettivit\u00e0 (dunque un interesse pubblico), che consiste nella conservazione dei beni e nella loro fruizione, ossia nel loro godimento. \u00c8 per questo che infatti il vincolo culturale \u00e8 da considerarsi di diritto pubblico.\nCaratteristiche del vincolo.\nIl vincolo culturale \u00e8 inoltre \"reale\" poich\u00e9, successivamente al provvedimento amministrativo, un bene viene dichiarato culturale indipendentemente dal proprietario-possessore e da eventuali successive alienazioni del bene.\nIl provvedimento amministrativo con il quale si assoggetta un bene a vincolo culturale \u00e8 infine la \"dichiarazione di interesse storico-artistico\"."}
{"id": "2092519", "revid": "31886", "url": "https://it.wikipedia.org/wiki?curid=2092519", "title": "Nefiti", "text": "Secondo la tradizione mormone, i Nefiti erano un popolo del Centro America le cui vicende sono narrate nel Libro di Mormon, di cui de facto sono i protagonisti. La tradizione li indica come i discendenti di Nefi, un profeta figlio di Lehi che aveva lasciato Gerusalemme nel 590 a.C. circa. \nNel Libro di Mormon ci sono quattro profeti di nome Nefi.\nNel Libro di Alma si racconta della lotta fra i Nefiti e Lamaniti, i discendenti degli Zoramiti a cui si unirono anche una piccola parte dei Nefiti.\nLa storicit\u00e0 dei Nefiti, tuttavia, non \u00e8 accolta n\u00e9 dagli archeologi, n\u00e9 dagli storici.\nLa loro esistenza \u00e8 esclusivamente materia di fede, non essendoci alcuna fonte antica a testimoniarne l'esistenza (archeologica o letteraria).\nLa Foundation for Ancient Research and Mormon Studies (FARMS), sezione archeologica della Brigham Young University, ha svolto ampie ricerche nell'area e le pubblicazioni sull'argomento vengono pubblicate regolarmente. Queste ricerche sono per\u00f2 contestate da molti ricercatori, tra cui Michael Coe, uno studioso di storia mesoamericana precolombiana, e il rinomato istituto di ricerca Smithsonian Institution.\nNel 1973, Coe, affront\u00f2 tale problema in un suo articolo del \" (Dialogo: Un giornale del Pensiero mormone),\" affermando\":\"\n\"Gli archeologi di fede mormone nel corso degli anni hanno accettato quasi all'unanimit\u00e0 il Libro di Mormon come un accurato resoconto della storia dei popoli pre-colombiani. Tuttavia, consentitemi ora di affermare che, per quanto io ne sappia, non esiste alcun archeologo professionalmente qualificato, di fede non-mormone, che veda alcuna giustificazione scientifica per ritenere che i fatti narrati nel Libro di Mormon siano veri, e vorrei affermare che ci sono anche parecchi archeologi mormoni che si uniscono a questo gruppo.\"\n\"Tra tutti gli scavi archeologici fatti sul suolo americano, dalla scoperta di Colombo ad oggi, non ne esiste neanche uno che possa suggerire ad un osservatore spassionato che il Libro di Mormon, come propagandato da Joseph Smith, possa essere un documento storico riguardante i primi abitanti del continente americano.\"\nNel 1996, la Smithsonian Institution ha rilasciato una dichiarazione che affronta le affermazioni fatte nel Libro di Mormon, affermando che il testo sia principalmente un testo religioso e che gli archeologi affiliati all'Istituzione non abbiano trovato \"alcun collegamento diretto tra l'archeologia americana e il soggetto materia del libro.\" La dichiarazione afferma inoltre che ci sono prove genetiche che gli indiani nativi americani siano strettamente imparentati con i popoli dell'Asia e che le prove archeologiche indicano che i nativi americani migrarono dall'Asia su un ponte di terra sullo stretto di Bering in epoca preistorica. La dichiarazione affermava inoltre che non ci fossero prove credibili di contatti tra i popoli dell'antico Egitto o degli ebrei con il continente americano, come invece afferma il Libro di Mormon. L'istituto rilasci\u00f2 tale dichiarazione in risposta a delle segnalazioni ricevute, secondo le quali il nome della Smithsonian Institutition era stato usato impropriamente per dare credibilit\u00e0 alle affermazioni di coloro che cercavano di sostenere gli eventi del Libro di Mormon."}
{"id": "2092520", "revid": "834", "url": "https://it.wikipedia.org/wiki?curid=2092520", "title": "Metropolis (etichetta)", "text": ""}
{"id": "2092522", "revid": "123735779", "url": "https://it.wikipedia.org/wiki?curid=2092522", "title": "Tovaglietta americana", "text": "La tovaglietta americana \u00e8 una piccola tovaglia che viene usata per apparecchiare un solo coperto. Ha tre scopi: igienico, frappone una barriera tra il piano d'appoggio e le stoviglie; protettiva, salvaguarda il piano del tavolo da graffi, calore e macchie; decorativa, d\u00e0 un tocco di colore alla tavola. Non viene usata per apparecchiature formali od eleganti ma, per la sua praticit\u00e0, ha uso domestico e in alcuni ristoranti.\nPu\u00f2 essere realizzata con molti materiali:\nQuelle per la grande ristorazione \"usa e getta\" sono in carta o in tessuto non tessuto. Economiche ed igieniche hanno la dimensione adatta al vassoio standard (53x37 centimetri)."}
{"id": "2092525", "revid": "28592", "url": "https://it.wikipedia.org/wiki?curid=2092525", "title": "Nefi", "text": ""}
{"id": "2092526", "revid": "28592", "url": "https://it.wikipedia.org/wiki?curid=2092526", "title": "Nefita", "text": ""}
{"id": "2092529", "revid": "287204", "url": "https://it.wikipedia.org/wiki?curid=2092529", "title": "Pandariya", "text": "Pandariya \u00e8 una suddivisione dell'India, classificata come \"nagar panchayat\", di 12.453 abitanti, situata nel distretto di Kawardha, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 13' 60 N e 81\u00b0 25' 0 E e ha un'altitudine di 347 \nSociet\u00e0.\nEvoluzione demografica.\nAl censimento del 2001 la popolazione di Pandariya assommava a 12.453 persone, delle quali 6.398 maschi e 6.055 femmine. I bambini di et\u00e0 inferiore o uguale ai sei anni assommavano a 1.964, dei quali 1.014 maschi e 950 femmine. Infine, coloro che erano in grado di saper almeno leggere e scrivere erano 7.368, dei quali 4.435 maschi e 2.933 femmine."}
{"id": "2092531", "revid": "599013", "url": "https://it.wikipedia.org/wiki?curid=2092531", "title": "Ritratti", "text": "Ritratti (plurale di ritratto) pu\u00f2 riferirsi a:"}
{"id": "2092533", "revid": "46291", "url": "https://it.wikipedia.org/wiki?curid=2092533", "title": "Aechmea manzanaresiana", "text": "Aechmea manzanaresiana \u00e8 una pianta della famiglia Bromeliaceae, endemica dell'Ecuador.\nIl suo habitat \u00e8 umido montano subtropicale o tropicale. \u00c8 minacciata d'estinzione a causa della perdita dell'habitat."}
{"id": "2092536", "revid": "729019", "url": "https://it.wikipedia.org/wiki?curid=2092536", "title": "Guerra di successione castigliana", "text": "Con l'espressione di guerra di successione castigliana o seconda guerra civile castigliana ci si riferisce al conflitto militare svoltosi dal 1475 al 1479 per la successione alla Corona di Castiglia tra i sostenitori di Giovanna la Beltraneja, figlia del defunto re Enrico IV di Castiglia, e quelli di Isabella di Castiglia, sorellastra di quest'ultimo.\nLa guerra ebbe un marcato carattere internazionale perch\u00e9 Isabella era sposata con Ferdinando, erede della Corona d'Aragona, mentre Giovanna si spos\u00f2 con il re Alfonso V del Portogallo. Anche la Francia intervenne, appoggiando il Portogallo per evitare la vittoria dell'Aragona, contro cui combatteva in Italia.\nNonostante alcuni successi iniziali dei sostenitori di Giovanna, la scarsa aggressivit\u00e0 militare di Alfonso V e il risultato indeciso nella battaglia di Toro portarono alla disintegrazione dell'alleanza di Giovanna tra il 1476 e il 1477. A partire da quel momento il conflitto si ridusse a una guerra tra Castiglia e Portogallo e divenne di grande importanza la guerra navale nell'Oceano Atlantico, dove le flotte portoghesi si imposero su quelle castigliane nella lotta per l'accesso alle ricchezze della Guinea. Soprattutto dopo la decisiva battaglia navale della Guinea (1478).\nLa guerra si concluse nel 1479 con la firma del trattato di Alc\u00e1\u00e7ovas, che riconosceva Isabella e Ferdinando come re di Castiglia e garantiva al Portogallo l'egemonia nell'Atlantico, con l'eccezione delle isole Canarie. Giovanna perse i suoi diritti al trono e dovette rimanere in Portogallo fino alla morte.\nQuesto conflitto \u00e8 stato anche chiamato guerra civile castigliana, per\u00f2 questo nome induce a confonderla con altre guerre civili che ci furono in Castiglia nei secoli XIV e XV. Alcuni autori parlano di guerra del Portogallo per\u00f2 questo nome \u00e8 parziale (chiaramente denota un punto di vista castigliano) e manca di notare che anche il partito juanista poteva considerarsi legittimamente castigliano. Altre volte \u00e8 stato utilizzato il termine di guerra peninsulare, che per\u00f2 pu\u00f2 essere confuso con il nome usato dagli inglesi per indicare la guerra d'indipendenza spagnola (1808-1814), all'interno delle guerre napoleoniche. Infine, alcuni autori preferiscono l'espressione neutra di guerra del 1475-1479.\nPrecedenti.\nIl problema della successione al trono di Castiglia.\nNel 1462 nacque Giovanna, la prima e unica figlia del re Enrico IV di Castiglia, che immediatamente fu nominata Principessa delle Asturie. Comunque, le pressioni di una parte della nobilt\u00e0 obbligarono il re a privarla del titolo e a nominare erede al suo posto il fratellastro Alfonso nel 1464. Da questo momento nacque la diceria che affermava che la principessa Giovanna non era realmente figlia del re Enrico ma del suo \"valido\" (favorito), Beltr\u00e1n de la Cueva, per cui incominciarono a chiamarla \"la Beltraneja\", dal nome del presunto padre.\nNel 1465 i nobili, riuniti ad Avila, detronizzarono Enrico e nominarono re Alfonso nella cosiddetta \"farsa di \u00c1vila\". Questo port\u00f2 a una guerra che ebbe termine solo nel 1468, con la morte di Alfonso. Enrico IV recuper\u00f2 il potere e il titolo di successore incominci\u00f2 a essere disputato tra Giovanna e Isabella, sorella di Alfonso. Enrico impose a Isabella il trattato de los Toros de Guisando, con il quale lei non si sarebbe potuta sposare senza il suo consenso.\nIsabella ruppe con Enrico IV nel 1469, scappando per sposare il cugino, Ferdinando, erede della Corona d'Aragona nel Palacio de los Vivero di Valladolid il 19 ottobre 1469. Poco alla volta la coppia guadagn\u00f2 appoggi, ottenendo il sostegno del legato papale Rodrigo Borgia (il futuro papa) nel 1472 e della potente casata dei Mendoza nel 1473.\nNel 1474 mor\u00ec Enrico IV ed entrambe le candidate al trono furono proclamate regina di Castiglia dai rispettivi sostenitori.\nI sostenitori di Giovanna, juanisti, coscienti della loro posizione di debolezza di fronte al partito isabellino, proposero al re del Portogallo, Alfonso V, zio di Giovanna, di sposarsi nonostante il rapporto di consanguineit\u00e0 e divenire quindi re di Castiglia. Alfonso accett\u00f2 e cos\u00ec i rapporti di forza dei due partiti divennero pi\u00f9 equilibrati e si profil\u00f2 la guerra come unico metodo per risolvere il conflitto.\nAlleanze internazionali.\nIl regno di Francia e la corona d'Aragona avevano un'antica rivalit\u00e0 per il controllo del Rossiglione e, pi\u00f9 recentemente, per l'egemonia in Italia. Nel giugno del 1474 le truppe francesi invasero il Rossiglione e gli aragonesi si dovettero ritirare. Ferdinando preg\u00f2 il padre Giovanni II di non dichiarare guerra alla Francia, concentrando invece l'attenzione sugli affari castigliani. Tuttavia, di fronte alla prospettiva che l'erede del trono aragonese divenisse anche re di Castiglia, nel settembre del 1475 Luigi XI di Francia si schier\u00f2 ufficialmente dalla parte di Giovanna e del Portogallo.\nLa Francia era contemporaneamente in guerra con il Ducato di Borgogna. Ci\u00f2 rendeva i borgognoni alleati teorici del partito isabellino per\u00f2 in pratica proseguirono a fare la guerra per conto proprio, senza coordinare le proprie azioni con i castigliano-aragonesi. Anche l'Inghilterra entr\u00f2 brevemente in guerra contro la Francia con lo sbarco del re Edoardo IV a Calais nel giugno del 1475; per\u00f2, con un rapido accordo diplomatico, Luigi XI si accord\u00f2 con Edoardo e nell'agosto sigl\u00f2 il trattato di Picquigny. Il re inglese concesse una tregua di nove anni in cambio di un'importante compensazione economica e torn\u00f2 nel suo regno.\nDa parte sua il regno di Navarra era in una guerra civile intermittente tra beaumontesi e agramontesi, cui si sovrapponevano i tentativi di Francia e Aragona di controllare il regno.\nPer ultimo, il regno mussulmano di Granada si mantenne neutrale, nonostante gli sforzi portoghesi di coinvolgerlo nella guerra.\nRivalit\u00e0 tra Castiglia e Portogallo nell'Atlantico.\nNel corso del secolo XV esploratori, commercianti e pescatori del Portogallo e della Castiglia si erano spinti sempre pi\u00f9 profondamente nell'Oceano Atlantico. Il possesso delle Isole Canarie fu da principio un motivo di frizione tra le due corone. Pi\u00f9 tardi il controllo del commercio con i territori della Guinea e la Mina, molto ricchi di oro e schiavi, si trasform\u00f2 in una disputa pi\u00f9 rilevante.\nDurante la prima met\u00e0 del secolo la Castiglia organizz\u00f2 la conquista di alcune delle isole Canarie (Lanzarote, Fuerteventura, Hierro e Gomera) mediante patti di vassallaggio prima con cavalieri normanni e poi con nobili castigliani. Il Portogallo mantenne il suo contrasto al controllo castigliano sulle isole e da parte sua svilupp\u00f2 l'esplorazione della Guinea, ottenendo grandi benefici commerciali.\nA partire dal 1452 il papa Niccol\u00f2 V e il successore Callisto III modificarono la precedente politica di neutralit\u00e0 della Santa Sede ed emisero una serie di bolle favorevoli al Portogallo, riservando a questo paese il controllo del commercio e l'autorit\u00e0 religiosa in un'ampia zona \u00abin tutta la Guinea\u00bb e \u00aboltre\u00bb. Non arbitrarono la questione delle Canarie, la cui conquista d'altro lato era relativamente rallentata. Il re del Portogallo adott\u00f2 una politica commerciale aperta, permettendo ai sudditi stranieri di commerciare nelle coste africane in cambio delle corrispondenti imposte. L'unico che ne risentiva negativamente era il re di Castiglia.\nNell'agosto del 1475, dopo lo scoppio della guerra, Isabella reclam\u00f2 che \u00able parti dell'Africa et Guinea\u00bb appartenevano alla Castiglia per diritto e incit\u00f2 i suoi commercianti a navigare l\u00e0, dando inizio alla guerra navale nell'Atlantico.\nIl conflitto.\nI partiti nel 1475.\nA favore di Giovanna:\nA favore di Isabella:\nIl ducato di Borgogna e il regno d'Inghilterra nel 1475 erano in guerra contro la Francia per\u00f2 non coordinarono le loro azioni con i sostenitori di Isabella e per questo non sono considerati normalmente come parte integrante del partito isabellino.\nLa lotta per il trono (maggio 1475 - settembre 1476).\nAlfonso V entra in Castiglia.\nUn esercito portoghese entr\u00f2 nel territorio della Corona di Castiglia con Alfonso V al comando, il 10 maggio del 1475 e avanz\u00f2 fino a Plasencia, dove l'aspettava Giovanna. In questa citt\u00e0 il 25 maggio Giovanna e Alfonso furono proclamati re e regina della Castiglia e si sposarono, lasciando tuttavia il matrimonio in sospeso in attesa della dispensa papale che ottennero alcuni mesi pi\u00f9 tardi. Da l\u00ec marciarono verso Ar\u00e9valo, con l'intenzione di dirigersi a Burgos. Tanto il castello di Burgos come le citt\u00e0 di Plasencia e di Ar\u00e9valo erano controllati dagli Est\u00fa\u00f1iga, sostenitori di Giovanna, quantunque la citt\u00e0 di Burgos in s\u00e9 fosse isabellina. Da l\u00ec Alfonso sperava di potersi collegare con le truppe inviate dal suo alleato Luigi XI di Francia.\nComunque Alfonso incontr\u00f2 in Castiglia meno appoggi di quelli sperati e cambi\u00f2 i suoi piani, preferendo dedicarsi a consolidare il controllo della zona pi\u00f9 vicina al Portogallo, in particolare Toro, citt\u00e0 che li accolse favorevolmente, anche se la guarnigione del castello si proclam\u00f2 fedele a Isabella. Accettarono il re portoghese anche Zamora e altre citt\u00e0 del Regno di Le\u00f3n nel basso Duero. Nella Mancia, Rodrigo T\u00e9llez Gir\u00f3n gran maestro dell'Ordine di Calatrava, juanista, conquist\u00f2 Ciudad Real, per\u00f2 subito il tesoriere dello stesso ordine e Rodrigo Manrique gran maestro dell'Ordine di Santiago recuperarono la citt\u00e0 al partito isabellino.\nFerdinando concentr\u00f2 un grande esercito a Tordesillas e il 15 luglio ordin\u00f2 di porsi in marcia, cercando lo scontro con Alfonso. Quattro giorni pi\u00f9 tardi giunse a Toro, per\u00f2 il portoghese rifiut\u00f2 di combattere e a Ferdinando, cui mancavano le risorse per un assedio prolungato, non rimase che tornare a Tordesillas e sciogliere il suo esercito. Il castello di Toro si arrese ad Alfonso V, che tuttavia, non ne approfitt\u00f2 per avanzare sopra Burgos e quindi si diresse ad Ar\u00e9valo con la speranza dell'intervento francese.\nRodrigo Alfonso Pimentel, conte di Benavente, sostenitore di Isabella, si sistem\u00f2 con una piccola forza a Baltan\u00e1s per controllare i portoghesi. Fu attaccato il 18 novembre 1475, sconfitto e fatto prigioniero dopo una dura resistenza. Anche se questa vittoria gli apriva la strada per Burgos, Alfonso V decise ancora una volta di ritirarsi a Zamora. La mancanza di spirito combattivo del re del Portogallo indebol\u00ec il campo \"juanista\" in Castiglia, che incominci\u00f2 a dissolversi.\nContrattacco isabelino.\nLe truppe isabelline contrattaccarono prendendo Trujillo e ottenendo il controllo delle terre dell'Ordine di Alc\u00e1ntara, gran parte di quelle dell'Ordine di Calatrava e del marchesato di Villena. Il 4 dicembre una parte della guarnigione di Zamora si ribell\u00f2 contro il re Alfonso, che dovette ripiegare a Toro. La guarnigione portoghese mantenne il controllo del castello, mentre la citt\u00e0 accolse Ferdinando il giorno seguente.\nNel gennaio 1476 il castello di Burgos si arrese a Isabella con un accordo che evit\u00f2 rappresaglie contro gli sconfitti.\nLa battaglia di Toro.\nNel febbraio l'esercito portoghese, rinforzato da nuove truppe portate dal principe Giovanni, lasci\u00f2 la sua base a Toro e accerchi\u00f2 Ferdinando a Zamora. Comunque l'assedio era meno duro per gli assediati che per i portoghesi, che si trovavano sotto le intemperie nel duro inverno castigliano, cosicch\u00e9 il 1\u00ba marzo Alfonso tolse il campo e si ritir\u00f2 verso Toro. Le truppe di Ferdinando si lanciarono all'inseguimento e lo raggiunsero a una lega (circa 4/5 chilometri) da questa citt\u00e0, obbligandolo a impegnare il combattimento. Seguirono tre ore di lotta molto confusa, interrotta dalla pioggia e dal calar della notte. Il re portoghese si ritir\u00f2 a Castronu\u00f1o con parte delle sue truppe mentre suo figlio Giovanni rimase a Toro, ripiegandosi ordinatamente con il suo esercito all'interno delle mura e facendo anche prigionieri alcuni nemici.\nDa un punto di vista puramente militare la battaglia \u00e8 stata considerata un pareggio, ma una vittoria politica per la causa dei re cattolici. Di fatto la propaganda di entrambi i partiti reclam\u00f2 la vittoria nelle proprie cronache. Comunque politicamente la battaglia fu decisiva perch\u00e9 successivamente il grosso delle truppe portoghesi si ritir\u00f2 nel Portogallo assieme alla regina Giovanna, il cui partito rimase cos\u00ec quasi totalmente senza difese in Castiglia.\nLa guerra in mare.\nUno degli obbiettivi di Isabella e Ferdinando nella guerra era sottrarre al Portogallo il monopolio dei ricchi territori atlantici che controllava. L'oro e gli schiavi della Guinea costituivano sempre pi\u00f9 un'importante fonte di entrate per finanziare la guerra, cos\u00ec le spedizioni in Guinea furono una priorit\u00e0 per entrambi i contendenti.\nDallo scoppio della guerra le imbarcazioni portoghesi percorrevano le coste andaluse sequestrando navi mercantili e da pesca. Per porre fine a questa situazione, Ferdinando e Isabella inviarono quattro galere al comando di Alvaro de la Nava, che riusc\u00ec a frenare le incursioni portoghesi e inoltre si spinse a saccheggiare la citt\u00e0 di portoghese di Alcant\u00edn, sulla Guadiana.\nDa parte loro i marinai di Palos si diedero a saccheggiare le coste della Guinea. Alfonso de Palencia, il cronista ufficiale della regina Isabella, racconta di una spedizione in cui due caravelle di questo porto onubense catturarono 120 \"azanega\" (africani di pelle chiara) e li vendettero come schiavi. Nonostante la protesta dei re africani, presto arriv\u00f2 un'altra flottiglia di tre caravelle che trasse in schiavit\u00f9, niente meno che un re azanega e 140 nobili del suo popolo. Nel maggio 1476 la regina Isabella ordin\u00f2 che rinunciassero a questo rey de Guinea catturato e al suo seguito per liberarli. L'ordine fu eseguito solo a met\u00e0 perch\u00e9, sebbene il re fosse liberato e riportato nella sua patria alcuni mesi pi\u00f9 tardi, i personaggi del suo seguito furono tutti venduti come schiavi.\nNel 1476 una flotta portoghese di 20 imbarcazioni comandata da Fern\u00e3o Gomes part\u00ec verso la Guinea per recuperarne il controllo. I re di Castiglia ordinarono di preparare una flotta per seguire i portoghesi e posero al comando Carlos de Valera. Questi ebbe molte difficolt\u00e0 a preparare la spedizione, secondo Palencia a causa dell'opposizione da parte di Rodrigo Ponce de Le\u00f3n, marchese di Cadice, di Enrique Perez de Guzman e Meneses, duca di Medina Sidonia e della famiglia Est\u00fa\u00f1iga.\nI preparativi furono ritardati anche da una battaglia navale che ebbe luogo quando gli spagnoli vennero a sapere che una o due navi portoghesi con un ricco carico si apprestavano a lasciare il Mediterraneo in rotta verso il Portogallo ed erano in attesa del pirata Alvar Mendez, che veniva a scortarle. Una flotta capitanata da Carlos de Valera e Andr\u00e9s Sonier e composta da cinque galere e cinque caravelle le intercett\u00f2 davanti a Sanl\u00facar, ottenendo la vittoria dopo una dura battaglia.\nQuando alla fine Valera riusc\u00ec a mettere insieme 3 navi vascone e 9 caravelle andaluse (25 caravelle secondo Palencia) tutte armate pesantemente, non avevano pi\u00f9 la possibilit\u00e0 di intercettare la flotta portoghese e perci\u00f2 decisero, dopo uno scalo a Porto Santo, di dirigersi all'isola di Antonio Noli, di fronte alle coste della Guinea. Saccheggiarono l'isola e catturarono Noli, che allora era vassallo del re del Portogallo. Continuarono partendo verso le coste dell'Africa, dove catturarono due caravelle del marchese di Cadice con un carico di 500 schiavi. Dopo di ci\u00f2 i marinai di Palos si separarono dalla spedizione, e perci\u00f2 Valera dovette ritornare in Andalusia, dato che i \"palermos\" (i marinai di Palos) erano i pi\u00f9 esperti nella navigazione della Guinea.\nApparentemente, questa spedizione ottenne pochi vantaggi economici, perch\u00e9 gran parte degli schiavi fu restituita al marchese di Cadice e perch\u00e9 Valera dovette compensare il duca di Medina Sidonia per i danni sull'isola di Noli, che il duca reclamava come sua.\nIntervento francese.\nIl 23 settembre 1475 Luigi XI di Francia firm\u00f2 un trattato di alleanza con Alfonso V del Portogallo.\nTra marzo e giugno 1476 le truppe francesi guidati da Alan d'Albret cercarono di forzare il passaggio attraverso la localit\u00e0 strategica di frontiera di Fuenterrab\u00eda, ma furono respinti. Ferdinando approfitt\u00f2 della situazione per rinforzare la sua posizione nel convulso Regno di Navarra. Nel mese di agosto incominciarono a Tudela i negoziati che culminarono con la firma di un accordo in base al quale agramontesi e beaumontesi posero fine al loro confronto e Ferdinando ottenne per la Castiglia il controllo di Viana, Puente la Reina e di altri luoghi, come pure il diritto di mantenere una guarnigione di 150 lance a Pamplona. Cos\u00ec la Castiglia era protetta militarmente contro un'eventuale penetrazione francese in Navarra.\nNell'agosto 1476 Alfonso V del Portogallo part\u00ec per la Francia, dopo la firma di una tregua con Isabella e Ferdinando. L\u00ec cerc\u00f2 di convincere Luigi XI di impegnarsi pi\u00f9 a fondo nella guerra, ma questi respinse la proposta perch\u00e9 era intento a combattere il suo principale nemico, Carlo il Temerario duca di Borgogna. Dopo questo grave battuta d'arresto diplomatica, Alfonso si ferm\u00f2 in Francia e pens\u00f2 di abdicare.\nScontro di Capo San Vicente.\nIl re di Francia aveva inviato in Portogallo la flotta del pirata normanno Coullon come aiuto. Nel mese di agosto 1476 quando il re Alfonso part\u00ec per la Francia, invi\u00f2 contemporaneamente due galere portoghesi cariche di soldati assieme alle 11 imbarcazioni di Coullon a portare aiuto al castello di Ceuta. Lungo il percorso, il 7 agosto, questa flotta incroci\u00f2 cinque navi mercantili armate provenienti da Cadice e dirette in Inghilterra: 3 grandi caracche genovesi, una galera e un'urca fiamminga. Coullon cerc\u00f2 di fermare i mercanti con uno stratagemma ma non ci riusc\u00ec e fu impegnato in una feroce battaglia in cui i franco-lusitani riuscirono vittoriosi. Tuttavia, a causa dell'uso di armi incendiarie da parte dei francesi, si innesc\u00f2 un incendio che si propag\u00f2 sulle due imbarcazioni genovesi e sull'urca fiamminga, ma anche sulle due galere portoghesi e su due navi di Coullon. Secondo Palencia, circa 2.500 francesi e portoghesi morirono in questo disastro.\nConsolidamento di Isabella e Ferdinando (settembre 1476 - gennaio 1479).\nDopo la loro vittoria nella battaglia di Toro, il rifiuto francese di attaccare e la tregua chiesta da Alfonso V, Ferdinando e Isabella erano saldamente radicati sul trono di Castiglia. I nobili del partito juanista dovettero accettare la situazione e passare dalla parte dei re. La guerra fu ridotta a scaramucce e piccoli scontri lungo il confine portoghese e soprattutto il proseguimento della guerra navale per il controllo del commercio atlantico.\nSottomissione dei sostenitori juanisti a Isabella e Ferdinando.\nDurante tutto il 1476 si sottomisero ai re i principali nobili che appoggiavano Giovanna, in particolare quelli della famiglia Pacheco-Gir\u00f3n: Juan T\u00e9llez Gir\u00f3n e il fratello Rodrigo, Luis de Portocarrero e, nel settembre, Diego L\u00f3pez Pacheco, marchese di Villena.\nNel novembre 1476 le truppe di Isabella presero il castello di Toro. Nei mesi successivi i re cattolici ripresero gli ultimi villaggi di frontiera controllati dai portoghesi e liberarono dagli avversari l'Estremadura.\nNel luglio 1477 Isabella giunse a Siviglia, la citt\u00e0 pi\u00f9 popolosa della Castiglia, con l'obiettivo di consolidare il suo controllo sulle grandi famiglie nobili dell'Andalusia. Nel mese di aprile 1476 aveva gi\u00e0 concesso un primo perdono a Rodrigo Ponce de Le\u00f3n, marchese di Cadice, che aveva recuperato potere, mentre il suo rivale, il potente Enrique Perez de Guzman y Meneses, duca di Medina Sidonia, inizialmente la principale figura isabellina in Andalusia, stava cadendo in disgrazia con il re. Attraverso abili negoziati, la regina riusc\u00ec a prendere il controllo delle principali fortezze del Regno di Siviglia occupate sia dal marchese sia dal duca, e invece di restituirle ai legittimi proprietari, nomin\u00f2 a sua volta persone di sua fiducia. Fu vietato anche a entrambi i nobili l'ingresso nella citt\u00e0 di Siviglia, con il pretesto del rischio di scontri, se fossero entrati in contatto. In questo modo scomparse il controllo politico che il duca aveva esercitato su Siviglia, che pass\u00f2 a essere saldamente controllata dalla Corona.\nUno dei pochi nobili che si rifiutarono di sottomettersi ai re fu il maresciallo Fern\u00e1n Arias de Saavedra. La sua fortezza di Utrera sub\u00ec un lungo assedio da parte delle truppe isabelline; finalmente fu presa d'assalto nel marzo 1478 e gli sconfitti subirono un duro castigo.\nIl primo figlio maschio dei re, Giovanni, nacque a Siviglia il 30 giugno 1478, aprendo nuove prospettive di stabilit\u00e0 dinastica per il partito isabellino.\nRitorno di Alfonso V.\nDopo il fallimento diplomatico in Francia, Alfonso V finalmente si decise a rientrare in Portogallo. Al suo arrivo nel mese di ottobre 1477 venne a sapere che suo figlio Giovanni si era proclamato re. Tuttavia, Giovanni ricevette con gioia il ritorno di suo padre e restitu\u00ec immediatamente la corona.\nSpedizioni in Guinea a alle Canarie del 1478.\nSi sa che nel 1477 part\u00ec dall'Andalusia una flotta per la Guinea, ma i dati su questa flotta sono molto scarsi. Ne facevano parte la caracca \"Salazar\" e la caravella \"Santa Mar\u00eda Magdalena\".\nAl principio del 1478 i Re Cattolici prepararono nel porto di Sanl\u00facar due nuove spedizioni, una diretta a la Mina de Oro e l'altra destinata alla conquista dell'isola della Gran Canaria, con un totale di almeno 35 imbarcazioni. Le due flotte navigarono assieme fino alle Isole Fortunate e l\u00ec si separarono.\nIl principe Giovanni del Portogallo, avendo saputo dei piani castigliani, prepar\u00f2 un'armata superiore come numero per sorprendere i nemici alle Canarie. La maggior parte della flotta castigliana della Gran Canaria non aveva ancora sbarcato il grosso delle truppe, quando giunse la notizia che si stava avvicinando una squadra portoghese. Immediatamente le navi levarono le ancore, lasciando a terra solamente 300 soldati castigliani circa, che nonostante il loro piccolo numero riuscirono a impedire lo sbarco portoghese. Tuttavia, questo distaccamento era insufficiente per conquistare l'isola e fu ridotto all'inattivit\u00e0 fino a che una nuova flotta spagnola non arriv\u00f2 nell'isola alla fine dell'anno successivo.\nL'altra flotta castigliana arriv\u00f2 a la Mina senza problemi e ottenne grandi quantit\u00e0 di oro. Tuttavia, l'eccessiva avidit\u00e0 del rappresentante commerciale della Corona li fece restare l\u00ec per parecchi mesi e ci\u00f2 diede tempo alla flotta portoghese di raggiungerli. I castigliani furono attaccati di sorpresa, sconfitti e portati prigionieri a Lisbona. Secondo Pulgar, le entrate cos\u00ec ottenute permisero a re Alfonso di rilanciare la guerra per terra contro la Castiglia. Le fonti portoghesi sostengono che sia i prigionieri catturati sia gran parte dell'oro catturato furono restituiti alla Castiglia dopo la firma dell'accordo di pace nel 1479.\nPace tra Castiglia e Francia.\nAlla fine del 1478, prima che arrivasse in Castiglia la notizia della rotta a la Mina, arriv\u00f2 alla corte dei Re Cattolici un'ambasciata del re Luigi XI di Francia, offrendo un trattato di pace. L'accordo fu firmato a Guadalupe e incluse i seguenti punti:\nFase finale (gennaio - settembre 1479).\nAlla fine del 1478 alcuni dei principali nobili del partito juanista si erano rivoltati in Estremadura, La Mancia (marchese di Villena) e Galizia. I portoghesi, rafforzati dalla loro grande vittoria navale in Guinea, intervennero nuovamente in Castiglia per soccorrere i propri alleati.\nOffensiva portoghese.\nNel febbraio 1479 un esercito portoghese guidato da Garc\u00eda de Meneses, vescovo di \u00c9vora, penetr\u00f2 in Estremadura. Suo obbiettivo era occupare e rinforzare le piazze di M\u00e9rida y Medell\u00edn, controllate da Beatriz Pacheco, contessa de Medell\u00edn, sostenitrice di Alfonso V. Secondo Palencia, l'esercito portoghese era composto da circa 1.000 cavalieri (tra cui 250 castigliani) pi\u00f9 la fanteria. Oltre a loro marciavano 180 cavalieri dell'Ordine di Santiago inviati dal tesoriere Alfonso de Monroy, anche lui sostenitore di Alfonso V.\nIl 24 febbraio nei pressi della collina di Albuera andarono incontro a questo esercito le forze isabelline, comandate da Alonso de C\u00e1rdenas, Gran maestro dell'Ordine di Santiago: circa 500 cavalieri del suo ordine, 400 cavalieri della Hermandad Popular (principalmente di Siviglia) e circa 100 fanti. Lo scontro fu incerto. La fanteria isabellina sub\u00ec un duro attacco dalla cavalleria juanista e si disorganizz\u00f2 presa dal panico ma venne in soccorso il Gran maestro dell'Ordine di Santiago e alla fine i portoghesi doverono ritirarsi, lasciando un importante bottino sul campo di battaglia oltre a circa 85 cavalieri morti, a fronte di sole 15 perdite isabelline.\nTuttavia, la vittoria isabelina ad Albuera fu solo parziale, perch\u00e9 la maggior parte dell'esercito portoghese pot\u00e9 rifugiarsi a M\u00e9rida e poi continuare la marcia fino a Medell\u00edn, che riusc\u00ec anche a occupare, con il che i lusitani raggiunsero i due obiettivi principali della loro offensiva. I sostenitori del re Ferdinando d'altra parte poterono mettere sotto assedio entrambe le citt\u00e0.\nIl Papa cambia partito.\nIl nunzio apostolico Jacobo Rond\u00f3n de Sese\u00f1a arriv\u00f2 in Castiglia con la notizia che il papa Sisto IV rettificava e annullava la dispensa concessa in precedenza ad Alfonso V per sposare sua nipote Giovanna. Ci\u00f2 indebol\u00ec gravemente la legittimit\u00e0 del partito juanista e le pretese del re portoghese al trono di Castiglia.\nUltimi sforzi castigliani in mare.\nNonostante la grave sconfitta navale del 1478, nel febbraio 1479 i re cattolici cercarono di organizzare una nuova flotta di circa 20 caravelle per espellere i portoghesi da La Mina. Comunque non poterono riunire le imbarcazioni necessarie e nessuna spedizione importante riusc\u00ec a partire dai porti castigliani fino alla firma della pace con il Portogallo.\nConversazioni di pace.\nAll'inizio dell'aprile 1479 il re Ferdinando arriv\u00f2 ad Alc\u00e1ntara per partecipare ad alcune conversazioni di pace, promosse dalla principessa Beatrice, cugina di Alfonso V e zia di Isabella di Castiglia. I negoziati durarono 50 giorni e alla fine non si giunse a nessun accordo.\nI due partiti continuarono le ostilit\u00e0, cercando di migliorare le proprie posizioni in vista di nuovi negoziati. Isabella e Ferdinando lanciarono un'offensiva contro l'arcivescovo di Toledo, che si dovette sottomettere, il che permise loro di affrontare meglio il potente marchese di Villena. Intanto le guarnigioni portoghesi in Estremadura resistevano con successo al duro assedio castigliano.\nLe discussioni sulla pace si riannodarono nell'estate e questa volta si arriv\u00f2 a un accordo.\nTrattato di pace.\nIl trattato che pose fine alla guerra fu firmato nella citt\u00e0 portoghese di Alc\u00e1\u00e7ovas il 4 settembre 1479. L'accordo fu ratificato dal re del Portogallo l'8 settembre 1479 e dai re di Castiglia e Aragona a Toledo il 6 marzo 1480 e per questo \u00e8 anche noto come Trattato di Alc\u00e1\u00e7ovas-Toledo.\nCon questo accordo, Alfonso V rinunci\u00f2 al trono di Castiglia mentre Isabella e Ferdinando in cambio rinunciarono al trono portoghese. Le due corone si ripartirono le zone d'influenza nell'Atlantico, lasciando al Portogallo la maggior parte dei territori, con l'eccezione delle Canarie (di cui non erano ancora state conquistate la Gran Canaria, La Palma e Tenerife).\nContestualmente furono firmati due accordi (abitualmente chiamati \"Tercer\u00edas de Moura\") che risolvevano la questione dinastica castigliana. In primo luogo imponevano alla principessa Giovanna la rinuncia a tutti i suoi titoli castigliani e la sua reclusione in un convento o le sue nozze con l'erede dei re cattolici, il principe Giovanni. Giovanna scelse il convento, da dove rimase comunque attiva nella vita politica fino alla morte.\nIn secondo luogo, ci si accordava sulle nozze dell'infanta Isabella, figlia di Isabella e Ferdinando, con l'erede del trono portoghese, Alfonso, cos\u00ec come il pagamento da parte dei genitori della sposa di un'enorme dote che in pratica rappresentava un indennizzo di guerra ottenuta dal Portogallo."}
{"id": "2092544", "revid": "285570", "url": "https://it.wikipedia.org/wiki?curid=2092544", "title": "Municipalit\u00e0 Locale di Ba-Phalaborwa", "text": ""}
{"id": "2092546", "revid": "767487", "url": "https://it.wikipedia.org/wiki?curid=2092546", "title": "Degexit'an", "text": "I Degexit'an, chiamati anche Deg Hit'an, Kaiyuhkhotana o Deg Hitan, sono una trib\u00f9 di Nativi americani stanziati in Alaska e Canada. Un tempo venivano anche chiamati \"\"Ingalik\", ma oggi \u00e8 ritenuta un'offesa nei loro confronti.\nLingua.\nI Degexit'an parlano una lingua molto diffusa un tempo in tutta la zona: il Deg Hit'an. Oggi questa lingua \u00e8 parlata solo da alcuni anziani della trib\u00f9, ma alcuni giovani stanno cercando di reintrodurla nella lingua parlata.\nStoria.\nNel 1760 i russi tennero il primo contatto con questa trib\u00f9. Nel 1834 i russi esplorarono i fiumi Yuk\u00f2n e Kuskakuin e questo diede inizio ad un grande conflitto tra i Degexit'an e la Compagnia della Baia di Hudson. Tuttavia la trib\u00f9 mantenne un commercio abbastanza attivo. Il 30 marzo 1867 il Governo degli Stati Uniti pag\u00f2 alla trib\u00f9 un risarcimento di 7.2 milioni di dollari in oro. Nel 1912 nacque la prima associazione di un gruppo di Nativi americani: l'\"Alaska Native Brotherhood\". Nel 1968 nacque il \"Native Land Claime Movement\" (NLCM) il cui scopo era fermare l'espansione delle industrie nel loro territorio.\nCultura.\nI Degexit'an vivono principalmente nei boschi della tundra. Pescano salmone e cacciano carib\u00f9, orsi e castori. Erano influenzati dagli Inuit dal punto di vista culturale. Abitavano in case semisotterranee, chiamate \"Kashin\"\". Il centro dell'accampamento era una casa sotterranea e larga dove abitava il capo trib\u00f9."}
{"id": "2092549", "revid": "287204", "url": "https://it.wikipedia.org/wiki?curid=2092549", "title": "Patan (Chhattisgarh)", "text": "Patan \u00e8 una suddivisione dell'India, classificata come \"nagar panchayat\", di 8.698 abitanti, situata nel distretto di Durg, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 1' 60 N e 81\u00b0 31' 60 E e ha un'altitudine di 279 .\nSociet\u00e0.\nEvoluzione demografica.\nAl censimento del 2001 la popolazione di Patan assommava a 8.698 persone, delle quali 4.407 maschi e 4.291 femmine. I bambini di et\u00e0 inferiore o uguale ai sei anni assommavano a 1.202, dei quali 599 maschi e 603 femmine. Infine, coloro che erano in grado di saper almeno leggere e scrivere erano 5.943, dei quali 3.406 maschi e 2.537 femmine."}
{"id": "2092550", "revid": "285570", "url": "https://it.wikipedia.org/wiki?curid=2092550", "title": "Municipalit\u00e0 Locale di Greater Tzaneen", "text": ""}
{"id": "2092553", "revid": "285570", "url": "https://it.wikipedia.org/wiki?curid=2092553", "title": "Municipalit\u00e0 Locale di Greater Giyani", "text": ""}
{"id": "2092554", "revid": "239417", "url": "https://it.wikipedia.org/wiki?curid=2092554", "title": "Henry Avery", "text": ""}
{"id": "2092557", "revid": "285570", "url": "https://it.wikipedia.org/wiki?curid=2092557", "title": "Municipalit\u00e0 Locale di Greater Letaba", "text": ""}
{"id": "2092558", "revid": "287204", "url": "https://it.wikipedia.org/wiki?curid=2092558", "title": "Charles Brown-Sequard", "text": "Vita.\nCharles-\u00c9douard Brown nacque a Port Louis, nella Repubblica di Mauritius, negli anni in cui l'isola pass\u00f2 dal dominio francese a quello inglese. La madre, Henriette Charlotte Pelerine S\u00e9quard, nativa dell'Isola di Reunione, spos\u00f2 un capitano di ventura americano, ma di origini irlandesi, Edward Brown.\nTuttavia, il piccolo Charles non conobbe mai il padre: costui, proprio mentre la moglie era gravida, fu costretto, a causa di una carestia, a dirigere la propria imbarcazione verso Bombay per acquistare del riso, ma non fece pi\u00f9 ritorno.\nEgli fu allevato dalla famiglia materna, di origine francese, e quando era ancora un infante, fu costretto a traslocare dopo che la madre riusc\u00ec a salvarlo per miracolo da un incendio che devast\u00f2 la casa, stabilendosi con la genitrice sulle salubri colline che circondavano la citt\u00e0.\nFu probabilmente il nome della strada in cui nacque, \"Rue de Shakespeare\" ad istillare nel giovane il desiderio di diventare poeta.\nSi trasfer\u00ec in Francia, a Parigi per completare gli studi e laurearsi in medicina e quindi nel 1846 ritorn\u00f2 in Africa con l'intenzione di praticare la sua attivit\u00e0, ma nel 1852 si spost\u00f2 in America, dove lavor\u00f2 presso la facolt\u00e0 della Universit\u00e0 della Virginia.\nIn seguito ritorn\u00f2 a Parigi, e nel 1859 emigr\u00f2 a Londra per incominciare l'attivit\u00e0 di fisiologo al \"National Hospital for the Paralysed and Epileptic\", dove rest\u00f2 per circa cinque anni approfondendo le sue conoscenze sulla patologia del sistema nervoso.\nNel 1864 attravers\u00f2 l'oceano per assumere il ruolo di professore di neuropatologia e fisiologia alla Harvard University. Lo stesso ruolo lo ottenne successivamente alla scuola di medicina di Parigi e nuovamente in America, per\u00f2 a New York questa volta.\nQuesto gran viaggiatore riscavalc\u00f2 ancora, per un'ultima volta, l'Atlantico, per insediarsi a Parigi e succedere a Claude Bernard, nel 1878 e rimase l\u00ec fino alla sua morte avvenuta il 2 aprile 1894. \nOtto anni prima era divenuto membro dell'Accademia francese delle scienze.\nLavori.\nBrown-S\u00e9quard fu un grande osservatore e sperimentalista in vari ambiti. Contribu\u00ec in buona parte all'allargamento delle conoscenze sul sangue, sul sistema nervoso e sulla fisiologia degli animali e umana. \u00c8 stato il primo scienziato a lavorare sulla fisiologia del midollo spinale e una sindrome riguardante la tematica ha preso il suo nome.\nNel 1889, formul\u00f2 l'ipotesi della secrezione endogena integrativa per consentire un'organoterapia; non \u00e8 un caso se Brown-Sequard viene considerato uno dei padri della endocrinologia moderna, dato che intu\u00ec l'esistenza di sostanze in grado di svolgere il compito di controllori e di regolatori fisiologici (ormoni), per di pi\u00f9 secrete dall'organismo stesso. Brown-Sequard diffuse gratuitamente vari campioni di liquido estratto dai testicoli di cani e di altre cavie e grazie a questo impulso l'ambiente medico-scientifico in tutto il mondo si attiv\u00f2 in ricerche che portarono il futuro Nobel Fritz Pregl, verso la fine del XIX secolo, a esperimenti atti a verificare il miglioramento delle prestazioni fisiche indotto da sostanze testicolari."}
{"id": "2092561", "revid": "285570", "url": "https://it.wikipedia.org/wiki?curid=2092561", "title": "Municipalit\u00e0 Locale di Maruleng", "text": ""}
{"id": "2092563", "revid": "6923", "url": "https://it.wikipedia.org/wiki?curid=2092563", "title": "Garelli 50 GP", "text": "La Garelli 50 GP \u00e8 una motocicletta da competizione della casa Garelli, che ha partecipato al motomondiale 1982 e 1983 e all'italiano del 1984.\nDescrizione.\nL'impianto frenante era del tipo a disco pieno in acciaio e la pinza anteriore era del tipo snodato.\nDopo aver conquistato il titolo mondiale costruttori nel 1983 grazie a Eugenio Lazzarini e Ricardo Tormo, con il passaggio dalla classe 50 alla nuova 80, la Garelli decise di concentrare le sue forze solo sulla 125 e sulla Garelli 125 GP."}
{"id": "2092566", "revid": "285570", "url": "https://it.wikipedia.org/wiki?curid=2092566", "title": "Municipalit\u00e0 Locale di Fetakgomo", "text": ""}
{"id": "2092568", "revid": "339392", "url": "https://it.wikipedia.org/wiki?curid=2092568", "title": "Municipalit\u00e0 Locale di Elias Motsoalendi", "text": ""}
{"id": "2092574", "revid": "339392", "url": "https://it.wikipedia.org/wiki?curid=2092574", "title": "Municipalit\u00e0 Locale di Greater Marble Hall", "text": ""}
{"id": "2092575", "revid": "285570", "url": "https://it.wikipedia.org/wiki?curid=2092575", "title": "Municipalit\u00e0 Locale di Greater Tubatse", "text": ""}
{"id": "2092576", "revid": "285570", "url": "https://it.wikipedia.org/wiki?curid=2092576", "title": "Municipalit\u00e0 Locale di Makhuduthamaga", "text": ""}
{"id": "2092580", "revid": "1573940", "url": "https://it.wikipedia.org/wiki?curid=2092580", "title": "Heterixalus luteostriatus", "text": "Heterixalus luteostriatus () \u00e8 una rana della famiglia Hyperoliidae, endemica del Madagascar.\nDescrizione.\n\u00c8 una rana di media taglia che raggiunge 25\u201328\u00a0mm di lunghezza nei maschi, 26\u201330\u00a0mm nelle femmine.Ha una livrea verdastra, con bande dorsolaterali giallastre, pi\u00f9 marcate nelle femmine.\nDistribuzione e habitat.\n\u00c8 diffusa nella fascia nord-occidentale del Madagascar, dal livello del mare sino a 800m di altitudine.\n\u00c8 osservabile all'interno del Parco nazionale dell'Isalo e del Parco nazionale di Ankarafantsika.\nI suoi habitat naturali sono la foresta decidua secca e le aree agricole in prossimit\u00e0 delle risaie."}
{"id": "2092585", "revid": "285570", "url": "https://it.wikipedia.org/wiki?curid=2092585", "title": "Municipalit\u00e0 Locale di Makado", "text": ""}
{"id": "2092588", "revid": "1494169", "url": "https://it.wikipedia.org/wiki?curid=2092588", "title": "Killing Machine", "text": ""}
{"id": "2092589", "revid": "285570", "url": "https://it.wikipedia.org/wiki?curid=2092589", "title": "Municipalit\u00e0 Locale di Musina", "text": ""}
{"id": "2092591", "revid": "287204", "url": "https://it.wikipedia.org/wiki?curid=2092591", "title": "Pithora", "text": "Pithora \u00e8 una suddivisione dell'India, classificata come \"nagar panchayat\", di 7.929 abitanti, situata nel distretto di Mahasamund, nello stato federato del Chhattisgarh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 16' 0 N e 82\u00b0 31' 0 E e ha un'altitudine di 303 .\nSociet\u00e0.\nEvoluzione demografica.\nAl censimento del 2001 la popolazione di Pithora assommava a 7.929 persone, delle quali 4.004 maschi e 3.925 femmine. I bambini di et\u00e0 inferiore o uguale ai sei anni assommavano a 1.145, dei quali 606 maschi e 539 femmine. Infine, coloro che erano in grado di saper almeno leggere e scrivere erano 5.368, dei quali 3.016 maschi e 2.352 femmine."}
{"id": "2092593", "revid": "285570", "url": "https://it.wikipedia.org/wiki?curid=2092593", "title": "Municipalit\u00e0 Locale di Mutale", "text": ""}
{"id": "2092598", "revid": "285570", "url": "https://it.wikipedia.org/wiki?curid=2092598", "title": "Municipalit\u00e0 Locale di Thulamela", "text": ""}
{"id": "2092601", "revid": "6923", "url": "https://it.wikipedia.org/wiki?curid=2092601", "title": "Garelli 125 GP", "text": "La Garelli 125 GP \u00e8 una motocicletta da competizione della casa Garelli, che ha partecipato alle competizioni del motomondiale Classe 125 dal 1982 fino al 1987.\nDescrizione.\nLa moto era in pratica la Minarelli 125 bicampione del mondo di categoria nel 1979 e nel 1981 con \u00c1ngel Nieto (uniche modifiche la colorazione, un sistema anti-dive meccanico su entrambe le ruote e freni a disco di minor diametro): in seguito alla morte di Vittorio Minarelli, fondatore dell'azienda bolognese, si decise di cedere alla Garelli (con cui la Minarelli aveva intavolato un accordo per la fornitura di motori per una ottavo di litro stradale) tutto il Reparto Corse, trasferito da Bologna a Sesto San Giovanni.\nLa nuova Garelli da GP esord\u00ec in occasione del GP d'Argentina 1982, prima gara stagionale, vincendo con Nieto. A fine stagione lo spagnolo fu nuovamente Campione del Mondo, mentre il suo compagno di scuderia Eugenio Lazzarini fu secondo. La moto rimase invariata anche nelle stagioni 1983 e 1984, permettendo a Nieto di vincere altri due titoli mondiali. In occasione del GP d'Austria 1983 fecero il loro debutto una serie di aggiornamenti aerodinamici studiati nella galleria del vento del centro esperienze FIAT di Orbassano.\nPer la stagione '85 la moto sub\u00ec alcune modifiche: il telaio monoscocca fu realizzato in alluminio anzich\u00e9 in acciaio, cambi\u00f2 l'inclinazione del cannotto di sterzo (da 27,5\u00b0 a 26\u00b0, migliorando la maneggevolezza), fu montato un ammortizzatore di sterzo e cambi\u00f2 il fornitore delle sospensioni (fino al 1984 Marzocchi, in seguito Forcella Italia all'anteriore e White Power per i due ammortizzatori posteriori). Altro mutamento fondamentale fu, sempre nel 1985, il cambiamento nella gestione del team, ora nelle mani della FMI (il \"Team Italia\" che aveva Lazzarini come direttore sportivo e Fausto Gresini e Ezio Gianola come piloti): le moto ora si riconoscevano per la nuova livrea bianca con striscia tricolore verde-bianco-rossa (anzich\u00e9 rosso-nera come dal 1982). Sotto la nuova gestione continu\u00f2 la serie di vittorie Garelli, con tre titoli iridati sino al 1987 (due titoli per Gresini e uno per Luca Cadalora).\nCon il cambio dei regolamenti a fine '87, la Garelli present\u00f2 una monocilindrica (con motore derivato da uno dei cilindri della Garelli 250 GP nata nel 1985) per la stagione 1988. La nuova moto non riusc\u00ec per\u00f2 a dimostrarsi competitiva come la sua antenata, terminando la carriera a met\u00e0 stagione 1990 a causa sia degli scarsi risultati sia della crisi finanziaria della Casa lombarda.\nDal 1982 al 1987 questo modello port\u00f2 alla casa costruttrice 4 titoli costruttori e contribu\u00ec alla conquista di 6 titoli piloti da parte di \u00c1ngel Nieto (3) Fausto Gresini (2) e Luca Cadalora. A livello italiano la moto vinse tre titoli piloti di categoria (1985, 1986 e 1988) e un titolo costruttori (1985); vinse inoltre anche il campionato Europeo del 1988.\nIn totale le partecipazioni ai Gran Premi furono 75 con 44 vittorie."}
{"id": "2092602", "revid": "2028514", "url": "https://it.wikipedia.org/wiki?curid=2092602", "title": "Charles Mordaunt, III conte di Peterborough", "text": "In contrasto con il pretendente alla corona inglese Giacomo II d'Inghilterra, quando questi divenne re chiese aiuto a Guglielmo d'Orange per invadere l'Inghilterra, motivo per il quale venne imprigionato per alcuni mesi nella Torre di Londra per cospirazione.\nLa Guerra di successione spagnola.\nNominato, sotto il regno di Anna di Gran Bretagna, comandante in capo dell'esercito di terra durante la Guerra di successione spagnola, giunse a Lisbona il 20 giugno 1705 da dove s'imbarc\u00f2 per Barcellona, che venne conquistata il 14 ottobre. Il 24 gennaio 1706 entr\u00f2 trionfalmente a Valencia, indebolendo per\u00f2 la difesa di Barcellona, che era assediata da Ren\u00e9 de Froulay de Tess\u00e9 e che sarebbe caduta se non fosse stato per la flotta di John Leake giunta in risposta alla richiesta dell'arciduca Carlo d'Asburgo, in contrasto con quanto ordinato dal duca di Peterborough.\nRichiamato in Inghilterra nel 1707, Lord Peterborough dovette rispondere delle accuse di incompetenza e di aver abusato della sua autorit\u00e0, la qual cosa diede inizio alla sua parabola discendente culminata con la salita al trono del re Giorgio I."}
{"id": "2092606", "revid": "339392", "url": "https://it.wikipedia.org/wiki?curid=2092606", "title": "Lord Peterborough", "text": ""}
{"id": "2092612", "revid": "287204", "url": "https://it.wikipedia.org/wiki?curid=2092612", "title": "Phunderdihari", "text": "Phunderdihari \u00e8 una suddivisione dell'India, classificata come \"census town\", di 16.106 abitanti, situata nel distretto di Surguja, nello stato federato del Chhattisgarh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 09' 52 N e 83\u00b0 10' 56 E.\nSociet\u00e0.\nEvoluzione demografica.\nAl censimento del 2001 la popolazione di Phunderdihari assommava a 16.106 persone, delle quali 8.249 maschi e 7.857 femmine. I bambini di et\u00e0 inferiore o uguale ai sei anni assommavano a 1.864, dei quali 969 maschi e 895 femmine. Infine, coloro che erano in grado di saper almeno leggere e scrivere erano 12.478, dei quali 6.786 maschi e 5.692 femmine."}
{"id": "2092625", "revid": "339392", "url": "https://it.wikipedia.org/wiki?curid=2092625", "title": "Municipalit\u00e0 Locale di Ditsobola", "text": ""}
{"id": "2092627", "revid": "339392", "url": "https://it.wikipedia.org/wiki?curid=2092627", "title": "Municipalit\u00e0 Locale di Mafikeng", "text": ""}
{"id": "2092628", "revid": "196390", "url": "https://it.wikipedia.org/wiki?curid=2092628", "title": "Carlo d'Asburgo", "text": ""}
{"id": "2092630", "revid": "599013", "url": "https://it.wikipedia.org/wiki?curid=2092630", "title": ".223 Remington", "text": "Il .223 Remington \u00e8 una cartuccia creata in USA negli anni 60 del XX secolo. Prodotta dalla Remington Arms, \u00e8 molto simile al 5,56 \u00d7 45 mm adottato dalla NATO nel 1980. \u00c8 disponibile in diverse varianti, tra cui FMJ e JHP.\nStoria.\nNel 1957 iniziarono i primi progetti circa lo sviluppo di una nuova cartuccia, voluta dallo U.S. Continental Army Command ed alla quale furono invitate a partecipare diverse aziende quali la Remington e Winchester.\nI tentativi portarono dapprima al concepimento del modello .222 e del .222 Remington Magnum nel 1958 e successivamente ad un nuovo tipo migliorato, chiamato .223, che entr\u00f2 in produzione a partire dagli anni '60. Negli USA venne immessa sul mercato civile per la prima volta nel 1963 ed utilizzata nel fucile Remington 760. Nel 1963 venne adottata come munizione per l'M16, in una versione per uso militare denominata M193, e la sua produzione inizi\u00f2 nel 1964. Nel 1980 la NATO adott\u00f2 universalmente la cartuccia 5,56 \u00d7 45 mm NATO, che and\u00f2 a sostituire la .223 Remington.\nCaratteristiche.\nLa sua elevata velocit\u00e0 (oltre 950 m/sec alla bocca) unit\u00e0 alla sua instabilit\u00e0 (che lo fa rotolare sul suo asse una volta colpito il bersaglio), gli permette di causare ferite devastanti e di avere un sufficiente potere di arresto per poter abbattere caprioli, daini e persino cinghiali, \u00e8 un calibro che riesce a cedere all\u2019interno dei selvatici tutta l\u2019energia disponibile causando danni irreversibili.\nIl confronto con il 5,56 x 45 mm NATO.\nPur essendo molto simili, le cartucce NATO e le .223 Remington non sono identiche, le prime infatti possiedono all'interno del proiettile un penetratore d'acciaio che invece \u00e8 assente nelle seconde, le SS109 sprigionano una maggiore pressione durante lo scoppio (62,366 psi contro i 55,000 psi delle .223 Remington), inoltre tra le due cartucce esistono delle differenze nella forma e nelle misure del bossolo.\nIn generale per\u00f2 si pu\u00f2 dire che un'arma militare progettata per le munizioni NATO non dovrebbe avere problemi con le .223, ma viceversa un fucile civile potrebbe avere dei problemi con le SS109, incluse possibili esplosioni della camera di scoppio dovute alla maggiore pressione sprigionata dalla cartuccia."}
{"id": "2092631", "revid": "339392", "url": "https://it.wikipedia.org/wiki?curid=2092631", "title": "Municipalit\u00e0 Locale di Rat Lou", "text": ""}
{"id": "2092632", "revid": "287204", "url": "https://it.wikipedia.org/wiki?curid=2092632", "title": "Alonso de Ribera", "text": "Giovent\u00f9.\nNato ad \u00dabeda, fu il figlio illegittimo dell'hidalgo e capitano Jorge de Ribera Zambrana y D\u00e1valos, che si dichiarava discendente dei re d'Aragona.\nDopo aver studiato matematica Ribera si un\u00ec all'esercito spagnolo stanziato nelle Fiandre, dando il via ad una lunga e gratificante carriera militare. Combatt\u00e9 numerose battaglie in Francia al seguito di Alessandro Farnese, duca di Parma. Inoltre fece parte dell'Invincibile Armata del 1588, e fu uno dei seguaci del cardinale Alberto d'Austria, governatore dei Paesi Bassi.\nLa sua carriera militare lo port\u00f2 davanti a re Filippo III. Nel 1599 il re lo nomin\u00f2 governatore e Capitano Generale del Cile, posizione che ricopr\u00ec tra il 1601 ed il 1605, e tra il 1612 ed il 1617.\nPrimo governo del Cile.\nIl Disastro di Curalaba del 1598, in cui i Mapuche uccisero in un attacco a sorpresa il governatore del Cile Mart\u00edn Garc\u00eda \u00d3\u00f1ez de Loyola, port\u00f2 all'abbandono delle citt\u00e0 di Santa Cruz de \u00d3\u00f1ez, La Imperial, Valdivia, Osorno, Angol, Villarrica e di tutti gli altri siti spagnoli a sud del fiume B\u00edo B\u00edo. Anche Chill\u00e1n si spopol\u00f2 temporaneamente, ed i forti di Arauco e Concepci\u00f3n furono assediati dai Mapuche guidati da Pelantaru.\nLa difesa spagnola della colonia consisteva per buona parte delle milizie cittadine, considerate inadeguate dalle autorit\u00e0. Con l'obbiettivo di migliorare l'esercito, erano alla ricerca di un nuovo governatore con esperienza militare. Fu per questo motivo che fu nominato Alonso de Ribera, con l'ordine di riorganizzare un esercito professionistico.\nSalp\u00f2 da Siviglia nell'aprile del 1600, con 300 uomini. Al suo arrivo in America incontr\u00f2 l'ex governatore Alonso de Sotomayor, che lo ragguagli\u00f2 sulla situazione del Cile della guerra di Arauco. Prosegu\u00ec per il Peru', giungendo a Concepci\u00f3n nel febbraio 1601.\nDopo il suo arrivo, e dopo una prima valutazione delle forze presenti, Ribera scrisse:\"...queste persone sono molto meno disciplinate e molto pi\u00f9 disinformate sulle cose militari di quanto avrei mai creduto\". Nel 1604 cre\u00f2 un esercito permanente di 1500 uomini, pagati con le casse reali. Il suo piano strategico era di concentrare le forze spagnole in una serie di forti lungo la frontiera, consolidando il potere dell'impero spagnolo, che avrebbe cos\u00ec potuto avanzare a sud. Durante il suo primo governatorato fu in grado di invadere il territorio Mapuche costruendo 19 forti.\nRiorganizz\u00f2 anche le propriet\u00e0 coloniali a Santiago e nei suoi dintorni. Nell'agosto 1603 incaric\u00f2 Gin\u00e9s de Lillo di condurre una ricognizione generale del territorio, prendendo nota delle propriet\u00e0 private concesse dai governatori e dal \"cabildo\" (governo cittadino), al fine di far cessare le continue liti.\nIl governatore era anche preoccupato della situazione degli indiani soggetti all'encomienda, e prese alcune decisioni tese a limitarne l'abuso da parte degli spagnoli. Proib\u00ec ad esempio l'abitudine delle donne spagnole di andare a messa su carri trainati da indiani. Stabil\u00ec nuovi regolamenti per le miniere, che permettevano il lavoro forzato degli indigeni per otto mesi, intervallati da pause di due anni. Quattro mesi prima della scadenza i lavoratori potevano essere costretti a tornare al lavoro.\nAccuse e rimozione dall'incarico.\nRibera, abituato alla ricca vita di corte delle Fiandre, scandalizz\u00f2 la societ\u00e0 coloniale pi\u00f9 austera introducendo grandi banchetti e feste, giochi di carte, camere sontuose e, a tavola, l'allora sconosciuta forchetta. Queste novit\u00e0, oltre al fatto che Ribera aveva sposato una donna creola senza il preventivo permesso del re, gli cost\u00f2 una perdita di prestigio che, alla fine, lo forz\u00f2 a dimettersi dal suo ruolo nel 1605.\nSub\u00ec un \"juicio de residencia\". Le accuse contro di lui furono i modi duri usati con i soldati, il fatto di aprire la corrispondenza altrui, di favorire i parenti della moglie, giocare d'azzardo, aver perseguito due religiosi ed il non essere credente.\nDopo aver lasciato il governo fu trasferito a C\u00f3rdoba con la famiglia. Vi rest\u00f2 fino al 1612, quando divenne di nuovo governatore del Cile.\nSecondo governo del Cile.\nTorno' governatore nel 1612. Padre Luis de Valdivia richiese espressamente una sua nomina effettuata da Filippo III. Valdivia era colui che aveva definito il nuovo sistema militare difensivo del Cile. Pianific\u00f2 una frontiera statica che avrebbe separato la zona spagnola da quella indigena, che vietasse a tutti eccetto che ai missionari di entrare nella parte spagnola meridionale. Il re concord\u00f2 sulla richiesta e, nonostante una velata opposizione dello stesso Ribera, egli fu costretto a rispettare il volere del re.\nDopo la morte dei missionari mandati tra gli indigeni da padre Valdivia, Ribera si convinse che questo sistema era sbagliato. Le buone relazioni tra clero e governatore si raffreddarono.\nTra i compiti di Ribera nel suo secondo mandato c'era la difesa della costa cilena dall'attacco dei corsari olandesi, iniziati nel 1613. Una di queste spedizioni era composta di sei navi di propriet\u00e0 della Compagnia Olandese delle Indie Orientali ed era diretta verso le Molucche, con l'intenzione di attraversare lo stretto di Magellano. Questa flotta era capitanata dall'ammiraglio Joris van Spilbergen. Non appena il governatore fu informato dell'arrivo di Spilbergen, ordin\u00f2 la fortificazione delle citt\u00e0 di Valpara\u00edso e Concepci\u00f3n. Spilbergen non attacc\u00f2 le coste cilene, ma le super\u00f2 approdando a nord.\nDurante l'amministrazione di Ribera, il 29 gennaio 1616, una spedizione guidata da Jacob Le Maire, con Wilhelm Cornelisz Schouten come pilota, scopr\u00ec Capo Horn.\nIl governatore Alonso de Ribera mor\u00ec a Concepci\u00f3n il 9 marzo 1617."}
{"id": "2092634", "revid": "285570", "url": "https://it.wikipedia.org/wiki?curid=2092634", "title": "Municipalit\u00e0 Locale di Tswaing", "text": ""}
{"id": "2092637", "revid": "731511", "url": "https://it.wikipedia.org/wiki?curid=2092637", "title": "Anthony Corallo", "text": "Primi anni.\nCorallo nacque in una zona italiana di East Harlem, a New York. Inizialmente era conosciuto con il soprannome di \"The Doctor\" (\"Il Dottore\"), probabilmente perch\u00e9 salv\u00f2 la vita a qualcuno. Prese poi il soprannome di \"Tony Ducks\". Appena conosciuta la vita mafiosa, divent\u00f2 presto capo della famiglia Lucchese, specializzata in estorsioni, rapine, giochi d'azzardo truccati, ecc.; in seguito Corallo assunse Johnny Dio. Corallo fu per la prima volta arrestato per vari furti, nel 1929, a 16 anni.\nVita criminale.\nAlla fine degli anni '40, Corallo divenne boss e si trasfer\u00ec nel Queens. Inoltre, conobbe e fece grandi affari con Jimmy Hoffa. Diverse volte fu anche incriminato mentre lavorava con Hoffa, come per un celebre furto da dollari, che gli cost\u00f2 2 anni di prigione. Durante questa sua assenza, Carmine Tramunti, come vice-boss, venne nominato capo provvisorio. Dopo essere stato rilasciato, Corallo arricch\u00ec ulteriormente le sue varie societ\u00e0 industriali. Successivamente conobbe Paul Vario, con il quale Corallo tent\u00f2 di prendere il controllo dell'aeroporto JFK.\nCaduta.\nCorallo diventa obiettivo della RICO Act, insieme ad altri capi di cinque famiglie criminali con i loro membri. Un microfono fu installato di nascosto nella sua macchina e con questo fu possibile ascoltare le discussioni di Corallo con il suo conducente. Corallo svel\u00f2 che possedeva un milione di dollari rubati in una casa nel villaggio di Oyster Bay Cove, New York. L'FBI e la polizia urbana di New York si rec\u00f2 sul posto il 25 febbraio 1985 arrestando, nello stesso tempo, Corallo. Il giorno dopo Corallo fu processato, insieme ad altri capi mafiosi, e condannato a 100 anni di prigione. Nel 2000, Anthony Corallo mor\u00ec al centro medico per prigionieri di Springfield, Missouri."}
{"id": "2092638", "revid": "285570", "url": "https://it.wikipedia.org/wiki?curid=2092638", "title": "Municipalit\u00e0 Locale di Ramotshere Moiloa", "text": ""}
{"id": "2092641", "revid": "285570", "url": "https://it.wikipedia.org/wiki?curid=2092641", "title": "Municipalit\u00e0 Locale di Naledi", "text": ""}
