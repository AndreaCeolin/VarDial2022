{"id": "2077788", "revid": "599013", "url": "https://it.wikipedia.org/wiki?curid=2077788", "title": "Paulo Costinha", "text": "Carriera.\nClub.\nNato a Braga e prodotto del vivaio del Boavista, Costinha nel 1993 si trasferisce nel pi\u00f9 blasonato Sporting Lisbona, con cui vince la Coppa di Portogallo 1994-1995, rimanendo sempre un comprimario.\nDopo quattro anni nella capitale viene acquistato dal Porto, aggiudicandosi sempre da secondo portiere i campionati 1997-1998 e 1998-1999, prima di approdare in Spagna, nel Tenerife, in Segunda Divisi\u00f3n.\nDopo una sola stagione nelle Canarie, Costinha torna in patria, all'Uni\u00e3o Leiria, con cui gioca regolarmente da titolare in Primeira Liga. Nell'estate 2006 viene ingaggiato dal Belenenses. Inizialmente titolare della compagine lisbonese, da gennaio 2007 perde per\u00f2 il ruolo di primo portiere a scapito del brasiliano neo-arrivato J\u00falio C\u00e9sar. Costinha disputa comunque altre due stagioni, prima di ritirarsi nell'estate 2009 all'et\u00e0 di 36 anni.\nNazionale.\nCostinha, dopo essere stato convocato dalla nazionale under-20 in Australia per i Mondiali di categoria 1993 e da quella under-21 in Francia per gli Europei 1994, viene selezionato dal Portogallo olimpico per i Giochi di Atlanta 1996. Nell'edizione olimpica disputa da titolare tre incontri su sei, concedendo cinque reti."}
{"id": "2077790", "revid": "103061085", "url": "https://it.wikipedia.org/wiki?curid=2077790", "title": "Aulo Agerio", "text": "Aulo Agerio (in latino \"Aulus Agerius\") \u00e8 un nome fittizio ampiamente usato nei testi di diritto romano per illustrare, con esempi concreti, la posizione di un individuo nei diversi casi giuridici. \nAulo Agerio rappresenta di solito l'attore, cio\u00e8 colui che \"agit\", che inizia la causa (il nome, che rimanda evidentemente al verbo \"agere\" \"agire in giudizio\", viene considerato equivalente a \"is qui rem agit\" \"colui che promuove la causa\"). Ad esso si contrappone di solito Numerio Negidio (= \"is qui numerare negat\", colui che dice di non voler pagare\"), tecnicamente il convenuto.\nAltri nomi utilizzati negli esempi, al di fuori delle figure specifiche di agente e convenuto sono Tizio, Sempronio, Caio Seio e altri. "}
{"id": "2077791", "revid": "180559", "url": "https://it.wikipedia.org/wiki?curid=2077791", "title": "F\u00e9d\u00e9ration Congolaise de Basketball", "text": "La F\u00e9d\u00e9ration Congolaise de Basketball \u00e8 l'ente che controlla e organizza la pallacanestro nella Repubblica del Congo.\nLa federazione controlla inoltre la nazionale di pallacanestro della Repubblica Congo e ha sede a Brazzaville.\n\u00c8 affiliata alla FIBA dal 1962 e organizza il campionato di pallacanestro della Repubblica del Congo."}
{"id": "2077793", "revid": "110236", "url": "https://it.wikipedia.org/wiki?curid=2077793", "title": "Pomp and circumstances", "text": ""}
{"id": "2077800", "revid": "599013", "url": "https://it.wikipedia.org/wiki?curid=2077800", "title": "Marcello Albino", "text": "Caratteristiche tecniche.\nAlbino era un giocatore velocissimo il suo stile di gioco era spesso da regista, per\u00f2 spesso, ad Ancona Albino riusciva a fare un gol dopo aver scartato 5 o 6 avversari, e questa caratteristica divent\u00f2 molto utile soprattutto durante la sua permanenza al Cagliari.\nCarriera.\nCresciuto nelle giovanili del , rimase nel giro della prima squadra per tutta la stagione 1990-1991 senza per\u00f2 mai scendere in campo o essere convocato in partite ufficiali. L'anno successivo pass\u00f2 alla Pro Sesto, militante in Serie C1, squadra nella quale rest\u00f2 per due stagioni marcando otto reti in 54 presenze. Nel 1993 pass\u00f2 alla Lucchese guidata da Fascetti, al tempo in Serie B, dove fece registrare 29 presenze e una rete nel primo campionato disputato. Nella sua seconda stagione, gioc\u00f2 ulteriori sei partite, mettendo a segno una rete su rigore, prima di essere ceduto all'Alessandria in Serie C1: con i piemontesi rimase fino a fine stagione, giocando 23 gare senza andare a segno.\nDopo una stagione ancora nelle file della Pro Sesto, pass\u00f2 nel 1996 al , rimanendo quindi nella terza serie italiana, dove sigl\u00f2 cinque reti in 31 gare. L'anno successivo pass\u00f2 quindi alla Cremonese, dove alla prima stagione conquist\u00f2 la promozione in Serie B: nella stagione seguente arriv\u00f2 per\u00f2 l'ultimo posto nella serie cadetta e la conseguente retrocessione in Serie C. Nel 1999 arriv\u00f2 all', dove conquist\u00f2 nuovamente la promozione in Serie B alla sua prima stagione di militanza: con i marchigiani milit\u00f2 per tre stagioni, siglando ventitr\u00e9 reti in 92 presenze tra C1 e B.\nNel 2002 venne ceduto al neopromosso in Serie A, con il quale esord\u00ec nella massima serie il 14 settembre 2002 in Modena-Milan 0-3. Al termine della stagione, dopo aver giocato 13 gare, venne ceduto al Cagliari in Serie B, con il quale ottenne una nuova promozione alla sua prima stagione da titolare e dove marc\u00f2 15 ulteriori presenze in Serie A nella stagione 2004-2005, arrivando a segnare 3 reti, servendo la squadra come regista. Nel 2005 torn\u00f2 nuovamente nella serie cadetta con la , dove gioc\u00f2 solo 7 gare prima di passare all': qui raccolse solo 12 presenze con il club campano, che retrocesse in C1 a fine stagione.\nNel 2006 si accas\u00f2 al in serie C1, ma venne ceduto nel mercato di gennaio alla Pistoiese militante nella medesima categoria, giocando 26 gare complessivamente. L'anno successivo pass\u00f2 invece al , neopromosso in quella stagione in C1, con il quale sigl\u00f2 una rete in 13 presenze prima di rescindere il contratto nell'estate del 2008.\nHa giocato le ultime due stagioni (dal 2008 al 2010) con la maglia del Verbano, militante in Eccellenza, prima di passare nell'Inveruno, militante nella medesima categoria."}
{"id": "2077801", "revid": "110157", "url": "https://it.wikipedia.org/wiki?curid=2077801", "title": "Circondario di Peine", "text": "Il circondario di Peine (targa PE) \u00e8 un circondario (\"Landkreis\") della Bassa Sassonia, in Germania.\nComprende 1 citt\u00e0 e 7 comuni.\nCapoluogo e centro maggiore \u00e8 Peine."}
{"id": "2077804", "revid": "125682475", "url": "https://it.wikipedia.org/wiki?curid=2077804", "title": "Giuseppe Vermiglio", "text": "Originario dell'area piemontese del Ducato di Milano (alessandrino o novarese) \u00e8 documentata la sua permanenza a Roma nei primi due decenni del XVII secolo dove risiede in Contrada dei Bergamaschi. A Roma entra nella bottega del perugino Adriano Monteleone e si avvicina al caravaggismo, evidente nel dipinto \"Incredulit\u00e0 di San Tommaso\" (1612) nella Chiesa di San Tommaso ai Cenci.\nTra il 1619 e il 1621 torna a nord, nella primavera del 1621 sposa a Milano la figlia di un notaio, in Piemonte lavora a Novara per i Canonici Lateranensi e poi nel Duomo di Tortona a tele dedicate a Sant'Innocenzo. Datate 1625 sono le opere \"Esequie di Tommaso Beckett\" nella chiesa di Santa Maria della Passione a Milano e la \"Madonna e Cristo in piet\u00e0 con Ambrogio, Agostino e due offerenti\" presso l'oratorio di San Carlo a Menaggio. Dell'anno successivo la \"Samaritana al pozzo\" (Galleria Sabauda di Torino). \nSuccessive sono le tele presso la Certosa di Pavia e alcune opere nella zona di Mantova, a Milano, originariamente presso il refettorio del Convento Canonici Lateranensi e ora presso la Pinacoteca di Brera, si trova l'olio su tela raffigurante \"Daniele nella fossa dei leoni\". Risulta attivo fino al 1635.\nNell\"'Abecedario pittorico\" di Pellegrino Antonio Orlandi vengono citate opere sue nelle chiese milanesi di San Giovanni in Conca (demolita nel secondo dopoguerra), Sant'Eufemia, San Martino e San Giuseppe."}
{"id": "2077810", "revid": "122508030", "url": "https://it.wikipedia.org/wiki?curid=2077810", "title": "Domingos Paci\u00eancia", "text": "Carriera.\nGiocatore.\nClub.\nHa trascorso la maggior parte della sua carriera calcistica nelle file del Porto, con il quale ha esordito nella prima divisione portoghese nel 1987. Fu capocannoniere nel 1995-1996 con 25 reti, e in 10 anni vinse per sette volte il titolo nazionale.\nNel 1997 approd\u00f2 nelle Canarie presso il Tenerife, dove, nonostante 50 presenze e 6 reti, non riusc\u00ec a ripetersi ai livelli espressi in Portogallo; cos\u00ec due anni dopo fece ritorno al club d'origine, il Porto nel quale chiuse la sua carriera nel 2001.\nNazionale.\nCon la Nazionale portoghese vanta 34 presenze e 9 reti. Ha partecipato all'Europeo 1996, segnando un gol contro la Croazia.\nAllenatore.\nNel 2005 intraprende l'attivit\u00e0 di allenatore della squadra riserve del Porto. Tenta poi le esperienze sulle panchine di Uni\u00e3o Leiria e Acad\u00e9mica Coimbra, ma \u00e8 nello Sporting Braga che Paciencia ottiene i maggiori successi: il 18 maggio 2011 raggiunge, infatti, contro ogni pronostico, la finale di Europa League proprio contro la sua squadra del passato, il Porto, allenato da Andr\u00e9 Villas Boas, dove la sua squadra viene sconfitta grazie a una rete di Radamel Falcao.\nPer la stagione 2011-2012 viene ingaggiato dallo Sporting Lisbona in sostituzione di Jos\u00e9 Couceiro. Il 13 febbraio 2012 viene esonerato a seguito degli scarsi risultati ottenuti.\nIl 30 dicembre seguente viene ingaggiato dal Deportivo La Coru\u00f1a con un contratto valido fino al termine della stagione. La squadra spagnola si trova all'ultimo posto della classifica con 12 punti. Si dimette il 10 febbraio 2013, senza riuscire a risollevare le sorti del club galiziano.\nil 17 gennaio 2014 viene ingaggiato dal Kayserispor, formazione militante nella massima serie turca. Dopo aver ottenuto una sola vittoria in sette partite, il 17 marzo viene esonerato.\nIl 22 maggio successivo rimpiazza nuovamente Jos\u00e9 Couceiro, questa volta alla guida del Vitoria Setubal, venendo sollevato dall'incarico il 19 gennaio 2015.\nIl 21 maggio 2015 viene nominato nuovo tecnico dell'APOEL Nicosia. Tuttavia, complice la sconfitta in Supercoppa e il mancato raggiungimento della fase a gironi di Champions League, il club cipriota interrompe anticipatamente il contratto, rimpiazzandolo con Temuri Ketsbaia."}
{"id": "2077811", "revid": "149727", "url": "https://it.wikipedia.org/wiki?curid=2077811", "title": "Landkreis Peine", "text": ""}
{"id": "2077812", "revid": "129276", "url": "https://it.wikipedia.org/wiki?curid=2077812", "title": "Metodo voltmetrico", "text": "Il metodo voltmetrico \u00e8 un metodo adatto a misurare resistenze elevate (per altri metodi vedere ohmmetro) ma dove non \u00e8 necessario una grande precisione. Le resistenze che si possono misurare con questo metodo devono essere di valore comparabile alla resistenza interna del voltmetro. Il metodo consiste nell'effettuare due letture distinte di tensione.&lt;br&gt;\nLa prima lettura consiste nel misurare la tensione della nostra sorgente di alimentazione.&lt;br&gt;\nLa seconda lettura consiste nel misurare la tensione quando, in serie al nostro voltmetro, c'\u00e8 la resistenza incognita.&lt;br&gt;\n\u00c8 facilmente dimostrabile che il valore della resistenza incognita \u00e8 dato da:\nformula_1\ndove:\nOvviamente, per poter ridurre l'errore di questo metodo \u00e8 necessario che la tensione di alimentazione sia abbastanza elevata da permettere al voltmetro di arrivare il pi\u00f9 vicino possibile al fondoscala.\nDobbiamo precisare che in questo modo presupponiamo che la tensione di alimentazione del circuito non vari tra la prima e la seconda lettura e questo non \u00e8 vero, visto che varia la corrente erogata e perci\u00f2 varia la caduta di tensione interna alla nostra sorgente di alimentazione. Questo tipo di errore, in genere, si pu\u00f2 trascurare visto che questo metodo non ha pretese di grande precisione, ma ha il vantaggio di essere di rapida esecuzione.\nSe la resistenza \u00e8 molto pi\u00f9 piccola della resistenza interna del voltmetro (Rx &lt; di 1/10 di Rv) le due letture di tensione sono troppo simili e diviene rilevante l'errore su loro rapporto (V'/V\").\nSe la resistenza \u00e8 molto pi\u00f9 grande della resistenza interna del voltmetro (Rx &gt; di 10 Rv) la seconda lettura \u00e8 troppo piccola e di conseguenza diviene rilevante poterla apprezzare con la giusta precisione."}
{"id": "2077813", "revid": "24443", "url": "https://it.wikipedia.org/wiki?curid=2077813", "title": "Punta Civetta", "text": ""}
{"id": "2077814", "revid": "144796", "url": "https://it.wikipedia.org/wiki?curid=2077814", "title": "Giovanni Francesco Barbarigo", "text": ""}
{"id": "2077815", "revid": "173617", "url": "https://it.wikipedia.org/wiki?curid=2077815", "title": "Brigata Garibaldi (guerra di Spagna)", "text": ""}
{"id": "2077816", "revid": "1451528", "url": "https://it.wikipedia.org/wiki?curid=2077816", "title": "Torta Barozzi", "text": "La torta Barozzi \u00e8 uno storico dolce di Vignola (MO).\nStoria.\nVenne creata, col nome di \"torta nera\", alla fine del XIX secolo da \"Eugenio Gollini\", il quale nel 1887 aveva aperto una pasticceria nel cuore della cittadina modenese.\nSi racconta che Gollini amasse sperimentare dolci complessi, perfezionando le sue creazioni di giorno in giorno. Finalmente la Torta nera venne definita nella sua attuale ricetta, divenendo nel giro di poco tempo uno dei simboli di Vignola, come la Rocca o il Palazzo Boncompagni.\nLa Pasticceria inizi\u00f2 ad essere frequentata non solamente dai vignolesi, ma anche da persone venute da fuori per assaggiare la famosa torta.\nNel 1907, durante il quarto centenario della nascita di Jacopo Barozzi, detto \"\"il Vignola\", venne ribattezzata in \"Pasta Barozzi\", che divenne in seguito \"Torta Barozzi\"\".\nMarchio.\nNel 1948 il nome della \"Torta Barozzi\" venne tutelato da Eugenio Gollini, omonimo nipote dell'inventore, che ne registr\u00f2 il nome ed il marchio, regolarmente rinnovato ogni vent'anni. Per la storia del prodotto, e per quest'ultimo motivo, pi\u00f9 che di dolce tradizionale, si pu\u00f2 parlare di \u201c\"dolce storico\"\u201d di Vignola, pur essendo una delle ricette pi\u00f9 comunemente imitate nelle case di tutta la zona del modenese.\nFama.\nL'originalit\u00e0 della ricetta consiste in una sapiente proporzione di arachidi, mandorle, cacao e caff\u00e8, anche se gli esatti quantitativi ed il preciso metodo di preparazione rimangono tutt'oggi un segreto custodito gelosamente dagli eredi di Gollini.\nIl nome della torta \u00e8 andato rapidamente diffondendosi in tutta la provincia e anche in buona parte della regione. Numerose sono le famiglie modenesi che vantano di essere in possesso di ricette, anch'esse rigorosamente \"segrete\", pi\u00f9 o meno simili all'originale Torta Barozzi. Anche le pasticcerie di quasi tutta la zona generalmente vendono preparazioni molto simili, ma mai esattamente identiche, vendute solitamente come \"\"torta TIPO Barozzi\", per ovvi motivi di marchio, e lo stesso avviene anche nei ristoranti.\nRecentemente alcune gelaterie hanno incominciato a proporre il gusto \"torta Barozzi\"\".\nNel film TV Solo desserts, girato nel 2004 dal regista inglese Kevin Connor, il protagonista \u00e8 un cuoco del Bronx, di origine italiana, che partecipa ad una gara di cucina per salvare la pasticceria di famiglia. Vincer\u00e0 grazie alla sua preparazione della torta Barozzi."}
{"id": "2077818", "revid": "1494169", "url": "https://it.wikipedia.org/wiki?curid=2077818", "title": "Rotenburg", "text": ""}
{"id": "2077822", "revid": "180559", "url": "https://it.wikipedia.org/wiki?curid=2077822", "title": "Basketball Federation of Democratic Republic of Congo", "text": "La Basketball Federation of Democratic Republic of Congo \u00e8 l'ente che controlla e organizza la pallacanestro nella Repubblica Democratica del Congo.\nLa federazione controlla inoltre la nazionale di pallacanestro della Repubblica Democratica del Congo e ha sede a Kinshasa.\n\u00c8 affiliata alla FIBA dal 1963 e organizza il campionato di pallacanestro congolese."}
{"id": "2077823", "revid": "261173", "url": "https://it.wikipedia.org/wiki?curid=2077823", "title": "Antoine Christophe Saliceti", "text": "Biografia.\nNacque a Saliceto, un paese di poche case abbarbicate sulla dorsale tirrenica della Corsica, allora parte della Repubblica di Genova. I suoi genitori erano per\u00f2 originari di Piacenza, e anzi alcuni studiosi ritengono che la sua famiglia fosse discendente diretta di Guglielmo Saliceti (nato a Piacenza nel 1208), stimato ed erudito professore di medicina alle universit\u00e0 di Bologna e di Verona dal 1230 al 1270, autore di un trattato sui vasi arteriosi.\nSin da ragazzo Antoine Saliceti dimostr\u00f2 viva intelligenza e memoria ferrea, doti che gli consentirono ottimi risultati scolastici. Studente in legge in Toscana manifest\u00f2 notevole interesse sulla questione politica corsa. Laureatosi in giurisprudenza entr\u00f2 come avvocato nel foro del circondario di Bastia e fu accolto nel \"Consiglio Superiore della Corsica\", quindi deputato per il Terzo Stato. In tale veste ebbe mansioni delicate durante l'Assemblea degli Stati generali del 1789.\nUn voto per il Re.\nCon questo incarico prese parte ai lavori della Costituente ove promosse l'annessione della Corsica alla Francia, ed agli Stati Generali culminati il 14 luglio con l'insurrezione di Parigi e la presa della Bastiglia (1789).\nNel 1790 fu inviato in Corsica ove Napoleone aveva il compito di sedare focolai di dimostranti capeggiati da Pasquale Paoli che contestavano il dominio francese. Il Paoli, esasperato dagli eccessi della Rivoluzione ed anche del disinteresse di Parigi nei confronti delle rivendicazioni popolari corse, offr\u00ec l'isola al re d'Inghilterra ricevendo da sua maest\u00e0 britannica la promessa di essere nominato vicer\u00e9. In seguito all'intervento di Napoleone il Paoli fu costretto ad abbandonare la sua terra e si rifugi\u00f2 a Londra ove mor\u00ec. Dal canto suo anche Antoine Saliceti torn\u00f2 in Francia ed in veste di deputato straordinario inizi\u00f2 a controllare le strutture militari.\nIl 21 gennaio del 1793 partecip\u00f2 alla votazione sulla condanna a morte di Luigi XVI, ma non svel\u00f2 mai se avesse votato per la decapitazione o la sopravvivenza del re. La pena capitale del sovrano fu decisa con 387 voti favorevoli e 334 contrari. \nUna settimana dopo part\u00ec da Marsiglia per la Corsica con Filippo Buonarroti, Luigi Zamboni, e l'avvocato Boselli. Il gruppo si un\u00ec ad Ajaccio con altri militari. Raggiunta la Sardegna meridionale invasero, senza colpo ferire, la piccola isola di San Pietro ove gli abitanti di Carloforte strinsero subito salda amicizia, comprovata da numerosi matrimoni celebrati tra soldati francesi e giovani donne caroline. Peraltro questa \"operazione militare\" non deve essere confusa col fallito tentativo di occupazione di Cagliari avvenuto poco dopo. Ai primi giorni di febbraio Luigi Zamboni per suo ordine prosegu\u00ec la navigazione e giunto a Roma si arruol\u00f2 nei ranghi militari dello Stato Pontificio per valutarne l'entit\u00e0. A marzo giunse a Bologna, e rifer\u00ec a Saliceti il quale addestrava in tutta la valle padana gruppi di rivoluzionari, coordinando quei partigiani che si dichiaravano favorevoli alla causa francese.\nLa battaglia di Tolone.\nDalla met\u00e0 del 1793 Saliceti si occup\u00f2 della questione italiana per volont\u00e0 del Comitato di salute pubblica. Si trovano sue tracce nel cuneese, in Lombardia, in Emilia, Toscana, Liguria e soprattutto in Romagna dove era solito incontrare studenti universitari. \nUna breve parentesi la si trova sul finire di quell'anno in Provenza.\nSe la battaglia di Tolone rappresent\u00f2 il fiore all'occhiello nelle imprese giovanili di Napoleone, lo stesso conflitto segn\u00f2 un evento straordinario per l'emergente Antoine Christophe Saliceti. Nel forte di Tolone, considerato inespugnabile, si erano asserragliati alcuni controrivoluzionari. L'assalto, affidato ad uno sconosciuto Buonaparte, fu lanciato il 17 dicembre 1793. Accanto a Napoleone Bonaparte c'erano Antoine Saliceti ed Agostino Robespierre, fratello di Maximillien. All'alba iniziarono ad arrivare contadini, gente del luogo, pescatori, naviganti, abitanti della zona rivierasca, armati degli attrezzi di lavoro, precettati nella notte. I cannoni furono posizionati in modo da puntare di fila l'artiglieria nemica dentro e fuori il forte. Mentre Napoleone apr\u00ec il fuoco mirato contro le postazioni realiste, la folla fu mandata all'attacco verso i contrafforti. I morti furono tanti, ma Napoleone vinse. Agostino Robespierre, gioioso, mand\u00f2 un messaggero a Parigi riferendo l'accaduto al fratello. L'encomio non si fece attendere: il 14 gennaio 1794 Napoleone, di appena 24 anni, venne nominato generale di brigata.\nLa strategia d'impiegare la popolazione potrebbe essere stata concepita dal Saliceti, che da quel giorno . \nAltri tumulti divamparono a Marsiglia ed anche qui Napoleone si trov\u00f2 accanto l'onnipresente Saliceti. Alla repressione parteciparono, a vario titolo, Filippo Buonarroti, Alexandre Renoux (futuro generale dell'armata sul Reno), l'avvocato Benedetto Francesco Boselli di Genova, il conte Baldassarre N\u00eccolis di Robilant esponente della Massoneria italiana di ispirazione francese, Paul Barras, Joseph Fouc\u00e9, Maxmillien Robespierre e Luigi Zamboni. Tutti personaggi che in qualche modo prenderanno parte anche alla \"sollevazione di Bologna del 1794\". Saliceti parl\u00f2 con entusiasmo del Bonaparte: \"\u2026 il fiorente generale ha qualit\u00e0 superiori, vivida intelligenza, e pronta determinazione\" come scrisse all'amico Joffr\u00e9 Benass\u00ec.\nCon Robespierre.\nSu suggerimento di Napoleone, Saliceti continu\u00f2 a sostenere la causa francese in tutta la Pianura Padana, concentrando il suo proselitismo in Romagna. Parlava dei diritti dell'uomo, della carta delle rivendicazioni varata in America, tastando l'umore degli abitanti e la loro disponibilit\u00e0 ad accogliere Napoleone e le sue truppe nel caso di un'eventuale discesa in Italia. \nTornato a Parigi ed entrato nel gabinetto di Maximilien Robespierre fece assegnare al Bonaparte il comando della divisione d'artiglieria, promozione che gli comunic\u00f2 personalmente con una lettera, elogiandolo per aver ottenuto tale incarico. \nSaliceti si trov\u00f2 in una situazione difficile quando Robespierre artefice del \"Terrore\" fu messo sotto accusa in seguito a quei fatti che sfociarono nella rivoluzione del \"9 Termidoro\", vicenda che si concluse con l'arresto dello stesso Robespierre. Trascinato davanti al Tribunale rivoluzionario, Saliceti fu accusato di averlo appoggiato.\nSalvato da Napoleone.\nFu salvato dall'amnistia, ma anche da Napoleone, che in tal modo volle contraccambiare la \"nomina\" a generale della divisione d'artiglieria. Da quel momento l'evoluzione politica di Saliceti fu unita a doppio legame con quella di Napoleone anche se, membro del Consiglio dei Cinquecento, si oppose al colpo di Stato del 18 brumaio, avversando le idee del generale. Ma su tale episodio i moderni storici suppongono che il troppo palese disaccordo fosse fittizio, inscenato ad arte per confondere gli oppositori.\nUno 007.\nSaliceti istitu\u00ec un autentico moderno sistema di \"intelligence\" con un telegrafo ottico capace di collegare la pianura padana con la Francia, con colombi viaggiatori, con cifrari segreti, travestimenti, teoremi strategici per il governo di piccole repubbliche, distribuzione di armi e di piani d'attacco verso i poteri assolutisti. La sua azione, spalleggiata dall'avvocato Benedetto Francesco Boselli, diventato notevole esponente della compagine massonica italiana, e da una frangia del clero minore (quello pi\u00f9 vicino ai contadini stanchi del vecchio opprimente regime) si rivel\u00f2 determinante per agevolare la calata dell'esercito napoleonico. Egli aveva istituito una sorta di \"Servizio Segreto\" in piena autonomia pur dovendo risponderne a Parigi. Camuffato da monaco, col nome fittizio di \"abate Bauset\", entrava liberamente nelle regioni dello Stato della Chiesa. Spiegava ai popolani che sotto la protezione di Napoleone ci sarebbe stata pi\u00f9 libert\u00e0, il commercio ne avrebbe tratto giovamento la qualit\u00e0 della vita sarebbe stata migliore. Sarebbero state abbattute le differenze di censo, la legge sarebbe stata applicata in identica maniera per tutto e nella societ\u00e0 sarebbe trionfata una giustizia imparziale. Al di l\u00e0 della sua intuizione militare, Saliceti svolse un'azione ancora sconosciuta nel panorama geografico delle belligeranze d'allora, consolidata in tempi moderni da organizzazioni che lo presero ad esempio, come l'americana \"Cia\".\nLa sollevazione di Bologna.\nA Bologna le cose non andarono tuttavia per il verso giusto. La sommossa del 1794 gli sfugg\u00ec di mano. Fall\u00ec a causa di una delazione. I loro promotori Giovanni Battista de Rolandis e Luigi Zamboni (di cui si disse che avevano adottato come distintivo una coccarda tricolore, sullo stile di quella francese, ma col verde invece del turchino) furono uccisi. Napoleone invase ugualmente la Val Padana, stabil\u00ec il suo quartier generale a Milano, ed entr\u00f2 trionfante a Bologna (giugno 1796) prendendone possesso. Appreso l'iter del truce processo contro De Rolandis e Zamboni, il generale si infuri\u00f2: sequestr\u00f2 ogni avere della Chiesa Bolognese e cacci\u00f2 dalla citt\u00e0 tutti i membri del Tribunale dell'Inquisizione, compreso il cardinale Ippolito Vincenti. L'atto fu siglato da Bonaparte e controfirmato da Saliceti. Napoleone diede poi ordine che le ceneri dei sue giovani martiri fossero issate in un'urna sulla colonna della Montagnola, e che fossero onorate dalla cittadinanza adornandola di vessilli e coccarde verdi bianche e rosse. Saliceti interrog\u00f2 poi tutte le persone segregate nel carcere del Torrone o nella fortezza di San Leo e ridiede ad esse la piena libert\u00e0. Successivamente, sempre per volont\u00e0 del Bonaparte, negozi\u00f2 personalmente la pace col pontefice Pio VI (armistizio di Tolentino).\nIn primo piano.\nInviato ambasciatore a Lucca (1800) riorganizz\u00f2 la citt\u00e0, costitu\u00ec una nuova struttura di governo, apr\u00ec scuole e case di assistenza, ne mut\u00f2 l'assetto in principato che dedic\u00f2 ad Elisa Bonaparte, sorella di Napoleone. Quindi and\u00f2 a Genova (1801), fece proclamare l'annessione della Repubblica Ligure all'Impero (1805) col benestare incondizionato della popolazione. \nNel 1806 fu nominato ministro di polizia a Napoli sotto re Giuseppe Bonaparte e dopo tre mesi assunse la responsabilit\u00e0 di massimo consigliere del Ministero della Guerra. Murat lo allontan\u00f2 per invidia, ma prontamente Napoleone ordin\u00f2 di reintegrarlo nei suoi compiti. Dal 1806 al 1808 fu primo ministro del governo partenopeo e membro della consulta romana. Organizzato un esercito d'emergenza, respinse le navi anglo-sicule sbarcate in Calabria con un'azione ancora di \"intelligence\" di straordinaria bravura, convincendo gli isolani a spalleggiare le sue truppe. Tecnica che in pochi giorni gli permise di triplicare il fronte di difesa, cos\u00ec com'era accaduto nella famosa battaglia di Tolone.\nLa morte.\nSaliceti mor\u00ec improvvisamente nella notte del 23 dicembre 1809 in seguito a una crisi di dolori addominali e vomito sopraggiunta al termine di una rappresentazione teatrale: \u00abnon arriv\u00f2 n\u00e9 a far testamento, n\u00e9 a confessarsi; anzi non vi fu neanche sacerdote che lo assistesse negli ultimi momenti, perch\u00e9 mandato a chiamare arriv\u00f2 ch'era morto\u00bb. A causa di numerose voci che lo volevano avvelenato dal Prefetto di polizia, Antonio Maghella, fu disposta un'autopsia del cadavere eseguita da Cotugno e dal protochirurgo Peborde, i quali stabilirono che la morte era avvenuta per una \u00abcolica di fegato di origine nefritica\u00bb. Il corpo fu imbalsamato ed esposto nel suo palazzo il 27, mentre i cannoni dei forti cittadini, data la temporanea assenza del sovrano, spararono un colpo ogni ora fino al giorno delle esequie, avvenute il 29.\nSaliceti era inviso a molti. Aveva carattere duro, scostante, sospettoso, come la sua attivit\u00e0 lo conduceva ad essere. \"Da Robespierre aveva imparato la freddezza assoluta, lo \u201csguardo di ghiaccio\u201d, il mai manifestare alcuna emozione. Era un attore raffinato e staccato. Sapeva essere accondiscendente e poi impietoso, inflessibile ed inesorabile\" Cos\u00ec lo descrive Guy de Maupassant sulla base di testimonianze che il celebre scrittore stesso raccolse in Corsica. \nDi Antoine Christophe Saliceti si hanno solo tre ritratti, uno eseguito in et\u00e0 giovanile, probabilmente disegnato da un figurinista di Marsiglia; ed un altro, riprodotto qui a fianco, tracciato durante un'assemblea nel parlamento parigino, quando i tanti giornali del momento erano avidi di illustrazioni e caricature. Il terzo ritratto lo mostra a Napoli e si trova nella Reggia di Caserta. \nNon solo il volto, ma anche il nome venne tenuto in ombra dalla numerosa produzione letteraria dell'Ottocento, come accadde per tutti coloro che svolsero militarmente o politicamente la difficile mansione di \u201cinfiltrati\u201d: autori anonimi delle grandi svolte della storia. \nNella sua analisi sulla Rivoluzione Francese racconta Fran\u00e7ois Ren\u00e9 Chateaubriand : \"\"Quando Napoleone conobbe la tragica fine di Saliceti, disse mestamente: \"Oggi l'Europa ha perso un grande stratega\"\".\nEvgheni Viktoroic Tarle, storico sovietico di grande spessore, scrisse nel 1936: \"Non sapremo mai quante vittorie attribuite a Napoleone furono del Saliceti. Di certo sappiamo che morto lui, il Bonaparte si avvi\u00f2 inesorabilmente verso i campi di sconfitta di Waterloo\"."}
{"id": "2077824", "revid": "180559", "url": "https://it.wikipedia.org/wiki?curid=2077824", "title": "F\u00e9d\u00e9ration Ivoirienne de Basket-Ball", "text": "La F\u00e9d\u00e9ration Ivoirienne de Basket-Ball \u00e8 l'ente che controlla e organizza la pallacanestro in Costa d'Avorio.\nLa federazione controlla inoltre la nazionale di pallacanestro della Costa d'Avorio e ha sede a Abidjan.\n\u00c8 affiliata alla FIBA dal 1961 e organizza il campionato di pallacanestro ivoriano."}
{"id": "2077826", "revid": "1573940", "url": "https://it.wikipedia.org/wiki?curid=2077826", "title": "Pseudocheiridae", "text": "Gli Pseudocheiridi (Pseudocheiridae ) sono una famiglia di marsupiali dell'ordine dei Diprotodonti. Devono il nome comune di \u00abcoda ad anello\u00bb alla coda arricciata adatta per arrampicarsi. Sono strettamente imparentati con i Petauridi, tanto che in passato venivano raggruppati con questi in un'unica famiglia. Le differenze tra queste due famiglie risiedono principalmente nella diversa struttura della dentatura. Gli Pseudocheiridi comprendono 18 specie suddivise in sei generi.\nDescrizione.\nGli Pseudocheiridi sono marsupiali di medie dimensioni, adattati prevalentemente ad uno stile di vita arboricolo. Sono dotati di coda prensile e di due \u00abpollici\u00bb (cio\u00e8 di due dita della mano opponibili rispetto alle altre, come nel koala, che consentono una presa sicura sui rami). La coda \u00e8 di solito lunga quanto il resto del corpo ed \u00e8 priva di peli sul lato inferiore. La testa \u00e8 corta e le orecchie sono piccole e rotonde. La pelliccia \u00e8 soffice e lanosa, ed \u00e8 generalmente di colore grigio o marrone sul dorso e giallo o bianco sul ventre. Hanno una lunghezza testa-corpo di 20-48 cm e un peso di 0,7-2 kg. Il petauro maggiore (\"Petauroides volans\") ha sviluppato una membrana planante grazie alla quale pu\u00f2 spostarsi in aria da un ramo all'altro.\nDistribuzione e habitat.\nGli Pseudocheiridi sono diffusi in gran parte dell'Australia e della Nuova Guinea.\nBiologia.\nComportamento.\nGli Pseudocheiridi sono animali notturni. Fatta eccezione per il coda ad anello delle rocce (\"Petropseudes dahli\"), che abita terreni rocciosi, tutte le specie sono arboricole e scendono a terra solo molto raramente. Trascorrono la giornata nascosti nelle cavit\u00e0 degli alberi o in nidi fatti di foglie (o in grotte o fessure rocciose nel caso del coda ad anello delle rocce) per uscire la sera alla ricerca di cibo.\nAlimentazione.\nGli Pseudocheiridi sono vegetariani e si nutrono principalmente di foglie. Inoltre mangiano occasionalmente anche fiori e frutti.\nRiproduzione.\nGli Pseudocheiridi hanno un marsupio con apertura posteriore dotato all'interno di due o quattro capezzoli. Le femmine, tuttavia, partoriscono solo uno o due piccoli, che trascorrono i primi sei mesi di vita nel marsupio; essi sono svezzati a partire dai sette-dieci mesi di et\u00e0 e raggiungono la maturit\u00e0 sessuale nel loro secondo anno di vita.\nVivono circa quattro-cinque anni, ma \u00e8 stato segnalato anche il caso di un petauro maggiore che ha raggiunto i 15 anni di et\u00e0.\nConservazione.\nLa maggiore minaccia per gli Pseudocheiridi \u00e8 costituita dalla deforestazione. Tre delle 18 specie classificate vengono considerate a rischio di estinzione dalla IUCN. Tuttavia per molte delle specie che vivono solo in Nuova Guinea mancano dati attendibili.\nClassificazione.\nLa famiglia degli Pseudocheiridi comprende 18 specie, suddivise in tre sottofamiglie:"}
{"id": "2077827", "revid": "125710519", "url": "https://it.wikipedia.org/wiki?curid=2077827", "title": "Influenza e fortuna del pensiero di Nietzsche", "text": "\u00abAmici, non ci sono amici!\u00bb grid\u00f2 il saggio morente.\n\u00abNemici, non ci sono nemici!\u00bb grido io, il pazzo vivente.\n\"(Umano, troppo umano,\" aforisma 376, \"explicit\")\nL'influenza e fortuna del pensiero di Nietzsche \u00e8 stata eterogenea e si pu\u00f2 con una certa approssimazione suddividere in vari periodi. Esponenti tanto della sinistra quanto della destra tentarono ben presto di trarre a proprio vantaggio il lavoro del filosofo tedesco. Nel 1937, Georges Bataille si pronunci\u00f2 contro ogni sorta di consimile strumentalizzazione, posto che il pensiero di Friedrich Nietzsche era intrinsecamente inconciliabile con ogni misera semplificazione, ed \"a fortiori\" mal si prestava al sostegno di una qualche ideologia fautrice della supremazia di un principio a scapito di ogni altro.\nLa fortuna del pensiero di Nietzsche si \u00e8 rivelata un affare complesso e piuttosto confuso. Molti tedeschi scoprirono ad un certo momento i suoi appelli per un individualismo pi\u00f9 grandioso e per lo sviluppo della personalit\u00e0 espressi in \"Cos\u00ec parl\u00f2 Zarathustra,\" ma reagirono in modi opposti. Ebbe un certo seguito tra i tedeschi di sinistra negli anni 1890; nel 1894-1895, i loro connazionali conservatori volevano mettere al bando la sua opera come sovversiva. Verso la fine del XIX secolo le idee di Nietzsche erano comunemente associate ai movimenti anarchici e sembrano effettivamente averli influenzati, specie in Francia e negli Stati Uniti.\nAl tempo della prima guerra mondiale, viceversa, si era fatta la fama di fonte del militarismo di destra tedesco. L'Affare Dreyfus offre un altro esempio della sua fortuna: \nForse la pi\u00f9 grande eredit\u00e0 politica di Nietzsche si ritrova nei suoi interpreti del XX secolo: nomi del calibro di Martin Heidegger, Pierre Klossowski, Georges Bataille, Michel Foucault, Gilles Deleuze (e F\u00e9lix Guattari), e Jacques Derrida. Gli ultimi scritti di Foucault, ad esempio, adottano il metodo genealogico di Nietzsche per sviluppare teorie anti-fondazioniste sul potere che divide e frammenta invece che unire le societ\u00e0 politiche (concetto caro alla tradizione della teoria politica liberale). Deleuze, senza dubbio il pi\u00f9 insigne fra gli interpreti di Nietzsche, usava la tanto deprecata tesi della volont\u00e0 di potenza in tandem con le nozioni marxiane di esubero di materie prime e con le idee freudiane del desiderio di articolare concetti come la \"metafora del rizoma\" ed altri \"sconfinamenti\" dal potere statuale com'\u00e8 tradizionalmente concepito.\nA costo di scadere nell'ovviet\u00e0, non possiamo esimerci dal cenno all'influenza nietzscheana manifestatasi anche in settori artistici vari, eminentemente nella musica; in particolare, esplicitamente, quella di Richard Strauss, quanto meno con \"Also sprach Zarathustra\" (\"Cos\u00ec parl\u00f2 Zarathustra\") e \"Tod und Verkl\u00e4rung\" (\"Morte e trasfigurazione\"), celeberrime composizioni il cui titolo \u00e8 migliore di ogni commento che volesse sottolinearne il legame con il maestro di R\u00f6cken. Pi\u00f9 discussa \u00e8 l' sulla poetica del regista Stanley Kubrick, che pure \u00e8 stata sostenuta appassionatamente.\nNietzsche e l'anarchismo.\nDurante il XIX secolo, Nietzsche era frequentemente associato ai movimenti anarchici, con buona pace del fatto che nei suoi scritti egli paia mantenere un giudizio sfavorevole sugli anarchici. Forse potrebbe essere il riflesso di un'associazione \u2014 comune nel periodo esaminato \u2014 tra le sue idee e quelle di Max Stirner, autore di un'opera che si sarebbe dimostrata influente negli ambienti dell'anarco-individualismo. I due pensatori erano sovente equiparati dagli \"anarchici letterari\" francesi e le interpretazioni anarchiche delle idee di Nietzsche sembrano aver avuto rilievo anche negli Stati Uniti d'America.\nNietzsche e il fascismo.\nNietzsche fu l'unico vero filosofo che Benito Mussolini studi\u00f2 in maniera approfondita, restandone fortemente ammaliato in giovent\u00f9. Dalla sua dottrina del superuomo egli trasse il senso da dare alla rivoluzione fascista, che si sarebbe accinto a compiere di l\u00ec a poco:\nNietzsche influenz\u00f2 sotterraneamente anche le correnti culturali del primo Novecento italiano, come il dannunzianesimo e il futurismo, che sarebbero in gran parte confluite nello stesso fascismo. D'Annunzio in particolare interpret\u00f2 il superuomo in chiave maggiormente estetica e aristocratica, esaltandone il vitalismo, l'ebbrezza \"dionisiaca\", e l'eroismo che si contrappone al conformismo delle masse.\nNietzsche ed il nazismo.\nHitler visitava spesso il museo di Weimar dedicato a Nietzsche, e si faceva ritrarre fotograficamente mentre ostentava la contemplazione del busto del filosofo.\nIl nazionalsocialismo ravvisava grandi affinit\u00e0 con:\nI nazisti mutuarono il punto di vista di Nietzsche sulle donne dicendo: \"Il loro regno \u00e8 la cucina ed il loro ruolo nella vita \u00e8 generare figli ai guerrieri tedeschi\", il che in effetti parafrasa il \"vero\" Nietzsche:\n\u00abL'uomo deve essere preparato per la guerra e la donna per la procreazione del guerriero, ogni altra cosa \u00e8 follia.\u00bb\nNel periodo fra le due guerre mondiali, alcuni nazisti impiegarono intensivamente vari espedienti per promuovere la propria ideologia, e segnatamente Alfred Baeumler nella sua interpretazione de \"La volont\u00e0 di potenza.\" La vasta popolarit\u00e0 di Nietzsche tra i nazisti scatur\u00ec in parte dai deliberati sforzi di Elisabeth F\u00f6rster-Nietzsche, sorella del filosofo che ne cur\u00f2 le pubblicazioni dopo il suo tracollo psichico, divenendo peraltro ad un certo punto un'aperta simpatizzante del partito nazista. Per di pi\u00f9, Mazzino Montinari, nel corso della pubblicazione di opere postume di Nietzsche durante gli anni 1960, scopr\u00ec che Elisabeth, \"creando\" \u2014 per cos\u00ec dire \u2014 \"La volont\u00e0 di potenza\" mediante l'attivit\u00e0 di revisione redazionale di frammenti postumi, ne aveva tagliato degli estratti, cambiato l'ordine, aggiunto titoli di sua invenzione, inserito passaggi di altri autori copiati da Nietzsche come se fossero stati scritti da Nietzsche stesso, e cos\u00ec via.\nAlcuni antinazisti ed antifascisti, tra cui Gy\u00f6rgy Luk\u00e1cs, condividono in sostanza la tesi di una filiazione diretta del fascismo dalla filosofia nietzschana e pi\u00f9 in generale irrazionalista.\nGeorges Bataille fu uno dei primi a sostenere la tesi invece di una sostanziale falsificazione o di un fraintendimento di Nietzsche compiuti dagli autori nazionalsocialisti, fra cui Alfred Bauemler e Alfred Rosenberg, richiamando in particolare l'atteggiamento diffidente ed ostile del filosofo rispetto agli ambienti antisemiti del suo tempo, del resto in gran parte fortemente connotati in senso cristiano. Nel 1937 dedic\u00f2 un numero di \"Ac\u00e9phale,\" intitolato \"Riparazioni a Nietzsche\", sul tema \"Nietzsche ed i fascisti.\" In tale sede, ribattezz\u00f2 ironicamente Elisabeth F\u00f6rster-Nietzsche come \"Elisabeth \"Judas\"-F\u00f6rster,\" riecheggiando la dichiarazione del filosofo: \"Mai avere a che fare con chiunque sia compromesso con questo imbroglio sfacciato a proposito delle razze.\"\nNietzsche e la psicoanalisi.\nLo psicologo Carl Gustav Jung riconobbe assai presto il proprio debito nei confronti di Nietzsche: tenne un seminario nel 1934 sullo \"Zarathustra\" di Nietzsche.\nSecondo Ernest Jones, biografo e conoscente personale di Sigmund Freud, questi spesso diceva che Nietzsche aveva \"una conoscenza di s\u00e9 stesso pi\u00f9 penetrante di qualunque uomo mai vissuto o che fosse probabile che fosse vissuto\". \u00c8 opinione corrente che \u2014 assieme ad Arthur Schopenhauer \u2014 Nietzsche abbia costituito il retroterra culturale per tutta la produzione di Freud. Ci\u00f2 nonostante, Jones riferisce che Freud smentisse con energia il fatto che gli scritti di Nietzsche avessero influenzato le proprie scoperte psicologiche. Oltre tutto, Freud non dimostr\u00f2 alcun particolare interesse verso la filosofia quando era studente di medicina, maturando una sua idea riguardo a Nietzsche solo quando raggiunse l'et\u00e0 adulta. La femminista Luce Irigaray, che partecip\u00f2 ai seminari di Jacques Lacan, scrisse un libro intitolato \"Amante marine de Friedrich Nietzsche\" (\u00c9ditions de Minuit, 1980).\nPrimi pensatori del XX secolo.\nNel secolo appena trascorso, \u00e8 veramente notevole l'elenco di intellettuali influenzati da Nietzsche.\nRicorderemo, quanto meno,\nLo scrittore statunitense Henry Louis Mencken lesse avidamente e tradusse le opere di Nietzsche, guadagnandosi il soprannome di \"Nietzsche americano\". Nietzsche fu dichiarato \"anarchico\" da Emma Goldman, ed influenz\u00f2 altri anarchici, quali Guy Aldred, Rudolf Rocker, Max Cafard e John Moore.\nGilbert Keith Chesterton espresse il suo disprezzo per le idee di Nietzsche con queste parole:\n\u00abNon riesco a pensare che uno sprezzo cosmopolita del patriottismo sia semplicemente questione di opinioni, cos\u00ec come non credo che uno sprezzo nietzscheano per la compassione sia semplicemente una questione di opinioni. Penso che entrambe siano eresie tanto orribili che il loro trattamento non dev'essere tanto mentale quanto morale, sempre che non sia solo un caso clinico. Gli uomini non sono sempre morti per una malattia, n\u00e9 sono sempre condannati da una delusione; ma finch\u00e9 ne sono a contatto, ne sono distrutti.\u00bb\nI saggi di Thomas Mann menzionano Nietzsche con rispetto, e perfino con venerazione, anche se \u2014 in uno dei suoi saggi finali, \"Nietzsches Philosophie im Lichte unserer Erfahrung\" \u2014 guarda il suo filosofo preferito attraverso le lenti di nazismo e seconda guerra mondiale, e finisce prendendo una maggiore distanza critica da Nietzsche. Molte delle idee di Nietzsche, particolarmente sugli artisti e sull'estetica, sono incorporate ed esplorate dalle opere di Mann. Uno dei personaggi del suo romanzo del 1947, \"Doktor Faustus,\" rappresenta Nietzsche nella finzione scenica.\nNel 1938 l'esistenzialista tedesco Karl Jaspers si pronunci\u00f2 come segue sull'influenza di Nietzsche e S\u00f8ren Kierkegaard:\n\u00abLa situazione filosofica contemporanea \u00e8 determinata dal fatto che due filosofi, Kierkegaard e Nietzsche, che non contavano ai loro tempi, e, a lungo in seguito, rimasero privi di influenza nella storia della filosofia, hanno avuto una crescita di rilevanza continua. I filosofi venuti dopo Hegel hanno dovuto sempre di pi\u00f9 fare i conti con loro, ed oggi [Kierkegaard and Nietzsche] si stagliano quali incontrastati grandi pensatori della loro epoca. [\u2026] L'effetto di entrambi \u00e8 smisuratamente grande, perfino pi\u00f9 grande nel pensiero generale che nella filosofia tecnica [\u2026]\u00bb\nNietzsche nel secondo dopoguerra.\nL'appropriazione del pensiero di Nietzsche perpetrata dai nazisti, combinata con l'avvento della filosofia analitica, fecero s\u00ec che i filosofi universitari anglo-americani ignorassero quasi completamente il loro collega tedesco quanto meno fino al 1950. Perfino George Santayana, un autore statunitense le cui vita ed opere tradiscono alcune affinit\u00e0 con quelle di Nietzsche, lo liquid\u00f2 \u2014 nel suo \"Egotism in German Philosophy\" (1916) \u2014 come un \"profeta del romanticismo\". I filosofi analitici, se pure nominavano Nietzsche, preferivano considerarlo una personalit\u00e0 della letteratura piuttosto che un filosofo in senso proprio. La levatura che oggi si tributa a Nietzsche nel mondo anglosassone \u00e8 in massima parte l'effetto degli scritti esegetici e delle traduzioni pi\u00f9 perfezionate scaturenti dalla penna del filosofo tedesco-americano Walter Kaufmann.\nL'influenza di Nietzsche sulla filosofia continentale aument\u00f2 vistosamente dopo la seconda guerra mondiale, specie tra gli intellettuali francesi di sinistra e post-strutturalisti. Tra gli intellettuali europei che hanno tutti un evidente debito nei confronti di Nietzsche vi sono i gi\u00e0 ricordati Jacques Derrida e Michel Foucault, Jean-Luc Nancy, Michel Onfray, Manlio Sgalambro, Umberto Galimberti. Gilles Deleuze e Pierre Klossowski scrissero monografie che delineavano una nuova attenzione verso Nietzsche; una conferenza tenuta nel 1972 a Cerisy-la-Salle rappresenta il pi\u00f9 importante evento in Francia per una comprensione generazionale di Nietzsche. In Germania, l'interesse per Nietzsche si risvegli\u00f2 a partire dagli anni 1980, specie per opera del filosofo tedesco Peter Sloterdijk, che ha dedicato parecchi saggi a Nietzsche.\nCerti esegeti nietzscheani recenti hanno posto l'accento sugli aspetti pi\u00f9 \"inattuali\" e politicamente controversi della filosofia di Nietzsche. Lavori come \"Nietzsche and the Politics of Aristocratic Radicalism\" (University of Chicago Press, 1990) di Bruce Detwiler, \"Nietzsche Contra Democracy\" (Cornell University Press, 1998) di Fredrick Appel, e \"Nietzsche, il ribelle aristocratico\" (Torino: Bollati Boringhieri, 2002) di Domenico Losurdo mettono in dubbio il prevalente consenso interpretativo liberale su Nietzsche, affermando che il suo elitarismo non \u00e8 semplicemente un vezzo estetico, ma un attacco ideologico al principio \u2014 apparentemente incontestato nell'Occidente moderno \u2014 dell'uguaglianza dei diritti, di conseguenza collocando Nietzsche nella tradizione conservativo-rivoluzionaria.\nD'altra parte, Nietzsche \u00e8 spesso accostato a Marx o al pensiero liberale in Cina, gi\u00e0 dai primi decenni del XX secolo, molto prima delle rivalutazioni progressiste europee, come si pu\u00f2 notare dall'opera di Leonardo Vittorio Arena, \"Nietzsche in Cina\", dove si legge della ripresa di Nietzsche da parte dei movimenti giovanili cinesi di protesta del 4 maggio e di teorici come Liu Xiaobo; la collocazione politica di Nietzsche resta un problema aperto.\nNietzsche e Emanuele Severino.\nSecondo il giudizio di Massimo Cacciari, Emanuele Severino \u00e8 stato il massimo filosofo del XX secolo (dunque pi\u00f9 importante di Heidegger). \u00c8 quindi importante capire il rapporto tra Severino e Nietzsche, che ne ha condizionato enormemente il pensiero. Il concetto severiniano di eternit\u00e0 di tutti gli essenti si rif\u00e0, anche esplicitamente, all'eterno ritorno di Nietzsche. La filosofia della storia di Severino, in cui la concezione nichilistica del divenire e la volont\u00e0 di potenza dell'uomo conducono al tramonto dell'idea di Dio, si rif\u00e0 alla morte di Dio nietzscheana. Anche il concetto severiano dell'uomo come super-dio, per il quale l'uomo \u00e8 essere divino ed \u00e8 l'uomo stesso \"Dio\" (Dio \u00e8 l'uomo dice Severino), pu\u00f2 essere ricondotto al concetto di super-uomo proprio di Nietzsche.\nMa la maggiore rilevanza nell'interpretazione severiniana della filosofia di Nietzsche, che secondo Severino costituisce uno degli apici del nichilismo della filosofia moderna e contemporanea, sta nella concezione complessiva della storia. L'uomo si rafforza con la tecnica, e cerca con la tecnica di divenire superuomo (\u00e8 questo l'obiettivo della scienza genetica: servirsi della tecnica per guarire dalla malattie ma anche ottenere l'immortalit\u00e0 in terra). Ma - dice Severino - \"l'uomo \u00e8 un re e non sa di esserlo\".\nIl destino dell'uomo \u00e8 gi\u00e0 l'immortalit\u00e0, non intesa secondo l'interpretazione data ad essa dal cristianesimo, ma secondo il concetto di eternit\u00e0 di tutti gli essenti. La volont\u00e0 di potenza dell'uomo, che ha dato luogo alla fede nel divenire, conduce al tramonto di Dio (ostacolo ad essa) e allo sprigionamento del potere della tecnica. Ma quando l'uomo avr\u00e0 ottenuto il pieno dominio tecnico della natura, a causa del divenire sar\u00e0 in angoscia per il timore che il divenire possa distruggere le conquiste della tecnica. Allora tutti gli uomini si rifaranno al neoparmenidismo di Severino, e comprenderanno la necessit\u00e0 del nichilismo storico e del suo superamento nella direzione indicata da Severino."}
{"id": "2077828", "revid": "599013", "url": "https://it.wikipedia.org/wiki?curid=2077828", "title": "Emerson Mois\u00e9s Costa", "text": ""}
{"id": "2077830", "revid": "339392", "url": "https://it.wikipedia.org/wiki?curid=2077830", "title": "Vita Caroli Magni", "text": ""}
{"id": "2077831", "revid": "945903", "url": "https://it.wikipedia.org/wiki?curid=2077831", "title": "Belafonte", "text": "Belafonte \u00e8 il secondo album discografico del cantante statunitense Harry Belafonte, pubblicato dalla casa discografica RCA Victor Records nel febbraio del 1956.\nL'album raggiunge la prima posizione nella Billboard 200 per sei settimane vincendo il disco d'oro.\nL'album vede la partecipazione di Bud Shank, Jimmy Giuffre, Buddy Childers alla tromba, Maynard Ferguson ed il Coro Norman Luboff."}
{"id": "2077835", "revid": "197586", "url": "https://it.wikipedia.org/wiki?curid=2077835", "title": "Brigate d'assalto garibaldi", "text": ""}
{"id": "2077837", "revid": "110157", "url": "https://it.wikipedia.org/wiki?curid=2077837", "title": "Circondario di Rotenburg (W\u00fcmme)", "text": "Il circondario di Rotenburg (W\u00fcmme) (targa ROW) \u00e8 un circondario (\"Landkreis\") della Bassa Sassonia, in Germania.\nComprende 4 citt\u00e0 e 53 comuni.\nCapoluogo e centro maggiore \u00e8 Rotenburg (W\u00fcmme)."}
{"id": "2077842", "revid": "1924342", "url": "https://it.wikipedia.org/wiki?curid=2077842", "title": "Shiri Maimon", "text": "Biografia.\nNata a Haifa e cresciuta a Qiryat Haim; il padre \u00e8 tunisino e la madre \u00e8 marocchina.\nInizia il suo debutto all'et\u00e0 di 10 anni nel 1991 a teatro recitando e cantando diverse canzoni per bambini in uno show chiamato \"Festigal\". Nel 2001 partecipa a un video musicale della band Teapacks. Successivamente si trasfer\u00ec e lavor\u00f2 come cantante e come barista ad Eilat.\nNel 2005, Maimon prese parte al \"Kdam Eurovision\", la pre-Eurovision gara di canto in cui Israele \u00e8 stato selezionato per parteciparvi, e non era la favorita per la vittoria. Inaspettatamente vinse il primo posto totalizzando 116 punti su 120 per la sua interpretazione di \"Hasheket sheNish'ar\" (\"Il silenzio che resta\"), contenuta nel suo album di debutto \"Shiri Maimon\". Perci\u00f2 divenne la rappresentante ufficiale di Israele all'Eurovision Song Contest del 2005 a Kiev.\nInizialmente Maimon rifiut\u00f2 il consiglio di cantare parte della canzone in ebraico e in inglese, poi, considerando che le canzoni straniere non avevano avuto gran successo in passato, acconsent\u00ec a cantare anche una parte inglese. All'evento si classifica quarta guadagnando 154 punti.\nNel marzo del 2006 recita in \"Yeladot Ra'ot\" (\"Bad Girls\"), una serie televisiva israeliana andata in onda su un canale di musica, dove interpreta il ruolo di Maya Gold, una cantante di talento che cerca di bilanciare la sua carriera e la sua vita sentimentale e la cura per il suo fratello tossicodipendente. Il suo primo singolo dal suo secondo album, pubblicato nel dicembre 2007, dal titolo \"Yoter Tov Lisloach\" (Meglio perdonare), diviene un successo.\nShiri Maimon ha partecipato agli MTV Europe Music Awards del 2008 interpretando il suo nuovo singolo \"Chelekh mimkah\" (\"Now That You're Gone\"), estratto dal terzo album \"Standing On My Own\", finendo al terzo posto come \"Miglior artista d'Europa\" e aggiudicandosi \"Miglior artista Israeliano\".\nAlbum di debutto.\nNel settembre 2005 venne pubblicato \"Shiri Maimon\", l'album di debutto dell'artista che divenne dopo pochi mesi Disco d'Oro, vendendo oltre 20.000 copie.\nSecondo album.\nNel dicembre 2007 venne estratto il primo singolo, intitolato \"Yoter Tov Lisloach\" (\"Better to Forget\"). Nel gennaio 2008 venne pubblicato l'album vero e proprio \"Rega Lifney She...\" (\"Moment Before That\").\n2013/2014.\n\u00c8 uno dei quattro giudici di The X-Factor Israel Insieme a Ivri Lider, Moshe Peretz e Rami Fortis."}
{"id": "2077844", "revid": "767487", "url": "https://it.wikipedia.org/wiki?curid=2077844", "title": "Felipe Mi\u00f1ambres", "text": ""}
{"id": "2077845", "revid": "144796", "url": "https://it.wikipedia.org/wiki?curid=2077845", "title": "Durante de Duranti", "text": ""}
{"id": "2077846", "revid": "125983002", "url": "https://it.wikipedia.org/wiki?curid=2077846", "title": "Marco Sesia", "text": "Carriera.\nGiocava come centrocampista. Inizia la sua carriera da calciatore con Pinerolo e Nizza Millefonti in Serie D, per venire poi ingaggiato, nel 1993, dal . Esordisce in Serie A con la squadra granata nel 1993-94, disputando nove gare. Scende poi in Serie B disputando oltre 150 gare con le maglie di , , e .\nTerminata l'esperienza di calciatore, intraprende quella di allenatore; la sua prima esperienza in panchina \u00e8 in Eccellenza con la Saviglianese dove riveste il doppio ruolo di allenatore-giocatore, esperienza durata solamente un paio di mesi. Ottiene poi buoni risultati in Eccellenza piemontese con Cirievauda e Rivoli. Nel 2007-08 guida il Voghera in Serie D, mentre nella stagione 2008-09 allena la Canavese, in Seconda Divisione.\nAllen\u00f2 la Pro Vercelli nel 2009-10 e il Chieri, in Serie D, nella stagione successiva.\nDopo aver allenato il RapalloBogliasco, viene ingaggiato dal del neo presidente Giuseppe Perpignano, gi\u00e0 presidente dello stesso RapalloBogliasco.\nIl 13 marzo 2015 viene esonerato e sostituito da Ninni Corda.\nIl 16 novembre 2015 subentra sulla panchina dell' in Lega Pro, sostituendo l'esonerato David Sassarini.\nIl 21 marzo 2016 viene sollevato dall'incarico e sostituito da Michele Facciolo.\nDal 2016 al 2019 assume la guida dell' under 17 del Torino, mentre per i successivi due anni viene promosso allenatore della primavera granata.\nTerminata l'esperienza Torinista, nell'estate 2021, assume la guida del Casale, in Serie D. Il 5 dicembre successivo, dopo la sconfitta interna contro il Chieri e con la squadra al sesto posto in classifica, viene sollevato dall'incarico. Il 28 febbraio 2022, in seguito alle dimissioni di Giacomo Modica, viene richiamato alla guida della squadra.\nStatistiche da allenatore.\n\"Statistiche aggiornate al 30 settembre 2020.\""}
{"id": "2077852", "revid": "149727", "url": "https://it.wikipedia.org/wiki?curid=2077852", "title": "Landkreis Rotenburg", "text": ""}
{"id": "2077854", "revid": "149727", "url": "https://it.wikipedia.org/wiki?curid=2077854", "title": "Landkreis Rotenburg (W\u00fcmme)", "text": ""}
{"id": "2077855", "revid": "2138421", "url": "https://it.wikipedia.org/wiki?curid=2077855", "title": "Ebersdorf", "text": ""}
{"id": "2077859", "revid": "132266", "url": "https://it.wikipedia.org/wiki?curid=2077859", "title": "Battaglione Garibaldi (guerra di Spagna)", "text": ""}
{"id": "2077863", "revid": "1603714", "url": "https://it.wikipedia.org/wiki?curid=2077863", "title": "Andrea Cornaro", "text": ""}
{"id": "2077864", "revid": "239644", "url": "https://it.wikipedia.org/wiki?curid=2077864", "title": "Amici ahrarara", "text": ""}
{"id": "2077866", "revid": "1543377", "url": "https://it.wikipedia.org/wiki?curid=2077866", "title": "Francesco Bartoli", "text": " \nBiografia.\nBartoli fu tra i fondatori con Umberto Artioli, Gino Baratta, Mario Artioli, Renzo Margonari e Fernando Trebbi, della rivista di cultura \"Il Portico\" (1964-1970). \nBartoli divenne ordinario di Storia del Teatro presso la Facolt\u00e0 di Lettere e Filosofia dell'Universit\u00e0 di Trento. La sua attivit\u00e0 di studioso fu ispiratrice nel 2000 dell'istituzione di un premio, denominato \"Premio Camera di Commercio - Francesco Bartoli\", con il quale ogni anno sino al 2004, la Camera di Commercio di Mantova premiava tre artisti, acquisendone da ciascuno di loro un'opera per la propria collezione d'arte.\nMantova Arte Contemporanea \"Francesco Bartoli\".\nNel maggio del 2009 si \u00e8 costituita una associazione ispirata dall'idea di Francesco Bartoli di fondare a Mantova un Museo d'Arte Contemporanea (MAC) che fosse il luogo di esposizione permanente delle opere dell'Ottocento e del Novecento attualmente depositati disordinatamente in luoghi diversi. L'acronimo \u2018Mac\u2019 \u00e8 stato mantenuto ma tradotto in \"Mantova, Arte, Contemporanea\".\nIl MAC, associazione di volontariato culturale, \u00e8 presieduto da Eristeo Banali coadiuvato da Marina Baguzzi e Roberto Soggia quali vicepresidenti, Elisabetta Pozzetti segretaria e Paolo Corbellani tesoriere: www.mac-francescobartoli.it"}
{"id": "2077875", "revid": "1652635", "url": "https://it.wikipedia.org/wiki?curid=2077875", "title": "Tartarughe Ninja (serie animata 2003)", "text": "Tartarughe Ninja (\"Teenage Mutant Ninja Turtles\") \u00e8 una serie televisiva animata statunitense co-prodotta da Mirage Studios e 4Kids Entertainment nel 2003.\n\u00c8 la seconda serie basata sui fumetti delle \"Tartarughe Ninja\", dopo \"Tartarughe Ninja alla riscossa\" del 1987 (terza se si considera anche il telefilm \"Tartarughe Ninja - L'avventura continua\"). \nLa serie si compone di sette stagioni per un totale di 156 episodi. In Italia sono state trasmesse le prime quattro stagioni ed i primi ventiquattro episodi della sesta, interrotta per cambio di palinsesto.\nTrama.\nIn questa serie le Tartarughe Ninja dovranno affrontare i soldati del Clan del Piede con al comando il temibile Shredder, che uccise Hamato Yoshi, l'antico maestro di Splinter, e che si scoprir\u00e0 in seguito essere un alieno Utrom malvagio di nome Ch'Rell (una razza pacifica, eccetto Shredder, che si schiant\u00f2 sulla Terra nel Giappone dell'era feudale). Oltre a lui dovranno affrontare anche i robot creati dal folle Baxter Stockman (che diventer\u00e0 lui stesso un cyborg a causa di un incidente) e diverse razze aliene. Verranno affiancati dal loro saggio maestro Splinter, da April O'Neil (una scienziata che lavorava per Stockman) e dal misterioso giustiziere mascherato Casey Jones.\nStile grafico.\nI personaggi di questa serie sono molto differenti rispetto alla versione, sempre animata, del 1987, sia per colore, che per disegno, essendo pi\u00f9 muscolosi (cos\u00ec come altri personaggi) ed essendo ogni tartaruga colorata in una differente tonalit\u00e0 di verde: Leonardo \u00e8 un verde erba, Raffaello un verde scuro acceso, Michelangelo un verde scuro spento, Donatello un verde oliva; il maestro Splinter \u00e8 grigio e non pi\u00f9 marrone. Le fasce che indossano sul volto a mo' di maschere ora non mostrano pi\u00f9 le pupille degli occhi. April non ha pi\u00f9 capelli biondo-ramato, ma rossicci, inoltre le tartarughe non portano pi\u00f9 la prima lettera dei loro nomi sulla fibbia della cintura ed ora vengono chiamate anche con dei diminutivi: Leo per Leonardo, Raf per Raffaello, Mik per Michelangelo e Don per Donatello.\nEdizione italiana e personaggi.\nNel doppiaggio della serie animata del 2003 si \u00e8 cercato di riutilizzare le voci \"storiche\" del cartone anni novanta, con l'esclusione di April, Shredder e Splinter (doppiati nella prima serie animata rispettivamente da Roberta Federici, Marco Balzarotti la seconda voce dei titoli e Sergio Roman\u00f2).\nDi seguito ecco elencati i doppiatori italiani:\nLe sigle.\nPer le prime quattro stagioni viene utilizzata la sigla \"Con noi\" composta da Gabry Ponte e cantata da Robi Garruto con The Ninjas. Dal 2008 per le serie \"Ninja Turtles Fast Forward\" invece viene introdotta una nuova sigla intitolata semplicemente \"Tartarughe Ninja\" cantata da Giorgio Vanni.\nLungometraggio.\n\"Turtles Forever\" \u00e8 un film del 2009 dove i protagonisti incontrano la loro versioni della serie del 1987 teletrasportate accidentalmente nel loro mondo. Tutte ed otto dovranno affrontare diversi nemici da entrambe la serie per fermare Ch'Rell, il malvagio Utrom Shredder dal distruggere il tempo e lo spazio. Durante la parte finale verranno affiancate anche dalle loro versioni cartacee in bianco e nero. Questo film si pu\u00f2 considerare come il vero finale della serie del 1987 e del 2003. Il film \u00e8 inedito in Italia.\nAccoglienza.\n\"Tartarughe Ninja\" \u00e8 stata acclamata e di successo commerciale durante le sue prime cinque stagioni, ricevendo ampi elogi dalla critica per la fedelt\u00e0 al materiale originale, la narrazione, lo sviluppo del personaggio, l'azione, il tono pi\u00f9 cupo, l'umorismo, la sigla, la musica di sottofondo, la recitazione vocale, l'animazione e appello a tutte le et\u00e0. Ha anche ottenuto voti alti per un cartone animato 4Kids del sabato mattina e poco dopo la prima \u00e8 diventato il programma televisivo per bambini pi\u00f9 apprezzato e popolare negli Stati Uniti. I fan hanno elogiato la serie come il miglior adattamento di Tartarughe Ninja fino ad oggi.\n4Kids era noto per la sua controversa storia di censura degli anime, ma la serie \u00e8 stata acclamata per aver cercato di seguire il tono oscuro e grintoso dei fumetti originali di Mirage. Tuttavia, a causa del fatto che 4Kid ha dovuto mantenere le proprie valutazioni sotto PG, le ultime due stagioni della serie, Stagione 6 e Stagione 7, sono state stroncate da critici e fan."}
{"id": "2077877", "revid": "729019", "url": "https://it.wikipedia.org/wiki?curid=2077877", "title": "Hymne Vaudois", "text": "\"Hymne Vaudois\", ovvero \"Inno Vodese\" \u00e8 l'inno della Repubblica e Cantone Vaud. Il testo fu scritto nel 1803 dal colonnello Samuel-Henri Rochat (1783-1861) su una melodia popolare.\nTesto.\n1.\nVaudois! Un nouveau jour se l\u00e8ve,\nil porte la joie en nos c\u0153urs\nla libert\u00e9 n'est plus un r\u00eave,\nles droits de l'homme sont vainqueurs.\nDe notre antique d\u00e9pendance\nchassons l'importun souvenir,\net du plus riant avenir\nosons concevoir l'esp\u00e9rance!\n\"Que dans ces lieux r\u00e8gne \u00e0 jamais\"\n\"l'amour des lois, la libert\u00e9, la paix!\"\n2.\nQue dans nos riantes campagnes\ncet heureux refrain soit chant\u00e9,\nque par l'\u00e9cho de nos montagnes\nil soit mille fois r\u00e9p\u00e9t\u00e9.\nDans les bras d'une m\u00e8re tendre,\nqu'il soit b\u00e9gay\u00e9 par l'enfant\nque la voix d'un sexe charmant\na nos guerriers le fasse entendre.\n\"Que dans ces lieux r\u00e8gne \u00e0 jamais\"\n\"l'amour des lois, la libert\u00e9, la paix!\"\n3.\nVoyez cette eau brillante et pure,\nces coteaux, ce site enchanteur.\nEnfants ch\u00e9ris de la nature,\njouissons de notre bonheur!\nDe l'acte qui nous r\u00e9g\u00e9n\u00e8re\nr\u00e9v\u00e9rons les feuillets sacr\u00e9s\nqu'aux noms par la haine inspir\u00e9s\nSucc\u00e8de le doux nom de fr\u00e8re!\n\"Que dans ces lieux r\u00e8gne \u00e0 jamais\"\n\"l'amour des lois, la libert\u00e9, la paix!\"\n4.\nQue la fermet\u00e9, la prudence,\nguident toujours le magistrat\ndans ses mains avec confiance\nlaissons les r\u00eanes de l'\u00c9tat,\nlibres, \u00e9gaux, mais sans licence,\nn'ayons pas les tristes regrets\nd'avoir creus\u00e9 par nos exc\u00e8s\nle tombeau de l'ind\u00e9pendance!\n\"Que dans ces lieux r\u00e8gne \u00e0 jamais\"\n\"l'amour des lois, la libert\u00e9, la paix!\"\n5.\nDieu puissant! Sur nos destin\u00e9es\nr\u00e9pands de nouveau les bienfaits\nque nos passions encha\u00een\u00e9es\nse taisent devant tes d\u00e9crets.\nQue, soumis \u00e0 ta Providence,\nle Vaudois, plein de ton amour,\npuisse t'adresser chaque jour\nl'hymne de sa reconnaissance:\n\"Que dans ces lieux, r\u00e8gne \u00e0 jamais\"\n\"l'amour des lois, la libert\u00e9, la paix!\""}
{"id": "2077878", "revid": "830939", "url": "https://it.wikipedia.org/wiki?curid=2077878", "title": "Andr\u00e9 Marie Constant Dum\u00e9ril", "text": "Laureatosi all'et\u00e0 di 19 anni alla Universit\u00e0 di Rouen in Scienze Biologiche, nel 1800 si trasferisce a Parigi dove diviene allievo di Georges Cuvier, che lo introduce allo studio dell'anatomia comparata.\nDal 1801 al 1812 ricopre l'incarico di professore di anatomia presso il Museo nazionale di storia naturale di Francia, collaborando con Alexandre Brongniart e Lac\u00e9p\u00e8de.\nDurante la Restaurazione fu nominato membro dell'Accademia delle scienze francese.\nNel 1825, alla morte di Lac\u00e9p\u00e8de, gli succede nell'insegnamento di erpetologia e ittiologia.\nNel 1857 si ritir\u00f2 dall'insegnamento cedendo il suo posto al figlio Auguste. Nel 1860, due mesi prima della sua morte, fu insignito della Legion d'onore."}
{"id": "2077879", "revid": "151034", "url": "https://it.wikipedia.org/wiki?curid=2077879", "title": "Newport, Nuovo Galles del Sud", "text": ""}
{"id": "2077881", "revid": "767487", "url": "https://it.wikipedia.org/wiki?curid=2077881", "title": "Mercedes-Benz M23", "text": "Il Mercedes-Benz M23 (o Daimler-Benz M23) \u00e8 un motore a scoppio prodotto dal 1933 al 1936 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nSi tratta di uno dei pochissimi motori destinati ad essere montato posteriormente su una Mercedes-Benz stradale. Gli altri motori destinati ad essere sistemati alle spalle del conducente di un modello Mercedes-Benz di serie sono stati il motore M30 ed il motore M136, quest'ultimo, per\u00f2, proposto anche in posizione anteriore su un altro modello.&lt;br&gt;\nL'unit\u00e0 \"M23\" consiste in un motore di fascia media, derivato dal pi\u00f9 grande 1.7 M15 e montato unicamente sulla Mercedes-Benz 130H (1933-36), una vettura pensata per raccogliere consensi anche presso un pubblico pi\u00f9 vasto (ma che di fatto fall\u00ec la missione). &lt;br&gt;\nQueste le caratteristiche tecniche del motore \"M23\":"}
{"id": "2077882", "revid": "287204", "url": "https://it.wikipedia.org/wiki?curid=2077882", "title": "Mokameh", "text": "Mokameh (o Mokhamah, Mokama) \u00e8 una suddivisione dell'India, classificata come \"municipality\", di 56.400 abitanti, situata nel distretto di Patna, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 23' 60 N e 85\u00b0 55' 0 E e ha un'altitudine di 38 .\nSociet\u00e0.\nEvoluzione demografica.\nAl censimento del 2001 la popolazione di Mokameh assommava a 56.400 persone, delle quali 29.805 maschi e 26.595 femmine. I bambini di et\u00e0 inferiore o uguale ai sei anni assommavano a 8.958, dei quali 4.615 maschi e 4.343 femmine. Infine, coloro che erano in grado di saper almeno leggere e scrivere erano 31.771, dei quali 19.252 maschi e 12.519 femmine."}
{"id": "2077883", "revid": "149727", "url": "https://it.wikipedia.org/wiki?curid=2077883", "title": "Kalbe (Altmarkkreis Salzwedel)", "text": ""}
{"id": "2077886", "revid": "767487", "url": "https://it.wikipedia.org/wiki?curid=2077886", "title": "David Fiorentini", "text": "Carriera.\nGiocatore.\nEsord\u00ec con il , con cui milit\u00f2 in Serie A per quattro stagioni collezionando 27 presenze e una rete in massima categoria, oltre ad aver conquistato le promozioni nelle stagioni 1986-1987 e 1989-1990. Dopo il 1993 milit\u00f2 in Serie C, ottenendo una promozione in Serie B con il nel 1993-1994.\nIn carriera ha totalizzato complessivamente 27 presenze in Serie A, con una rete all'attivo in occasione del successo interno del Pisa sul Bari del 12 maggio 1991, e 96 presenze e 2 reti in Serie B.\nHa militato nelle giovanili della Nazionale italiana disputando il Mondiale Under-20 del 1987.\nAllenatore.\nDopo il ritiro, rimane con l'Armando Picchi, occupandosi della formazione allievi regionali. Dal 2007 allena la medesima categoria dell'Antignano Banditella, a Livorno. Si ritira anche dalla carriera di allenatore, per dedicarsi alla tabaccheria di famiglia."}
{"id": "2077889", "revid": "287204", "url": "https://it.wikipedia.org/wiki?curid=2077889", "title": "Rothenburg", "text": ""}
{"id": "2077892", "revid": "239644", "url": "https://it.wikipedia.org/wiki?curid=2077892", "title": "Sympaty for the devil", "text": ""}
{"id": "2077896", "revid": "1305772", "url": "https://it.wikipedia.org/wiki?curid=2077896", "title": "CIPHERUNICORN-E", "text": "In crittografia il CIPHERUNICORN-E \u00e8 un cifrario a blocchi sviluppato da NEC nel 1998. \u00c8 tra le tecniche crittografiche raccomandate dal CRYPTREC per l'utilizzo da parte del Governo Giapponese. Nel 2000 NEC ha utilizzato la stessa struttura ad alto livello del cifrario per realizzare il suo successore, il CIPHERUNICORN-A.\nStruttura.\nL'algoritmo \u00e8 basato su una rete di Feistel modificata con 16 passaggi e su una funzione aggiuntiva di mescolamento dipendente dalla chiave, eseguita ogni 2 passaggi. Il blocco dati \u00e8 di 64 bit mentre la chiave \u00e8 lunga 128 bit.\nLa funzione di Feistel, cuore dell'algoritmo e costituente i singoli passaggi, \u00e8 abbastanza complicata e divisa in due flussi computazionali paralleli. Il primo, chiamato dagli sviluppatori \"flusso primario\", consiste di operazioni di XOR e sostituzioni tramite S-box (in numero di 4, ognuna con 8 bit in ingresso ed in uscita), con alcuni passaggi influenzati dal secondo flusso. Quest'ultimo, chiamato \"generazione della chiave temporanea\", utilizza pi\u00f9 XOR e 2 operazioni che sono equivalenti alla moltiplicazione modulare. Le sotto-chiavi sono aggiunte in vari momenti di entrambi i flussi della funzione. \nIl gestore della chiave del CIPHERUNICORN-E utilizza una rete di Feistel nidificata, basata su alcuni dei blocchi costruttivi dello stesso cifrario.\nSicurezza.\nLa complessit\u00e0 della funzione di ciclo del CIPHERUNICORN-E ha reso il cifrario difficile da analizzare: sono state realizzate solo poche analisi su versioni semplificate del cifrario che hanno mostrato come la sua struttura resiste bene sia alla crittanalisi differenziale che lineare."}
{"id": "2077901", "revid": "63727", "url": "https://it.wikipedia.org/wiki?curid=2077901", "title": "Mercedes-Benz M15", "text": "Il Mercedes-Benz M15 (o Daimler-Benz M15 \u00e8 un motore a scoppio prodotto dal 1931 al 1936 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nSi tratta del primo motore destinato ad una Mercedes-Benz di fascia medio-alta, e quindi pi\u00f9 accessibile da parte di una fascia pi\u00f9 ampia di potenziali clienti rispetto ai modelli di fascia alta o di lusso presenti fino a quel momento nel listino della Casa tedesca.\nQueste le caratteristiche tecniche del motore \"M15\":"}
{"id": "2077902", "revid": "63727", "url": "https://it.wikipedia.org/wiki?curid=2077902", "title": "Mercedes M15", "text": ""}
{"id": "2077903", "revid": "287204", "url": "https://it.wikipedia.org/wiki?curid=2077903", "title": "Mohiuddinagar", "text": "Mohiuddinagar \u00e8 una citt\u00e0 dell'India di 13.764 abitanti, situata nel distretto di Samastipur, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 34' 60 N e 85\u00b0 40' 0 E e ha un'altitudine di 43 .\nSociet\u00e0.\nEvoluzione demografica.\nAl censimento del 2001 la popolazione di Mohiuddinagar assommava a 13.764 persone, delle quali 7.136 maschi e 6.628 femmine. I bambini di et\u00e0 inferiore o uguale ai sei anni assommavano a 2.900, dei quali 1.513 maschi e 1.387 femmine. Infine, coloro che erano in grado di saper almeno leggere e scrivere erano 6.037, dei quali 3.714 maschi e 2.323 femmine."}
{"id": "2077907", "revid": "287204", "url": "https://it.wikipedia.org/wiki?curid=2077907", "title": "Masaurhi", "text": "Masaurhi \u00e8 una citt\u00e0 dell'India di 46.943 abitanti, situata nel distretto di Patna, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 21' 0 N e 85\u00b0 1' 60 E e ha un'altitudine di 51 .\nSociet\u00e0.\nEvoluzione demografica.\nAl censimento del 2001 la popolazione di Masaurhi assommava a 46.943 persone, delle quali 24.793 maschi e 22.150 femmine. I bambini di et\u00e0 inferiore o uguale ai sei anni assommavano a 7.853, dei quali 4.083 maschi e 3.770 femmine. Infine, coloro che erano in grado di saper almeno leggere e scrivere erano 26.335, dei quali 16.067 maschi e 10.268 femmine."}
{"id": "2077909", "revid": "1305772", "url": "https://it.wikipedia.org/wiki?curid=2077909", "title": "CIPHERUNICORN-A", "text": "In crittografia il CIPHERUNICORN-A \u00e8 un cifrario a blocchi creato nel 2000 da NEC. \u00c8 tra le tecniche crittografiche raccomandate dal CRYPTREC per l'utilizzo da parte del governo Giapponese. Deriva dal cifrario CIPHERUNICORN-E, sviluppato nel 1998.\nStruttura.\nL'algoritmo \u00e8 basato su una struttura a rete di Feistel con 16 passaggi simile a quella del suo predecessore, ma con alcuni significativi cambiamenti. La dimensione del blocco \u00e8 di 128 bit, la chiave pu\u00f2 essere lunga 128, 192 o 256 bit.\nLa funzione dei passaggi \u00e8 ancora pi\u00f9 complicata di quella del CIPHERUNICORN-E, anche se \u00e8 stata rimossa la funzione aggiuntiva di mescolamento dei bit presente ogni due passaggi. La funzione \u00e8 sempre divisa in due flussi computazionali paralleli: entrambi sono reti di Feistel. Il primo flusso, denominata \"flusso principale\", \u00e8 una rete di Feistel a 10 passaggi che utilizza 4 S-box da 8\u00d78 bit simili a quelle del CIPHERUNICORN-E. Gli ultimi 2 passaggi del \"flusso principale\" sono influenzati dall'output della seconda parte dell'altro flusso computazionale, denominato \"funzione di generazione della chiave temporanea\". Quest'ultimo \u00e8 una rete di Feistel a 6 passaggi che utilizza moltiplicazioni modulari e 2 delle S-box del cifrario.\nA differenza del CIPHERUNICORN-E, le sotto-chiavi sono inserite nel flusso computazionale sono all'inizio di ogni passaggio principale.\nIl gestore della chiave fa un uso ripetuto di una funzione denominata \"MT\", basata sulla moltiplicazione modulare e su tutte le S-box.\nSicurezza.\nLa complessit\u00e0 della funzione di ciclo del CIPHERUNICORN-A rende l'algoritmo difficile da analizzare: sono state realizzate solo poche analisi su versioni semplificate del cifrario che hanno mostrato come la sua struttura resiste bene sia alla crittanalisi differenziale che lineare. Solo un difetto nel gestore della chiave \u00e8 stato scoperto, difetto che pu\u00f2 portare all'esistenza di chiavi equivalenti: non \u00e8 nota, per\u00f2, la portata di questa vulnerabilit\u00e0."}
{"id": "2077912", "revid": "174925", "url": "https://it.wikipedia.org/wiki?curid=2077912", "title": "Epistates", "text": ""}
{"id": "2077915", "revid": "1226", "url": "https://it.wikipedia.org/wiki?curid=2077915", "title": "Syndication (radiotelevisiva)", "text": ""}
{"id": "2077917", "revid": "767487", "url": "https://it.wikipedia.org/wiki?curid=2077917", "title": "Kenan Do\u011fulu", "text": "Ha rappresentato la Turchia all'Eurovision Song Contest 2007 di Helsinki dove \u00e8 giunto quarto con 163 punti.\nGiovinezza.\nAll'et\u00e0 di cinque anni ha frequentato la classe di pianoforte della Scuola di Musica con il pi\u00f9 alto voto. Dopo sei anni di pianoforte ha iniziato la classe di flauto con Erkan Alpay, suo insegnante, e continuato con la chitarra classica con Erdem S\u00f6kmen. Nel frattempo ha contonuato la sua educazione con scuola di recitazione e strumenti ritmici. In seguito ha completato gli studi al K\u00fclt\u00fcr Koleji e ottenuto il certificato di comunicazione all'Hesser College.\nCrescita.\nIl suo primo album, \"Yapar\u0131m Bilirsin\", \u00e8 stato pubblicato nell'agosto 1993. Nello stesso anno tenne 93 concerti, un numero considerevole per la Turchia. Il secondo album \"S\u0131ms\u0131k\u0131 S\u0131k\u0131 S\u0131k\u0131\" venne prodotto nel dicembre 1994 e ottenne un maggior successo con 175 esecuzioni dal vivo nello stesso anno. L'album \"Kenan Do\u011fulu 3\" venne prodotto nell'agosto 1996.\nLa \"Marcia decennale\", un simbolo della Turchia, venne arrangiata e presentata da Kenan Do\u011fulu il 29 ottobre 1997, il Giorno della Repubblica. Il maxi singolo \"Kenan Do\u011fulu 3.5\" includeva l'arrangiamento.\nNel 1999, ispirato dalla grande attenzione del popolo turco, l'artista produsse un nuovo album con l'arrangiamento della \"Marcia della giovent\u00f9\" in memoria di Atat\u00fcrk, il fondatore della Repubblica di Turchia. Nello stesso anno venne prodotto anche l'album \"Ben Senin Her\u015feyinim\". Dopo un silenzio di due anni, ritorn\u00f2 con l'album \"Ex A\u015fk\u0131m\" e nel 2003 con l'album \"Demedi Deme\".\nNell'estate 2006, Do\u011fulu produsse l'album \"Festival\", contenente il singolo \"\u00c7akk\u0131d\u0131\" in collaborazione con Sezen Aksu.\nHa rappresentato la Turchia all'Eurofestival 2007 con \"Shake It Up \u015eekerim\" arrivando quarto con 163 punti."}
{"id": "2077918", "revid": "287204", "url": "https://it.wikipedia.org/wiki?curid=2077918", "title": "Murliganj", "text": "Murliganj \u00e8 una citt\u00e0 dell'India di 22.921 abitanti, situata nel distretto di Madhepura, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 53' 60 N e 86\u00b0 58' 60 E e ha un'altitudine di 51 .\nSociet\u00e0.\nEvoluzione demografica.\nAl censimento del 2001 la popolazione di Murliganj assommava a 22.921 persone, delle quali 12.176 maschi e 10.745 femmine. I bambini di et\u00e0 inferiore o uguale ai sei anni assommavano a 4.247, dei quali 2.162 maschi e 2.085 femmine. Infine, coloro che erano in grado di saper almeno leggere e scrivere erano 10.417, dei quali 6.485 maschi e 3.932 femmine."}
{"id": "2077922", "revid": "20178588", "url": "https://it.wikipedia.org/wiki?curid=2077922", "title": "Nerchia", "text": ""}
{"id": "2077923", "revid": "767487", "url": "https://it.wikipedia.org/wiki?curid=2077923", "title": "Mad City - Assalto alla notizia", "text": "Mad City - Assalto alla notizia (\"Mad City\") \u00e8 un film del 1997 diretto da Costa-Gavras.\nIl film, con protagonisti John Travolta e Dustin Hoffman, \u00e8 una critica al sensazionalismo dei media statunitensi.\nTrama.\nSam Baily, dopo aver perso il lavoro di custode nel museo cittadino, perde la testa e decide di andare a protestare dalla direttrice armato di un fucile. Accidentalmente gli parte un colpo che ferisce il suo collega Cliff e Baily, preso dal panico, decide di prendere in ostaggio la direttrice del museo insieme a una classe di bambini. A loro si unisce Max Brackett, un giornalista che vuole sfruttare il caso umano di Baily per ritornare al successo.\nA poco a poco tra i due si stabilisce un rapporto di solidariet\u00e0; mentre il giornalista utilizza la sua capacit\u00e0 di sfruttare i mezzi di informazione per cambiare l'opinione del pubblico nei confronti del sequestratore, sulla vicenda convergono gli interessi di tutte le reti televisive facendo in breve precipitare la situazione.\nProduzione.\nIl film \u00e8 stato prodotto dalla Warner Bros. e dalla Arnold Kopelson Productions, con il supporto della Punch Productions. Il catering \u00e8 stato organizzato dalla Tomkats Catering. Le scene sono state girate dal 26 agosto 1996 al 25 novembre dello stesso anno a San Jose e Los Angeles (California), e New York City (New York).\nPromozione.\nTagline.\nLe tagline per il film sono le seguenti:\nDistribuzione.\nIl film \u00e8 stato distribuito in Svezia il 10 ottobre 1997; negli Stati Uniti il 7 novembre; in Francia il 4 febbraio 1998; in Italia il 6 febbraio; in Argentina e in Germania il 19 febbraio; in Finlandia e in Norvegia il 20 febbraio; in Kuwait il 5 aprile; a Taiwan il 10 aprile; a Singapore il 16 aprile; in Spagna il 30 aprile; in Giappone il 9 maggio; in Danimarca, Estonia, e Islanda il 29 maggio; in Ungheria l'11 giugno; in Polonia il 19 giugno; in Slovacchia il 2 luglio; nel Regno Unito il 10 luglio; in Turchia il 24 luglio; in Brasile il 31 luglio; in Slovenia il 13 agosto; nei Paesi Bassi il 25 agosto; in Irlanda il 4 settembre; in Australia il 15 settembre; in Grecia il 9 ottobre, e in Portogallo il 18 dicembre.\nDivieti.\nIl film \u00e8 stato vietato ai minori di 11 anni in Norvegia; ai minori di 12 in Finlandia, Germania, Islanda, e Paesi Bassi; 13 in Argentina, 15 in Danimarca, Corea del Sud, e Regno Unito. A Singapore il film \u00e8 stato valutato \"PG\" (parents cautioned suggested), ovvero adatto a bambini di et\u00e0 da 10 anni in su per la visione non accompagnata, mentre i bambini minori di 10 anni richiedono l'accompagnamento dei genitori o tutori. Negli Stati Uniti invece la Motion Picture Association of America ha classificato il film \"PG-13\"(parents strongly cautioned), ovvero vietato ai minori di 13 anni non accompagnati dai genitori.\nAccoglienza.\nIncassi.\nNel week-end di apertura in patria ha incassato $ 4.649.742 ottenendo poi un incasso totale di $ 10.556.196, che considerando i costi di realizzazione pari a $ 50.000.000 lo resero uno dei flop pi\u00f9 grandi della carriera di Hoffman.\nCritica.\nLa critica \u00e8 stata generalmente positiva: su IMDb il film ottiene un punteggio di 6.3/10; su MYmovies 2.97/5,; su Metacritic il Metascore ammonta a 42, mentre il voto degli utenti \u00e8 di 8.2/10.; su AllMovie il voto del sito \u00e8 di 2 stelle su 5, mentre quello degli utenti \u00e8 di 3 su 5."}
{"id": "2077924", "revid": "1343317", "url": "https://it.wikipedia.org/wiki?curid=2077924", "title": "Arancia di Ribera", "text": "L'arancia di Ribera D.O.P. appartiene al gruppo delle arance bionde ombelicate e gode della Denominazione di origine protetta (D.O.P.), riconoscimento pubblicato con il Regolamento dell'Unione europea n\u00b095/2011 nella Gazzetta ufficiale dell'Unione europea del 4 febbraio 2011, ai sensi del regolamento (CE) n.510/2006.\n\u00c8 l'unica arancia in Europa ad aver ottenuto il marchio D.O.P.\nStoria.\nCon Decreto del Ministero delle politiche agricole alimentari e forestali Paolo De Castro dell'11 gennaio 2008 (Governo Prodi II) fu ottenuta la protezione transitoria nazionale della denominazione, per la quale fu inviata istanza alla Commissione europea per la registrazione come Denominazione di origine protetta.\nCon la pubblicazione sulla Gazzetta ufficiale dell'Unione europea del 26 maggio 2010 l'Arancia di Ribera ottiene il riconoscimento europeo della Denominazione di origine protetta (D.O.P.), ai sensi del regolamento (CE) n.510/2006.\nCon il Regolamento dell'Unione europea n\u00b095/2011 del 3 febbraio 2011, pubblicato sulla Gazzetta ufficiale dell'Unione europea del 4 febbraio 2011, si conclude l'iter del riconoscimento, ai sensi del regolamento (CE) n.510/2006, della protezione della denominazione origine protetta all'Arancia di Ribera.\nCaratteristiche.\nL'arancia di Ribera presenta le seguenti caratteristiche:\nVariet\u00e0.\nLa denominazione D.O.P. \u00e8 riservata alle produzioni derivanti dalle seguenti variet\u00e0:\nZona di produzione.\nLa zona di produzione dell'Arancia di Ribera comprende il territorio idoneo per la coltivazione dell'Arancia ed \u00e8 cos\u00ec individuato:\nConsorzio di tutela.\nL'Arancia di Ribera D.O.P. \u00e8 tutelata dal Consorzio di Tutela della \"Arancia Ribera di Sicilia\" il quale si prefigge di garantire e contraddistinguere il prodotto \u201cArancia di Ribera\u201d, le sue caratteristiche, la sua provenienza, anche attraverso iniziative promozionali finalizzate ad incentivare la commercializzazione ed il consumo nei mercati nazionali ed esteri, nonch\u00e9 la promozione di forme associative che assicurino una pi\u00f9 razionale ed efficiente gestione della commercializzazione."}
{"id": "2077930", "revid": "125262180", "url": "https://it.wikipedia.org/wiki?curid=2077930", "title": "'Ndrina Torcasio", "text": "La 'ndrina Torcasio \u00e8 una cosca malavitosa o 'ndrina della 'ndrangheta calabrese di Lamezia Terme alleata dei Gualtieri e dei Cerra e dei Giorgi-Pizzata di San Luca, operanti a Capizzaglie di Nicastro.\nStoria.\nAnni 2000 - Faida di Lamezia Terme.\nNel 2000 scoppia una faida (faida di Lamezia Terme) che si trascina ancora oggi tra i Torcasio-Gualtieri-Cerra e gli Iannazzo-Giamp\u00e0.\nLa faida ha prodotto decine di omicidi e vari tentati omicidi e la vittoria dello schieramento degli Iannazzo.\nNel 2015 con l'operazione Andromeda viene fatta luce sulla pace tra gli Iannazzo-Giamp\u00e0 ed i Torcasio-Gualtieri avvenuta anche grazie alla mediazione di clan del reggino.\nOggi.\nIl 18 ottobre 2020 muore detenuto nel carcere di Parma al regime di 41/bis \"Nino Cerra\" (1948) condannato nei processo \"Chimera\" e \"Dioniso\" rispettivamente a 13 anni e a 14 anni di carcere."}
{"id": "2077931", "revid": "287204", "url": "https://it.wikipedia.org/wiki?curid=2077931", "title": "Kenan Dogulu", "text": ""}
{"id": "2077932", "revid": "110157", "url": "https://it.wikipedia.org/wiki?curid=2077932", "title": "RC2", "text": "In crittografia l'RC2 \u00e8 un cifrario a blocchi progettato da Ronald Rivest nel 1987 (la sigla \"RC\" sta per \"Ron's Code\" o \"Rivest Cipher\").\nStoria.\nLo sviluppo dell'RC2 fu voluto dalla Lotus Software la quale era alla ricerca di un cifrario da esportato al di fuori degli USA come algoritmo crittografico integrato nel suo Lotus Notes. A causa della ferrea regolamentazione in materia di esportazione della crittografia al di fuori del Paese che vigeva negli USA in quel periodo (e che \u00e8 durata fino al 1996), Louts dovette presentare il cifrario alla NSA per il suo esame. L'NSA ricevette l'RC2 e sugger\u00ec alcune modifiche, tra cui la limitazione della lunghezza della chiave a 40 bit il massimo consentito dalla legge per l'esportazione di primitive crittografiche. Le modifiche furono apportate da Rivest molto velocemente, dato che l'algoritmo supportava gi\u00e0 nativamente chiavi di lunghezza variabile, e l'RC2 fu cos\u00ec approvato nel 1989.\nInizialmente i dettagli dell'algoritmo, di propriet\u00e0 di RSA Security, la societ\u00e0 per cui lavorava Rivest, furono tenuti segreti; ma il 29 gennaio 1996 fu pubblicato da un utente anonimo sul forum \"sci.crypt\" di Usenet il codice sorgente di un algoritmo crittografico i cui risultati erano identici a quelli ottenuti dall'RC2 originale (una simile scoperta era gi\u00e0 stata effettuata nel 1994 quando ad essere pubblicato sullo stesso forum fu il codice sorgente dell'RC4, anch'esso tenuto segreto fino ad allora): non \u00e8 chiaro se chi pubblic\u00f2 il codice sorgente ebbe accesso alle specifiche dell'algoritmo oppure lo ottenne mediante ingegneria inversa.\nStruttura.\nL'RC2 lavora su blocchi dati di 64 bit con una chiave di lunghezza variabile da 8 a 1204 bit. La funzione di Feistel opera sui dati con 18 passaggi: 16 sono di un tipo definito \"MIXING\" (\"mescolamento\"), che consistono di 4 applicazioni di una funzione di trasformazione denominata \"MIX\" (mostrata nel diagramma in figura), e 2 di un altro tipo definito \"MASHING\" (\"mescolamento\").\nSicurezza.\nL'RC2 \u00e8 vulnerabile ad un attacco correlato alla chiave attuato con 234 testi in chiaro scelti."}
{"id": "2077933", "revid": "6923", "url": "https://it.wikipedia.org/wiki?curid=2077933", "title": "Jarmo", "text": "Jarmo (\"Qal'at Jarmo\") \u00e8 un sito archeologico neolitico situato presso la citt\u00e0 di As Sulaymaniyah e ad est della citt\u00e0 di Kirkuk nel Kurdistan iracheno, ai piedi dei monti Zagros e ad un'altitudine di circa 800 m s.l.m. Dagli scavi risulta una delle comunit\u00e0 agricole pi\u00f9 antiche del mondo (risalendo fino al 7090 a.C.) e sostanzialmente contemporanea ad altri importanti siti neolitici come Gerico e \u00c7atalh\u00f6y\u00fck. Il sito ha un'estensione di circa 3-4 ettari.\nScoperta del sito e campagne di scavo.\nIl sito venne scoperto nel 1940 dalla Direzione delle Antichit\u00e0 dell'Iraq e successivamente venne scavato dal famoso archeologo Robert Braidwood, dell'Istituto Orientale dell'Universit\u00e0 di Chicago, che era alla ricerca di fonti materiali che attestassero le origini della rivoluzione neolitica. Braidwood scav\u00f2 il sito nell'ambito del vasto progetto di ricognizione archeologica \"Iraq-Jarmo\" per tre stagioni; nel 1948, nel 1950-51 e nel 1954-55. Una quarta campagna, prevista per il biennio 1958-59, non pot\u00e9 essere effettuata a causa dello scoppio della Rivoluzione del 14 luglio in Iraq.\nNella campagna del 1954-55, Braidwood utilizz\u00f2 per la prima volta un approccio multidisciplinare nel tentativo di perfezionare i metodi di ricerca e di chiarire l'origine della domesticazione di piante e animali. Tra i membri del suo team, infatti, c'erano un geologo, Herbert Wright, un paleobotanico, Hans Helbaek, un esperto di ceramica e datazione al radiocarbonio, Frederic Mason e Charles Reed, zoologo oltre a diversi archeologi. Successivamente il metodo interdisciplinare sar\u00e0 utilizzato in tutti gli studi archeologici di una certa importanza. Nel 2012, un team della University College di Londra ha intrapreso nuovi scavi nel sito.\nIl villaggio.\nGli scavi hanno portato alla luce un villaggio con un'area complessiva tra i 12.000 e i 16.000m\u00b2. Il livello pi\u00f9 antico \u00e8 stato datato tramite radiocarbonio al 7090 a.C. mentre quello pi\u00f9 recente risale al 4950 a.C. L'intero sito consiste di dodici livelli. Jarmo sembra comprendere due differenti insediamenti neolitici contemporanei alla cultura di Gerico o alla fase neolitica di Shanidar. L'insediamento posto pi\u00f9 in alto dovrebbe risalire a un periodo tra il 6200 e il 5800 a.C. ed \u00e8 composto da venticinque case di mattoni seccati al sole, con tetti di fango e semplici fondamenta in pietra scavate nel terreno. Le abitazioni riportano segni di frequenti riparazioni o ricostruzioni, il villaggio accoglieva in tutto circa 150 individui e tutto dimostra che fosse stabilmente occupato. Nelle fasi pi\u00f9 antiche sono stati rinvenuti molti oggetti in pietra, selce e ossidiana. Proprio l'uso di questo materiale, estratto a circa 200 chilometri di distanza nei pressi del lago di Van, cos\u00ec come la presenza di conchiglie ornamentali dal Golfo Persico, suggeriscono che gli abitanti possedessero gi\u00e0 una qualche forma di commercio organizzato. Nei livelli pi\u00f9 antichi sono state anche rinvenute ceste impermeabilizzate con pece, materiale di cui la zona era ricca.\nAgricoltura e allevamento.\nL'attivit\u00e0 agricola \u00e8 attestata dalla presenza di falci di pietra, coltelli, ciotole e altri oggetti atti alla raccolta, la preparazione e la conservazione dei cibi; a questi s'aggiungono recipienti realizzati in marmo e decorati. Nei livelli successivi sono stati ritrovati anche strumenti in osso, in particolare punte per forare e cucchiai. Gli abitanti del villaggio di Jarmo coltivavano farro, una specie primitiva di orzo e lenticchie. La loro dieta, e quella dei loro animali, comprendeva anche piante selvatiche come piselli, ghiande, semi di carruba, pistacchi e grano selvatico. Sono stati rinvenuti anche abbondanti gusci di lumache. Le prove dimostrano che capre, pecore e cani erano gi\u00e0 stati addomesticati. Nei livelli pi\u00f9 recenti si \u00e8 notato anche un addomesticamento dei suini assieme ai primi esemplari di manufatti in ceramica.\nCeramica e religione.\nJarmo \u00e8 uno dei pi\u00f9 antichi siti in cui siano stati rinvenuti manufatti in ceramica, risalenti al settimo millennio a.C. Gli oggetti sono realizzati a mano, di concezione molto semplice e molto spessi. Sono state rinvenute figure di creta, zoomorfe o antropomorfe, tra cui figure di donne in gravidanza che si pensa possano essere dee della fertilit\u00e0, simili alla Dea Madre di successive culture neolitiche nella stessa regione."}
{"id": "2077935", "revid": "155613", "url": "https://it.wikipedia.org/wiki?curid=2077935", "title": "Stazione di Quercianella", "text": ""}
{"id": "2077945", "revid": "438678", "url": "https://it.wikipedia.org/wiki?curid=2077945", "title": "Attacco meet-in-the-middle", "text": "L'attacco meet-in-the-middle (da non confondere con man in the middle) \u00e8 un attacco crittografico che, come l'attacco del compleanno, fa uso di un compromesso costo-prestazioni. Mentre l'attacco del compleanno tenta di trovare due valori nel dominio di una funzione che si mappino sullo stesso valore nel suo codominio, l'attacco meet-in-the-middle tenta di trovare un valore in ognuno degli intervalli e domini della composizione di due funzioni tali che la mappatura di uno attraverso la prima funzione sia la stessa dell'immagine inversa dell'altra attraverso la seconda funzione - trovandosi letteralmente nel mezzo della funzione composta.\nDescrizione.\nEsso \u00e8 stato sviluppato dapprima come attacco ad una tentata espansione della cifratura a blocchi di Diffie ed Hellman nel 1977. Tentando di migliorare la sicurezza della cifratura a blocchi, si pu\u00f2 avere l'idea di usare semplicemente due chiavi crittografiche indipendenti per cifrare i dati due volte. Ingenuamente si pu\u00f2 pensare che ci\u00f2 eleverebbe al quadrato la sicurezza dello schema a doppia cifratura. Certamente, una ricerca esaustiva di tutte le possibili combinazioni delle chiavi comporterebbe formula_1 tentativi se ogni chiave fosse lunga \"n\" bit, confrontata con i formula_2 tentativi richiesti per la singola chiave.\nDiffie ed Hellman, comunque, individuarono un compromesso tempo-memoria che potesse penetrare lo schema in un tempo solo doppio di quello necessario a penetrare lo schema a singola cifratura. L'attacco lavora crittando da un lato e decrittando dall'altro lato, incontrandosi cos\u00ec appunto \"nel mezzo\".\nAssumendo che l'attaccante conosca una serie di testi in chiaro \"P\" e testi cifrati \"C\", abbiamo:\ndove \"E\" \u00e8 la funzione di cifratura e \"K\"1 e \"K\"2 sono le due chiavi.\nL'attaccante pu\u00f2 dunque calcolare \"EK\"(\"P\") per tutte le possibili chiavi \"K\" e memorizzare i risultati in memoria. In un secondo tempo pu\u00f2 decifrare i testi cifrati calcolando \"DK\"(\"C\") per ogni chiave \"K\". Qualsiasi corrispondenza tra questi due insiemi di risultati possono verosimilmente rivelare le chiavi corrette (per accelerare la comparazione, l'insieme \"EK\"(\"P\") \u00e8 memorizzato come tabella cos\u00ec che ogni elemento di \"DK\"(\"C\") pu\u00f2 essere confrontato con i valori nella suddetta tabella per trovare le chiavi candidate).\nNon appena le corrispondenze sono trovate, possono essere verificate con un secondo insieme di test di testi in chiaro e testi cifrati. Se la dimensione della chiave \u00e8 \"n\", questo attacco usa solo formula_4 cifrature (e dimensione formula_5), a confronto con un attacco semplice, che necessita di formula_1 cifrature (ma solo di dimensione formula_7)."}
{"id": "2077948", "revid": "119744434", "url": "https://it.wikipedia.org/wiki?curid=2077948", "title": "Municipalit\u00e0 distrettuali del Sudafrica", "text": "Le municipalit\u00e0 distrettuali del Sudafrica, o municipalit\u00e0 di categoria C, sono la suddivisione amministrativa che svolge alcune delle funzioni del governo locale di un distretto. La municipalit\u00e0 distrettuale, a sua volta, comprende diverse municipalit\u00e0 locali, con le quali suddivide le funzioni di governo locale.\nLa Costituzione, sezione 155.1.a, definisce le municipalit\u00e0 di \"categoria C\". Nel \"Municipal Structures Act\" si definisce che sono municipalit\u00e0 distrettuali quelle aree che non hanno i requisiti per essere classificate come municipalit\u00e0 metropolitane. Le municipalit\u00e0 distrettuali hanno un codice costituito delle lettere \"DC\" seguite da un numero da 1 a 48: il codice \"DC\" trae origine dal fatto che inizialmente le municipalit\u00e0 distrettuali erano chiamate \"Consigli distrettuali\" (\"District Councils\").\nAree di competenza distrettuale.\nSono definite \"District Management Areas\" quelle aree del Paese, prive dei requisiti per essere qualificate come municipalit\u00e0 locali in ragione del numero ridotto di abitanti, nelle quali tutti i servizi amministrativi sono espletati direttamente dalle municipalit\u00e0 distrettuali: ne \u00e8 un esempio il Kruger National Park."}
{"id": "2077949", "revid": "767487", "url": "https://it.wikipedia.org/wiki?curid=2077949", "title": "Take Me to Your Leader (Hawkwind)", "text": "Take Me to Your Leader \u00e8 il ventiquattresimo album in studio della space rock band Hawkwind, pubblicato nel 2005."}
{"id": "2077956", "revid": "47767", "url": "https://it.wikipedia.org/wiki?curid=2077956", "title": "Giacinta (nome)", "text": ""}
{"id": "2077957", "revid": "42179", "url": "https://it.wikipedia.org/wiki?curid=2077957", "title": "Duomo di Riga", "text": ""}
{"id": "2077959", "revid": "767487", "url": "https://it.wikipedia.org/wiki?curid=2077959", "title": "Take Me to Your Future", "text": "Take Me to Your Future \u00e8 il venticinquesimo album in studio della space rock band Hawkwind, registrato nel 2005 e pubblicato l'anno successivo. L'album si presenta come un dual disc, con una parte audio ed una video."}
{"id": "2077960", "revid": "125723336", "url": "https://it.wikipedia.org/wiki?curid=2077960", "title": "Allied Military Government of Occupied Territories", "text": "Il Governo militare alleato dei territori occupati (in inglese: \"Allied Military Government of Occupied Territories\", sigla AMGOT), in seguito Governo militare alleato dei territori occupati (in inglese: \"Allied Military Government\", sigla AMG), \u00e8 stato un organo militare deputato all'amministrazione dei territori occupati dagli Alleati durante la seconda guerra mondiale.\nStoria.\nIn considerazione del fatto che non esistevano dei governi legittimi nei paesi precedentemente occupati dall'Asse e che bisognava in qualche maniera amministrare questi territori, gli Alleati crearono a questo scopo lAMGOT, una divisione degli Stati Maggiori alleati. In alcuni casi gli ufficiali militari statunitensi ricevettero una formazione riguardo all'amministrazione civile presso le universit\u00e0 della Virginia e di Yale.\nUna volta che le forze alleate avevano occupato un territorio liberato, questi ufficiali avevano il compito di assicurare il funzionamento di tutti gli aspetti dell'amministrazione pubblica, dai trasporti alla giustizia alla circolazione della moneta (a questo scopo fu emesso del denaro destinato alla circolazione solo nei paesi occupati, come le Am-lire italiane). L'AMGOT fu istituito ad Algeri nel marzo 1943 e ufficializzato nel maggio, alle dirette dipendenze del Comando alleato del Mediterraneo.\nCon l'occupazione della Sicilia nel luglio 1943, l'Italia fu il primo paese a sperimentare il governo dell'AMGOT; in seguito l'amministrazione fu estesa ad altri paesi, quali Germania, Austria, Giappone, Norvegia, Paesi Bassi, Lussemburgo, Belgio, Danimarca e Francia. Negli ultimi due paesi tuttavia apparvero ben presto delle difficolt\u00e0, a tal punto che in Francia l'AMGOT non ebbe il tempo di entrare in funzione.\nI territori occupati.\nAustria.\nAlla fine della seconda guerra mondiale l'Austria e Vienna furono divise in quattro zone di occupazione, seguendo i termini della conferenza di Potsdam. Le potenze occupanti erano Unione Sovietica, Stati Uniti, Regno Unito e Francia. Con il consenso delle forze sovietiche, fu istituito un governo provvisorio a Vienna il 29 aprile e la prima legislatura del dopoguerra ebbe luogo il 25 novembre 1945. Dal 1945 l'amministrazione dell'Austria fu affidata a un AMGOT, che ha operato fino alla nascita della Seconda Repubblica Austriaca nel 1955.\nFrancia.\nEra previsto che l'AMGOT governasse la Francia dopo la sua liberazione per un anno con un effettivo di 1.500 uomini, ma il generale Charles de Gaulle, che aveva creato a Londra il Comit\u00e9 fran\u00e7ais de la Lib\u00e9ration nationale (CFLN) e poi in Francia il Governo provvisorio della Repubblica francese (GPRF), si oppose vigorosamente al piano degli Alleati, anche grazie al discorso di Bayeux.\nDichiar\u00f2 inoltre che le banconote, chiamate comunemente \"billet drapeau\" (banconote bandiera), messe in circolazione nella Francia settentrionale dall'esercito statunitense subito dopo lo sbarco in Normandia, non erano nient'altro che moneta falsa, essendo solo delle banconote verdi con l'etichetta dei franchi francesi. Franklin Delano Roosevelt fin\u00ec con l'ammettere la legittimit\u00e0 del GPRF il 23 ottobre 1944, dopo il discorso di de Gaulle dal balcone del municipio parigino il 25 agosto, e quindi l'AMGOT non oper\u00f2 mai sul territorio francese.\nGermania.\nLa Germania e Berlino, dopo la sconfitta nella seconda guerra mondiale, furono divise in quattro zone di occupazione, seguendo i termini della conferenza di Potsdam. Le potenze occupanti erano Unione Sovietica, Stati Uniti, Regno Unito e Francia.\nItalia.\nL'AMGOT dipendeva in Italia dal quartier generale alleato del Mediterraneo, al cui comando vi era il generale britannico Harold Alexander, che nella sua veste di comandante supremo dell'armata era anche governatore militare delle zone occupate. L'AMGOT lascia in funzione l'apparato amministrativo italiano, tuttavia sotto il controllo dell'amministrazione militare alleata. La gestione avveniva attraverso un Quartier generale (\"Headquarters\"), i locali ufficiali degli affari civili (\"Civil Affairs Officiers\") in collaborazione con la polizia civile (\"Civil Police Officiers\") e quella militare (\"Military Police\"), e le unit\u00e0 combattenti del luogo. La scelta dei prefetti era affidata alla decisione del governo alleato. \nIl generale Eisenhower si insedi\u00f2 quale formale governatore militare della Sicilia e annunci\u00f2 la sospensione dei poteri del Regno d'Italia sull'isola. La Sicilia fu quindi il primo territorio amministrato dall'AMGOT, dalla resa di Palermo del 22 luglio 1943; Al vertice dell'AMGOT, fin dal marzo 1943, vi era il maggior generale inglese Francis Rennell Rodd, da cui dipendevano il commodoro Howard Hartwell James Benson e il colonnello americano Charles Poletti, che guidava \"l'Ufficio Affari Civili\" dell'AMGOT, in seguito sostituito dal colonnello Chapman.\nAlla firma dell'armistizio lungo del 29 settembre 1943 l'AMGOT si occupava dell'amministrazione di tutto il territorio italiano in mano alleata, eccetto le province di Lecce, Brindisi, Bari e Taranto, dove il 9 settembre si era rifugiato il re, e la Sardegna, assegnata dagli Alleati il 19 settembre 1943 al cosiddetto Regno del Sud.\nCon la restituzione dei territori al governo Badoglio, avvenuta l'11 febbraio 1944, la sua competenza si restrinse a Napoli, alle zone nelle vicinanze del fronte e a quelle di particolare interesse militare. Continu\u00f2 ad operare come \"Governo Militare Alleato\" (\"Allied Military Government\") nei territori italiani liberati dai tedeschi fino alla fine della guerra. Con l'avanzare delle truppe alleate, in numerose citt\u00e0 dell'Italia liberata (soprattutto nel centro-nord) l'AMG dovette rapportarsi con la sempre pi\u00f9 strutturata presenza politica e amministrativa dei rappresentanti locali del CLN.\nUna delle conseguenze dell'amministrazione alleata in Italia fu l'emissione massiccia delle cosiddette Am-lire che causarono una perdita di valore della lira a vantaggio di dollaro e sterlina. L'AMG continu\u00f2 a operare in Italia fino al 31 dicembre 1945. \nUn caso a s\u00e9 fu quello della \"Zona A\" del Territorio Libero di Trieste: qui, dopo che il 9 giugno 1945 le forze anglo-americane subentrarono agli jugoslavi, fu stabilito il 12 giugno 1945 un AMG che dur\u00f2 fino al passaggio della Zona all'amministrazione italiana, avvenuto il 26 ottobre 1954.\nCaratteristiche.\nQuesto organo rimaneva in carica, in maniera da assicurare il funzionamento dell'amministrazione pubblica, fino al momento in cui nel paese occupato si ristabiliva un governo legittimo eletto dal popolo.\nLe sue competenze vertevano su: \u00abgarantire la sicurezza delle retrovie; evitare che le truppe combattenti fossero coinvolte in problemi amministrativi e di polizia; assicurare legge e ordine tra la popolazione civile; ristabilire tra la popolazione condizioni di vita accettabili. Il controllo delle funzioni amministrative era affidato (secondo lo schema originario) a sei divisioni speciali (\"legal\", \"financial\", \"civilian supply\", \"public health\", \"public safety\" ed \"enemy property\"). A esse se ne sarebbero in seguito aggiunte altre quattro: \"security\", \"monuments\", \"fine arts and archives\", \"public relations and education\". La \"civil supply\" venne a sua volta articolata in quattro subdivisioni: \"agriculture\", \"economic and supply\", \"trasportation and public utilities\". A queste se ne aggiunse una quinta: \"labor\", tutt'altro che marginale\u00bb.\nQuesto tipo di amministrazione militare fu imposta con successo in alcuni paesi, mentre in altri venne ritenuta illegittima, e rapidamente rimpiazzata da un governo nazionale provvisorio di transizione.\nNella letteratura.\nUna campana per Adano \u00e8 un romanzo del 1944 di John Hersey, che \u00e8 incentrato sull'amministrazione da parte dell'AMGOT della cittadina italiana (di fantasia) di Adano. Il personaggio principale del romanzo \u00e8 realmente esistito, cos\u00ec come la gran parte delle situazioni raccontate da Hersey sono realmente accadute nella cittadina siciliana di Licata, dove il giornalista americano sbarc\u00f2 al seguito delle truppe americane e alle cui vicissitudini si ispir\u00f2 per scrivere il suo romanzo."}
{"id": "2077963", "revid": "767487", "url": "https://it.wikipedia.org/wiki?curid=2077963", "title": "Knights of Space", "text": "Knights of Space \u00e8 l'undicesimo album live della space rock band Hawkwind, registrato nel 2007 e pubblicato l'anno successivo."}
{"id": "2077968", "revid": "1573940", "url": "https://it.wikipedia.org/wiki?curid=2077968", "title": "Attagis gayi", "text": "Il tinocoride pettorossiccio (Attagis gayi ) \u00e8 un uccello della famiglia Thinocoridae dell'ordine Charadriiformes.\nSistematica.\n\"Attagis gayi\" ha tre sottospecie:\nDistribuzione e habitat.\nQuesto uccello vive in Sud America; in particolare la sottospecie \"A. g. gayi\" vive in Cile e Patagonia, \"A. g. latreilli\" in Ecuador e \"A. g. simonsi\" in Per\u00f9, Cile e Argentina nordoccidentale."}
{"id": "2077978", "revid": "109339918", "url": "https://it.wikipedia.org/wiki?curid=2077978", "title": "Attagis malouinus", "text": "Il tinocoride ventrebianco (Attagis malouinus, Boddaert 1783) \u00e8 un uccello della famiglia dei Thinocoridae dell'ordine dei Charadriiformes.\nSistematica.\n\"Attagis malouinus\" ha due sottospecie:\nDistribuzione e habitat.\nQuesto uccello vive nella parte meridionale del Cile e dell'Argentina, mentre \u00e8 di passo sulle Isole Falkland."}
{"id": "2077981", "revid": "553803", "url": "https://it.wikipedia.org/wiki?curid=2077981", "title": "Tennis Masters Cup 2007", "text": "La Tennis Masters Cup 2007 \u00e8 un torneo di tennis indoor che si \u00e8 disputato a Shanghai, Cina, dall'11 al 18 novembre 2007 sui campi sintetici indoor della Qizhong Forest Sports City Arena.\nSi tratta della 38\u00aa edizione per quanto riguarda il torneo di singolare e della 33\u00aa per quanto riguarda quello di doppio.\nCampioni.\nSingolare.\n Roger Federer ha battuto in finale David Ferrer 6\u20132, 6\u20133, 6\u20132\nDoppio.\n Mark Knowles / Daniel Nestor hanno battuto in finale Simon Aspelin / Julian Knowle 6\u20132, 6\u20133"}
{"id": "2077984", "revid": "1226", "url": "https://it.wikipedia.org/wiki?curid=2077984", "title": "Uomini lucertola", "text": ""}
{"id": "2077989", "revid": "76034", "url": "https://it.wikipedia.org/wiki?curid=2077989", "title": "Seriazione", "text": ""}
{"id": "2077990", "revid": "287204", "url": "https://it.wikipedia.org/wiki?curid=2077990", "title": "Giarrettiera", "text": "La giarrettiera \u00e8 un indumento di biancheria intima formato da un laccio o una striscia di stoffa e utilizzato per sostenere le calze. Alte in genere pochi centimetri, le giarrettiere possono essere di cuoio o di tessuto, e decorate con fiocchi o pizzi. \nL'avvento dell'elastico ne ha reso obsoleto l'uso, se non come accessorio di abbigliamento, al di l\u00e0 della sua funzionalit\u00e0.\nTuttavia \u00e8 tuttora in uso in particolari occasioni, nelle quali assume una funzione quasi scaramantica. Nel giorno del matrimonio la sposa dovrebbe indossarne una di merletto bianco, mentre la notte di capodanno \u00e8 uso che l'indumento rosso portafortuna, d'obbligo per le donne, sempre secondo la superstizione, necessiti di essere completato dalla giarrettiera di pizzo rosso.\nIn entrambi i casi la superstizione nasce dalla forma che avevano prima dell'avvento degli elastici, ovvero nastri e merletti chiusi con un fiocco. Sciogliere il fiocco o il gancio era simbolo di entrata in una nuova vita, insieme alla persona amata, o comunque di ingresso in un nuovo anno."}
{"id": "2077992", "revid": "1573940", "url": "https://it.wikipedia.org/wiki?curid=2077992", "title": "Abbazia di Lonlay", "text": "L'abbazia di Lonlay (francese: \"Abbaye de Lonlay\") a Lonlay-l'Abbaye, in Bassa Normandia, Francia, \u00e8 un sito monastico benedettino nel dipartimento dell'Orne e sorge nella valle dell'\u00c9grenne, non distante da Domfront.\nStoria.\nL'abbazia di Lonlay fu fondata tra il 1015 e il 1025 dal conte Guglielmo I da Bell\u00eame, signore di Domfront, nella valle dell'\u00c9grenne. All'inizio ospit\u00f2 la comunit\u00e0 dei monaci benedettini di Saint-Beno\u00eet-sur-Loire (o di Fleury), guidati dal loro abate Gauzlin, figlio naturale di Roberto II detto il Pio e parente di Ugo Capeto. La costruzione del coro, nella sua prima versione, risale al 1025 o al 1026. Nei primi anni del XII secolo ospit\u00f2 il giovane monaco normanno, Walter de Luci, che nel 1139 divent\u00f2 abate dell'abbazia di Battle, in Inghilterra, fondata da Guglielmo il Conquistatore per ricordare la vittoriosa battaglia di Hastings."}
{"id": "2077995", "revid": "1776051", "url": "https://it.wikipedia.org/wiki?curid=2077995", "title": "Thinocorus orbignyianus", "text": "Il tinocoride pettorgrigio (Thinocorus orbignyianus, Geoffroy Saint-Hilaire &amp; Lesson 1831) \u00e8 un uccello della famiglia dei Thinocoridae dell'ordine dei Charadriiformes.\nSistematica.\n\"Thinocorus orbignyianus\" ha due sottospecie:\nDistribuzione e habitat.\nQuesto uccello vive in Cile, Bolivia, Per\u00f9 e Argentina."}
{"id": "2077998", "revid": "1372005", "url": "https://it.wikipedia.org/wiki?curid=2077998", "title": "Horst Feistel", "text": "Vita e lavori.\nHorst Feistel nacque a Berlino nel 1915 ma emigr\u00f2 negli Stati Uniti nel 1934. Durante la Seconda guerra mondiale, per le sue origini tedesche, fu costretto agli arresti domiciliari ma, nonostante questo, ottenne la cittadinanza americana il 13 gennaio 1944. Il giorno seguente ricevette un nulla osta per la sicurezza ed inizi\u00f2 a lavorare nell\"'Air Force Cambridge Research Center\" (AFCRC) su dispositivi di riconoscimento \"Identification Friend or Foe\" (IFF), dove rimase fino al 1950. Fu poi dipendente al \"Lincoln Laboratory\" del Massachusetts Institute of Technology (MIT) e poi della \"Corporazione MITRE\".\nAlla fine approd\u00f2 ad IBM, dove ricevette un premio per i suoi lavori crittografici. Le sue ricerche condotte all'interno del colosso informatico lo portarono allo sviluppo del cifrario Lucifer e del suo successore, il Data Encryption Standard (DES).\nFeistel, uno dei primi ricercatori non governativi a studiare la teoria e la progettazione dei cifrari a blocchi, ha legato il suo nome alla rete di Feistel, una struttura utilizzata per realizzare gli schemi di cifratura a blocchi.\nFeistel ottenne una laurea al MIT ed un master ad Harvard, entrambi in fisica. Spos\u00f2 Leona (Gage) nel 1945, da cui ebbe una figlia di nome Peggy."}
{"id": "2078001", "revid": "1573940", "url": "https://it.wikipedia.org/wiki?curid=2078001", "title": "Thinocorus rumicivorus", "text": "Il tinocoride rumicivoro (Thinocorus rumicivorus, ) \u00e8 un uccello della famiglia dei Thinocoridae dell'ordine dei Charadriiformes.\nSistematica.\n\"Thinocorus rumicivorus\" ha cinque sottospecie:\nDistribuzione e habitat.\nQuesto uccello vive in Cile, Bolivia, Per\u00f9, Ecuador, Uruguay e Argentina. Saltuariamente lo si \u00e8 avvistato anche in Brasile, Antartide e Isole Falkland."}
{"id": "2078003", "revid": "767487", "url": "https://it.wikipedia.org/wiki?curid=2078003", "title": "Egidio Conti", "text": "Biografia.\nFiglio di Antonio Conti e di Maria Moretti, fu maestro elementare, direttore didattico e successivamente segretario comunale ad Acqualagna. Dai due matrimoni ebbe otto figli, tra i quali Antonio Conti (1897-1968).\nFu socio corrispondente della regia Deputazione di storia patria per le Marche e fervente sostenitore del medico cagliese Angelo Celli, eletto nelle liste radicali alla Camera dei deputati dalla XVIII alla XXIII legislatura.\nOpere.\nEgidio Conti fu ricercatore delle tradizioni della sua terra, alla quale dedic\u00f2 studi e opere poetiche.\nLa maggior parte di queste opere venne pubblicata per i tipi della tipografia Balloni di Cagli, ma anche su giornali locali quali \"L'Eco di Urbino\", \"Il Catria\", \"L'esposizione marchigiana\".\nAltri scritti di Egidio Conti vennero pubblicati su \"Tribuna Illustrata\", il \"Corriere Metaurense\", il \"Picenum\", il \"Fra Crispino\", \"La Fortuna\", \"L'Annunciatore\", il \"Don Chisciotte\" e \"Le Marche illustrate. Nella storia, nelle lettere, nelle arti\".\nFu autore anche di una \"Grammatica per la II classe elementare\", edita nel 1879.\nVocabolario metaurense.\nIl vocabolario venne redatto da Egidio Conti per concorrere al Concorso per vocabolari dialettali indetto con decreto ministeriale nel 1890. Conti non riusc\u00ec a presentare l'opera completa, tuttavia successivamente ottenne per il suo vocabolario un riconoscimento ministeriale in denaro di lire 500.\nL'intero lavoro usc\u00ec a stampa in fascicoli quindicinali, nel corso di due anni. L'autore rivolgeva la sua opera ai cittadini della provincia metaurense, ma soprattutto ai sindaci, ai direttori, ai soprintendenti scolastici, ai maestri e alle maestre: \"La nostra lingua, per quattro quinti della popolazione \u00e8 il dialetto. Ebbene noi ancora non abbiamo n\u00e9 la grammatica n\u00e9 il vocabolario, siamo a tal riguardo come i selvaggi. Le altre provincie italiane non si trovano in questa deplorevole condizione ed \u00e8 tempo di farsi avanti anche noi, di far conoscere il nostro migliore capitale popolare, di concorrere anche noi con gli altri popoli del pari nel progresso letterario nazionale\".\nL'opera completa venne edita, sempre dalla tipografia Balloni di Cagli, nel 1898."}
{"id": "2078008", "revid": "1573940", "url": "https://it.wikipedia.org/wiki?curid=2078008", "title": "Thinocorus", "text": "Thinocorus \u00e8 un genere di uccelli della famiglia Thinocoridae.\nTassonomia.\n\"Thinocorus\" comprende due specie:"}
{"id": "2078009", "revid": "767487", "url": "https://it.wikipedia.org/wiki?curid=2078009", "title": "Fresh Deadly Rarities", "text": "Fresh Deadly Rarities \u00e8 un bootleg del gruppo statunitense Soundgarden.\nSeppure l'album non sia mai stato pubblicato, la qualit\u00e0 audio \u00e8 paragonabile a quella di un album in studio. Contiene diverse cover riarrangiate in chiave grunge di alcuni classici quali \"Come Together\" dei Beatles, \"Into the Void\" dei Black Sabbath e \"Can You See Me\" di Jimi Hendrix oltre a una versione inedita di \"Like Suicide\" in versione acustica."}
{"id": "2078017", "revid": "93556", "url": "https://it.wikipedia.org/wiki?curid=2078017", "title": "Sterling (software)", "text": "Sterling \u00e8 un programma per la generazione di frattali. Fu sviluppato da Stephen C. Ferguson nel 1999 con il linguaggio di programmazione C per il sistema Microsoft Windows. Inizialmente Sterling era distribuito come freeware ma adesso per ottenerlo dal sito di Ferguson \u00e8 necessario pagare $25. Sterling2 \u00e8 una versione freeware di Sterling che usa altri algoritmi. Fu distribuito nel settembre 2008 da Tad Boniecki. A parte per il nome (vale a dire sterlingwar2 che si legge nel titolo e sul dialogo di About), il programma appare identico allo Sterling originale. Al suo interno la sola differenza sono le 50 formule usate per generare i frattali. I file parametrici creati da Sterling, sebbene disegnino immagini diverse, possono essere usati in Sterling2 e viceversa.\nSterling si basa sull'idea che un modo per produrre frattali interessanti \u00e8 utilizzare filtri e sfumature. In molte immagini, l'interesse principale si trova nei filtri, piuttosto che nei confini del frattale stesso, come invece avviene nei programmi tradizionali. Il frattale in questo caso serve solo come una funzione di inizializzazione per i filtri e gli algoritmi di colorazione. Una caratteristica di Sterling \u00e8 la ricchezza dei rendering.\nSterling possiede una semplice GUI con poche funzioni. Il programma pu\u00f2 salvare i file in formato jpg, bmp oppure in altri sei diversi formati. Sterling permette di disegnare in modalit\u00e0 Julia e alla rovescia, inoltre implementa l'anti-aliasing. Sterling offre 32 rendering diversi e quattro effetti di trasformazione. Ci sono tre controlli indipendenti per cambiare i colori e due modalit\u00e0 di zoom.\nIl pacchetto zip di Sterling2 (436 kb) contiene anche delle brevi istruzioni. Non necessita installazione \u2014 \u00e8 sufficiente porre il file eseguibile e il file .dll nella stessa cartella e far partire l'eseguibile."}
{"id": "2078018", "revid": "15756", "url": "https://it.wikipedia.org/wiki?curid=2078018", "title": "Eureka (California)", "text": "Eureka \u00e8 un comune (\"city\") degli Stati Uniti d'America e capoluogo della contea di Humboldt nello Stato della California. La popolazione era di 27.191 persone al censimento del 2010. La citt\u00e0 si trova lungo l'U.S. Route 101 sulle rive della baia di Humboldt, a nord di San Francisco e a sud dal confine con l'Oregon.\nLa citt\u00e0 si trova nelle vicinanze del Parco nazionale di Redwood, celebre per ospitare sequoie fra le pi\u00f9 alte al mondo (\"Sequoiadendron giganteum\") ed altri ecosistemi protetti che si estendono fra l'altro per 60 km di coste incontaminate.\nAd essa corrisponde la citt\u00e0 immaginaria di Paperopoli di Walt Disney.\nEureka \u00e8 la pi\u00f9 grande citt\u00e0 costiera tra San Francisco e Portland, in Oregon, e la citt\u00e0 pi\u00f9 occidentale di oltre 25.000 residenti nei 48 stati contigui. La vicinanza al mare fa s\u00ec che la citt\u00e0 abbia un clima estremamente marittimo con differenze di temperatura annue molto contenute e stagioni definite principalmente da inverni piovosi ed estati secche, mentre le zone interne vicine sono molto pi\u00f9 calde in estate. \u00c8 il centro regionale per il governo, l'assistenza sanitaria, il commercio e le arti sulla costa settentrionale a nord della Baia di San Francisco. Greater Eureka, uno dei principali porti di pesca commerciale della California, \u00e8 la posizione del pi\u00f9 grande porto di acque profonde tra San Francisco e Coos Bay, un tratto di circa 500 miglia (805 km).\nLa sede della Six Rivers National Forest e del North Coast Redwoods District del California State Parks System si trova a Eureka. Come punto di riferimento per centinaia di segherie che un tempo esistevano nella zona, la citt\u00e0 ha svolto un ruolo di primo piano nello storico commercio di legname della costa occidentale. L'intera citt\u00e0 \u00e8 un punto di riferimento storico dello stato, che ha centinaia di importanti case vittoriane, tra cui la Carson Mansion, riconosciuta a livello nazionale, e la citt\u00e0 ha mantenuto il suo nucleo commerciale originale del XIX secolo come distretto storico della citt\u00e0 vecchia riconosciuto a livello nazionale. Eureka ospita lo zoo pi\u00f9 antico della California, il Sequoia Park Zoo.\nStoria.\nEureka costituisce il punto di riferimento economico e culturale dell'estremo nord californiano. Fondata solo nel 1850 sulla \"Baia di Humboldt\", fu porto e avamposto minerario di certa importanza per le vicine miniere d'oro. Precedentemente la zona era popolata solamente da trib\u00f9 indigene (indiani Wiyot), vittime di un sanguinoso massacro avvenuto nel 1860.\nDeviando la sua crescita economica dall'oro al legname, la citt\u00e0 rimase culturalmente isolata per via della svantaggiosa collocazione geografica, fino al 1914, anno in cui fu collegata tramite una linea ferroviaria al resto della California; successivamente, nel 1922, fu costruita anche una strada di grande comunicazione. In tale periodo la comunit\u00e0 conobbe un notevole incremento demografico.\nProclamandosi come \"The Queen City of Ultimate West\", la citt\u00e0 ha saputo valorizzare con orgoglio il suo isolamento, divenendo cos\u00ec anche meta turistica. Nonostante la seria ferita dovuta all'affievolimento del commercio del legname e della pesca nel dopoguerra, si \u00e8 mantenuta vivace centro economico e culturale. Sempre in ragione della sua posizione geografica al centro di un territorio impervio, scarsamente popolato ed economicamente non pi\u00f9 attraente, \u00e8 sfuggita al massiccio rinnovo urbanistico della seconda met\u00e0 del XX secolo, circostanza che le \u00e8 valsa la conservazione di felici episodi di architettura vittoriana ancora conservati sia fra gli edifici pubblici sia fra le abitazioni.\nNativi americani.\nIl popolo Wiyot viveva a Jaroujiji (Wiyot: \"dove ti siedi e riposi\"), ora conosciuta come Eureka, per migliaia di anni prima dell'arrivo degli europei. Sono le persone pi\u00f9 a sud-ovest la cui lingua ha radici algiche. La loro patria costiera tradizionale variava dal basso fiume Mad attraverso la baia di Humboldt ea sud lungo il bacino inferiore del fiume Eel. I Wiyot sono particolarmente noti per la loro gestione dei vimini e della pesca. Una vasta collezione di intricati cesti dei gruppi indigeni della zona esiste nel Museo storico di Clarke nel centro storico di Eureka.\nA partire dal 2013, Eureka High School ha il pi\u00f9 grande programma di lingua yurok in California.\nFondazione sulla baia di Humboldt.\nPer quasi 300 anni dopo il 1579, l'esplorazione europea della costa di quella che sarebbe diventata la California settentrionale ha ripetutamente mancato di localizzare definitivamente la baia di Humboldt a causa di una combinazione di caratteristiche geografiche e condizioni meteorologiche che nascondevano alla vista lo stretto ingresso della baia. Nonostante un avvistamento ben documentato del 1806 da parte di esploratori russi, la baia non fu definitivamente conosciuta dagli europei fino a quando un'esplorazione terrestre del 1849 forn\u00ec un resoconto affidabile della posizione esatta di quella che \u00e8 la seconda baia pi\u00f9 grande della California. I tempi di questa scoperta portarono il 13 maggio 1850 alla fondazione dell'insediamento di Eureka sulla sua costa da parte dell'Unione e delle societ\u00e0 di esplorazione (sviluppo) di Mendocino.\nEra della corsa all'oro.\nDopo la primaria corsa all'oro della California nelle Sierras, Humboldt Bay fu fondata con l'intento di fornire una comoda alternativa alla lunga rotta via terra da Sacramento per rifornire i minatori sui fiumi Trinity, Klamath e Salmon dove era stato scoperto l'oro. Sebbene la posizione ideale sulla baia di Humboldt adiacente ai canali di navigazione naturalmente pi\u00f9 profondi alla fine garantisse lo sviluppo di Eureka come citt\u00e0 principale della baia, la vicinanza di Arcata allo sviluppo di linee di rifornimento per le miniere d'oro interne assicur\u00f2 la supremazia su Eureka fino al 1856.\n\"Eureka\" ha ricevuto il suo nome da una parola greca che significa \"l'ho trovato!\" Questa esuberante dichiarazione di minatori di successo (o di speranza) della corsa all'oro \u00e8 anche il motto ufficiale dello Stato della California. Eureka \u00e8 l'unica localit\u00e0 degli Stati Uniti a utilizzare lo stesso sigillo dello stato per il suo sigillo.\nIl massacro di Wiyot.\nI primi europei che si avventurarono nella baia di Humboldt incontrarono gli indigeni Wiyot. Dopo il 1850, gli americani alla fine hanno sopraffatto il Wiyot, la cui popolazione massima prima degli europei era di centinaia nell'area di quella che sarebbe diventata la citt\u00e0 principale della contea. Ma in quasi tutti i casi, i coloni alla fine hanno interrotto l'accesso alle fonti ancestrali di cibo oltre al vero e proprio furto di terra, nonostante gli sforzi di alcuni funzionari del governo e dell'esercito degli Stati Uniti per assistere i popoli nativi o almeno mantenere la pace. Fort Humboldt fu fondato dall'esercito degli Stati Uniti il 30 gennaio 1853, come cuscinetto tra nativi americani, cercatori d'oro e coloni, comandato dal tenente colonnello Robert C. Buchanan del 4\u00ba reggimento di fanteria degli Stati Uniti. Il massacro di Wiyot del 1860 ebbe luogo sull'isola indiana nella primavera del 1860, commesso da un gruppo di locali ritenuti composto principalmente da uomini d'affari di Eureka. (I membri maschi della trib\u00f9 Wiyot avevano lasciato l'isola durante il loro rituale annuale di Capodanno e i vigilanti hanno ucciso fino a 250 bambini, donne e membri anziani della trib\u00f9) Il maggiore Gabriel J. Rains, all'epoca comandante di Fort Humboldt, rifer\u00ec a il suo ufficiale comandante che un gruppo locale di vigilantes aveva deciso di \"uccidere ogni pacifico indiano - uomo, donna e bambino\".\nIndustria del legname.\nIl primo ufficio postale di Eureka \u00e8 stato aperto nel 1853 proprio quando la citt\u00e0 ha iniziato a scolpire il suo piano a griglia ai margini di una foresta che alla fine avrebbe consumato per alimentare l'edificio di San Francisco e oltre. Molti dei primi immigrati che arrivarono come cercatori d'oro erano anche taglialegna, e il vasto potenziale per l'industria sulla baia fu presto realizzato, soprattutto perch\u00e9 molti speranzosi minatori d'oro si resero conto della difficolt\u00e0 e della scarsa frequenza di arricchirla nelle miniere. Nel 1854, dopo soli quattro anni dalla fondazione, sette dei nove stabilimenti di trasformazione del legname in legname commerciabile sulla baia di Humboldt erano all'interno di Eureka. Un anno dopo, 140 golette di legname operavano dentro e fuori dalla baia di Humboldt spostando legname dai mulini alle citt\u00e0 in piena espansione lungo la costa del Pacifico. Quando nel 1856 fu concesso il charter per Eureka, i mulini attivi all'interno della citt\u00e0 avevano una capacit\u00e0 di produzione giornaliera di 220.000 piedi di tavola. Questo livello di produzione, che sarebbe cresciuto in modo significativo e sarebbe continuato per pi\u00f9 di un secolo, ha assicurato a Eureka il titolo di \"capitale del legno\" della California. Eureka era all'apice della rapida crescita dell'industria del legname a causa della sua posizione tra enormi foreste di sequoie costiere e il suo controllo delle principali strutture portuali. I taglialegna hanno abbattuto le enormi sequoie. Decine di ferrovie mobili a scartamento ridotto portavano treni carichi di tronchi e prodotti di legname finiti alla linea ferroviaria principale, che portava direttamente al molo di Eureka e alle golette in attesa. Entro il 1880, le ferrovie alla fine portarono la produzione di centinaia di mulini in tutta la regione a Eureka, principalmente per la spedizione attraverso il suo porto. Dopo i primi anni del 1900, la spedizione dei prodotti avveniva tramite camion, treni e navi da Eureka, Humboldt Bay e altri punti della regione, ma Eureka rimase il centro attivo di tutta questa attivit\u00e0 per oltre 120 anni. Questi e altri fattori hanno reso Eureka una citt\u00e0 significativa nella prima storia dello stato della California.\nCentro commerciale.\nIn prossimit\u00e0 del lungomare sorgeva un vivace quartiere commerciale con edifici decorati in stile vittoriano, a testimonianza della grande prosperit\u00e0 vissuta durante quest'epoca. Oggi rimangono centinaia di queste case vittoriane, molte delle quali sono state totalmente restaurate e alcune sono rimaste sempre nella loro originaria eleganza e splendore. La rappresentazione di queste case a Eureka, raggruppate con quelle della vicina Arcata e del villaggio vittoriano di Ferndale, sono di notevole importanza per lo sviluppo complessivo dell'architettura vittoriana costruita nella nazione. Il magnifico Carson Mansion sulla 2nd e M Streets, \u00e8 forse il vittoriano pi\u00f9 spettacolare della nazione. La casa fu costruita tra il 1884 e il 1886 dai famosi architetti del XIX secolo Newsom e Newsom per il barone del legname William M. Carson. Questo progetto \u00e8 stato progettato per tenere impegnati gli operai del mulino e gli artigiani esperti durante un periodo di lentezza del settore. Old Town Eureka, il centro originario di questa frenetica citt\u00e0 nel XIX secolo, \u00e8 stato restaurato ed \u00e8 diventato un vivace centro artistico. L'area della Citt\u00e0 Vecchia \u00e8 stata dichiarata Distretto Storico dal Registro Nazionale dei Luoghi Storici. Il distretto \u00e8 composto da oltre 150 edifici, che in totale rappresentano gran parte del nucleo commerciale originale del XIX secolo di Eureka. Questo nesso di cultura dietro la cortina di sequoie contiene ancora gran parte della sua architettura vittoriana, che, se non mantenuta per l'uso originale come edifici commerciali o abitazioni, \u00e8 stata trasformata in decine di alloggi unici, ristoranti e piccoli negozi caratterizzati da una fiorente industria artigianale di creazioni fatte a mano, dai bicchieri alle stufe a legna, e una grande variet\u00e0 di arte creata localmente.\nPesca, spedizione e nautica.\nLa fondazione e il sostentamento di Eureka erano e rimangono legati alla baia di Humboldt, all'Oceano Pacifico e alle industrie correlate, in particolare la pesca. La pesca del salmone sorsero lungo il fiume Eel gi\u00e0 nel 1851 e, nel giro di sette anni, 2.000 barili di pesce stagionato e 50.000 libbre (23.000 kg) di salmone affumicato venivano lavorati e spediti ogni anno dalla baia di Humboldt dagli impianti di lavorazione sul molo di Eureka. [senza fonte] Nel 1858 fu varata la prima di molte navi costruite a Eureka, dando inizio a un'industria che dur\u00f2 decine di anni. La baia \u00e8 anche il sito delle pi\u00f9 grandi operazioni di allevamento di ostriche della costa occidentale, che hanno iniziato il loro status commerciale nel diciannovesimo secolo. Eureka \u00e8 il porto di origine di oltre 100 pescherecci (con un massimo storico di oltre 400 nel 1981) in due moderni porti turistici che possono ormeggiare circa 400 barche entro i limiti della citt\u00e0 e almeno altre 50 nel vicino Fields Landing, che \u00e8 parte della Grande Eureka. Le catture nell'area storicamente includono, tra le altre specie, salmone, tonno, granchio di Dungeness e gamberetti, con sbarchi di pesca totali annuali storici per un totale di circa 36.000.000 di libbre (16.000.000 di kg) nel 1981. \nEspulsione Cinese.\nL'aumento dell'emigrazione dalla Cina alla fine del XIX secolo ha scatenato un conflitto tra coloni bianchi e immigrati, che alla fine ha portato alla legge di esclusione cinese. Le recessioni economiche con conseguente concorrenza per i posti di lavoro hanno portato ad azioni violente contro gli immigrati cinesi, in particolare sulla costa del Pacifico. Nel febbraio 1885, la tensione razziale a Eureka si intensific\u00f2 quando il consigliere comunale di Eureka David Kendall fu catturato nel fuoco incrociato di due bande cinesi rivali e ucciso. Ci\u00f2 ha portato alla convocazione di 600 uomini di Eureka e ha provocato l'espulsione forzata permanente di tutti i 480 residenti cinesi della Chinatown di Eureka.\nTra coloro che hanno sorvegliato la prigione della citt\u00e0 durante l'apice della tensione sinofobica c'era James Gillett, che divenne governatore della California. L'ordinanza anti-cinese \u00e8 stata abrogata nel 1959.\nLa regina dell'estremo West.\nIl completamento della Northwestern Pacific Railroad nel 1914 forn\u00ec all'industria del legname locale un'alternativa alle navi per il trasporto dei suoi milioni di piedi di bordo di legname per raggiungere i mercati di San Francisco e oltre. Ha anche fornito la prima rotta di terra sicura tra San Francisco ed Eureka per le persone che si avventurano nell'Impero di Redwood. Di conseguenza, la popolazione di Eureka di 7.300 abitanti crebbe a 15.000 in dieci anni. Nel 1922, la Redwood Highway fu completata, fornendo il primo percorso via terra affidabile e diretto per le automobili da San Francisco. Nel 1931, la Eureka Street Railway gestiva quindici tram su dodici miglia (19 km) di binari. Il collegamento di trasporto di Eureka con il mondo \"esterno\" era cambiato radicalmente dopo pi\u00f9 di mezzo secolo di corse sul palco o infido passaggio di navi a vapore attraverso l'Humboldt Bar e sull'Oceano Pacifico a San Francisco. La costruzione dell'Eureka Inn ha coinciso con l'apertura della nuova strada per San Francisco. Come risultato dell'immenso orgoglio civico durante questa era di espansione all'inizio del XX secolo, Eureka si \u00e8 ufficialmente soprannominata \"Regina dell'ultimo West\". Era nata l'industria del turismo, l'alloggio per sostenerla e il relativo marketing.\nDopo la seconda guerra mondiale.\nL'economia del legname di Eureka fa parte dell'economia del legname del Pacifico nord-occidentale che sale e scende con periodi economici di boom e contrazione. A Eureka, sia l'industria del legname che la pesca commerciale sono diminuite dopo la seconda guerra mondiale.\nLa tempesta del Columbus Day del 1962 abbatt\u00e9 alberi e caus\u00f2 un'eccedenza nel mercato nazionale del legname, che provoc\u00f2 un aumento delle spedizioni verso i mercati esteri. Il commercio di tronchi con il Giappone e altre nazioni del Pacifico \u00e8 aumentato. Nonostante molte voci contrarie, poco di questo legno \u00e8 tornato sui mercati statunitensi. Nel 1989, gli Stati Uniti hanno modificato le leggi sull'esportazione di tronchi, consentendo l'esportazione di legname a basso costo proveniente da terreni pubblici come tronchi grezzi all'estero per aiutare a bilanciare il bilancio federale.\nDopo il 1990, il mercato globale dei tronchi \u00e8 diminuito e le esportazioni sono diminuite contemporaneamente all'aumento dei prezzi dei tronchi del Pacifico nord-occidentale; principali acquirenti a cercare tronchi meno costosi dal Canada e dal sud degli Stati Uniti. Tuttavia, il dibattito continua tra quattro parti interessate: proprietari di legname, trasformatori nazionali, consumatori e comunit\u00e0, sull'impatto dell'esportazione di tronchi sull'economia locale. Durante l'intervallo dal 1991 al 2001, la raccolta del legname ha raggiunto il picco nel 1997. Il mercato locale del legname \u00e8 stato anche colpito dall'acquisizione ostile della Pacific Lumber Company e dalla bancarotta finale.\nLa pesca locale si \u00e8 espansa negli anni '70 e all'inizio degli anni '80. Durante gli anni '70, i pescatori di Eureka sbarcano pi\u00f9 della met\u00e0 del pesce e dei crostacei prodotti e consumati in California. Nel 2010 tra 100 e 120 pescherecci commerciali hanno indicato Eureka come porto di partenza. Gli sbarchi pi\u00f9 alti di tutte le specie sono stati 36,9 milioni di libbre (16,7 milioni di kg) nel 1981, mentre i pi\u00f9 bassi sono stati nel 2001 con 9,4 milioni di libbre (4,3 milioni di kg).\nDopo il 1990, eventi normativi, economici e di altro tipo hanno portato a una contrazione della flotta commerciale locale. Nel 1991 \u00e8 stato aperto il porto turistico di Woodley Island, che fornisce servizi di attracco per gran parte della flotta commerciale e ricreativa di Eureka. Molte specie sono considerate sovrasfruttate. La pesca ricreativa \u00e8 aumentata nel tempo. Il cinquanta per cento dei pescatori ricreativi che utilizzano barche locali sono turisti provenienti da fuori dell'area.\nL'acquacoltura commerciale di ostriche del Pacifico a Humboldt Bay ha prodotto una media di 7.600.000 libbre (3.400.000 kg) di ostriche dal 1956 al 1965 una media di 844.444 libbre (383.033 kg) all'anno. Nel 2004 sono state raccolte solo 600.000 libbre (270.000 kg). Ostriche e semi di ostriche continuano ad essere esportati da Humboldt Bay. Il valore delle ostriche e delle uova \u00e8 superiore a $ 6 milioni all'anno. Il consolidamento degli acquirenti e delle strutture di sbarco ha determinato una vulnerabilit\u00e0 locale a eventi imprevisti, portando la citt\u00e0 a ottenere finanziamenti per e completare il Terminal dei pescatori sul lungomare che fornir\u00e0 la gestione del pesce, il marketing e gli spazi pubblici.\nTerremoti significativi.\nL'area \u00e8 regolarmente soggetta a forti terremoti poich\u00e9 \u00e8 situata all'estremit\u00e0 meridionale della zona di subduzione della Cascadia e vicino alla faglia di Sant'Andrea, che si interfaccia attorno alla tripla giunzione di Mendocino. Il 9 gennaio 2010, un terremoto di magnitudo 6.5 si \u00e8 verificato a circa 33 miglia (53 km) al largo di Eureka. Dopo due secondi diventava un violento \"saltatore\", facendo volare gli oggetti; le scosse per lo pi\u00f9 verticali da terra hanno portato alla rottura di vetrine nei negozi, al ribaltamento di scaffali in case e negozi ea danni ai dettagli architettonici di numerosi edifici storici. Gli ospedali locali hanno curato per lo pi\u00f9 lesioni non gravi e l'energia elettrica era assente su una vasta area. Si sono verificate numerose fughe di gas naturale, ma non si sono verificati incendi. Questo \u00e8 stato il pi\u00f9 grande terremoto recente dalla sequenza del 25-26 aprile 1992. \u00c8 stato seguito il 4 febbraio 2010, da un terremoto di magnitudo 5,9 che ha colpito circa 35 miglia (56 km) a nord-ovest della comunit\u00e0 di Petrolia e quasi 50 miglia (80 km) a ovest di Eureka. La scossa \u00e8 stata avvertita entro un raggio di 150 miglia (240 km), a nord fino all'Oregon meridionale e a sud fino alla contea di Sonoma. Il pi\u00f9 grande registrato nell'area \u00e8 stato l'evento di 7,2 Mw dell'8 novembre 1980. I terremoti pi\u00f9 grandi possono rappresentare una minaccia di tsunami per le aree costiere.\nGeografia.\nEureka si trova a 40 \u00b0 47'24 \"N 124\u00b0 9'46\" W (40.790022, -124.162752).\nSecondo lo United States Census Bureau, la citt\u00e0 ha un'area totale di 14,5 miglia quadrate (38 km2), di cui 9,4 miglia quadrate (24 km2) di terra e 5,1 miglia quadrate (13 km2) o 35,07% di acqua.\nEureka si trova all'interno della regione dell'Impero di Redwood in California che comprende la costa dell'Oceano Pacifico, la baia di Humboldt e diversi fiumi oltre ai parchi nazionali e statali di Redwood e all'Humboldt Redwoods State Park. La posizione di Eureka sulla US 101 \u00e8 283 miglia (455 km) a nord di San Francisco e 315 miglia (507 km) a nord-ovest di Sacramento.\nIl porto turistico della citt\u00e0 si trova su una delle tre isole in un punto stretto della baia lunga 21 km e aumenta leggermente in elevazione man mano che si estende a nord, sud e soprattutto a est. La citt\u00e0 invade dolcemente almeno due miglia (3,2 km) verso est principalmente nelle foreste di seconda crescita di sequoie e abeti di Douglas. La citt\u00e0 ha una griglia tradizionale che generalmente si irradia verso i punti cardinali. La maggior parte delle case successive al 1970 sono state costruite in aree boschive precedentemente sgombre.\nLa transizione tra i confini ufficiali della citt\u00e0 e le aree pi\u00f9 piccole prive di personalit\u00e0 giuridica \u00e8 per lo pi\u00f9 non distinguibile. Le aree orientali, compresi gli sviluppi appartati su un campo da golf tra o in prossimit\u00e0 di un'estesa foresta di seconda crescita, si sono sviluppate pi\u00f9 di recente. Queste nuove case sono state costruite come risultato dell'Eureka Community Plan del 1995 nel tentativo di avvicinare la gente del posto ai centri ricreativi e incoraggiare l'interazione della comunit\u00e0. La citt\u00e0 poi lascia il posto a colline e montagne della catena costiera frastagliata, che superano rapidamente i 2.000 piedi (610 m) di altezza.\nClima.\nEureka gode di un clima mediterraneo mite e temperato fresco d'estate (K\u00f6ppen Csb). A causa dell'influenza dell'Oceano Pacifico, le sue temperature sono pi\u00f9 fresche di quelle di un tipico clima mediterraneo. Le temperature medie estive di Eureka sono simili a quelle di Sitka e dell'arcipelago Alexander in Alaska, Scozia e Irlanda del Nord nel Nord Atlantico, Ushuaia in Argentina, la regione di Aysen in Cile e gran parte della Terra del Fuoco nel sud del Sud America. Gli inverni sono miti e piovosi, le estati miti, fresche e secche. La temperatura massima media di dicembre, il mese pi\u00f9 freddo, \u00e8 di 12,8 \u00b0C, mentre la temperatura massima media di agosto, il mese pi\u00f9 caldo, \u00e8 di 17,9 \u00b0C, che \u00e8 molto fresca e mite per una zona a una latitudine cos\u00ec meridionale. La variazione stagionale della temperatura \u00e8 molto contenuta; la differenza tra la media di agosto di 14,7 \u00b0C di 58,5 \u00b0C e la media di 8,8 \u00b0C di dicembre di 47,8 \u00b0F \u00e8 di soli 5,9 \u00b0C di 10,7 \u00b0F, circa uguale alla variazione di temperatura diurna. Inoltre, Eureka ha un intervallo di temperature molto breve e pi\u00f9 mite rispetto alla maggior parte degli Stati Uniti contigui, con le temperature pi\u00f9 alte e pi\u00f9 basse di tutti i tempi registrate a Eureka di soli 87 \u00b0F (30,6 \u00b0C) il 26 ottobre 1993, settembre 2, 2017 e 28 settembre 2020,[68] e 20 \u00b0F (-6,7 \u00b0C) il 14 gennaio 1888, rispettivamente. In media, la temperatura pi\u00f9 alta osservata durante tutto l'anno \u00e8 di soli 26,1 \u00b0C (29,1 \u00b0C), una delle pi\u00f9 miti negli Stati Uniti contigui, mentre in media la temperatura pi\u00f9 bassa osservata durante l'anno (il pi\u00f9 delle volte di notte) \u00e8 solo un simile moderato 29 \u00b0F (-1,7 \u00b0C), producendo un intervallo di temperatura molto breve e mite di circa 50 \u00b0F (28 \u00b0C) durante tutto l'anno. Inoltre, Eureka rimane l'unica citt\u00e0 sulla costa occidentale degli Stati Uniti continentali a non aver mai registrato una temperatura di 90 \u00b0F (32,2 \u00b0C). Le temperature scendono al congelamento o al di sotto solo poche notti all'anno e le temperature diurne per questi giorni sono in genere temperature miti comprese tra 6,1-14,4 \u00b0C (43-58 \u00b0F). Le medie della stazione meteorologica del NOAA indicano solo 0,18 pollici (4,6 mm) di pioggia a luglio, che \u00e8 ben all'interno della gamma mediterranea, solo con aria pi\u00f9 fresca e mite rispetto a un tipico clima mediterraneo.\nL'area sperimenta la nebbia costiera durante tutto l'anno, specialmente durante l'estate sulla costa, quando le temperature in citt\u00e0 rimangono costantemente intorno a 17,8 \u00b0C (64 \u00b0F). Questo fenomeno, insieme alle fresche brezze dall'Oceano Pacifico, mantiene Eureka relativamente fresca e mite, mentre contrasta con le aree interne anche a poche miglia al di fuori di Eureka, che sono soggette a temperature estreme che spesso superano i 37,8 \u00b0C. , causando frequenti differenze di temperatura tra Eureka e le zone interne durante l'estate e l'inizio dell'autunno tra 17 e 22 \u00b0C. Nonostante la comune nebbia costiera, Eureka gode in media di circa il 55% di sole possibile all'anno, circa alla pari con citt\u00e0 come Calgary, Portland, New York City e Chicago.\nLe precipitazioni annuali sono in media di 40,3 pollici o 1.024 mm. Le precipitazioni misurabili cadono in media 127,5 giorni all'anno, concentrate pesantemente da ottobre ad aprile. In media, dicembre \u00e8 il mese pi\u00f9 piovoso, con una media di oltre 8 pollici (203,2 mm) di precipitazioni, praticamente tutte piovose. L'anno \"pioggia\" pi\u00f9 piovoso \u00e8 stato da luglio 1889 a giugno 1890 con 73,30 pollici (1.861,8 mm) e il pi\u00f9 secco da luglio 1976 a giugno 1977 con 17,56 pollici (446,0 mm). La massima precipitazione mensile \u00e8 stata di 23,21 pollici (589,5 mm) nel dicembre 2002. La massima precipitazione nelle 24 ore \u00e8 stata di 6,79 pollici (172,5 mm) il 27 dicembre 2002. Tuttavia, eventi meteorologici drammatici storici di 100 anni come l'inondazione della settimana di Natale di 1955 e, in particolare, l'alluvione di Natale del 1964, che danneggi\u00f2 gravemente la regione, potrebbero non trovarsi nei documenti qui elencati. Le nevicate sulla costa si verificano solo in rare occasioni, con una media di 0,2 pollici o 0,51 cm rispetto alle normali 1981-2010, ma solo cinque anni durante quel periodo hanno ricevuto nevicate misurabili. La maggior parte delle nevicate in un mese \u00e8 stata di 6,9 pollici o 18 cm nel gennaio 1907.\nDati demografici.\nLa popolazione della citt\u00e0 era di 27.191 al censimento del 2010, rispetto ai 26.128 del censimento del 2000, con un aumento del 4,1%, e la popolazione della Grande Eureka era di 45.034 al censimento del 2010, rispetto ai 43.452 del censimento del 2000, che rappresentavano un 3,6 % aumentare.\nSecondo un rapporto della citt\u00e0 di Eureka, l'area della Greater Eureka include in minima parte i quartieri adiacenti o vicini non incorporati e le aree popolate definite dal censimento di Bayview, Cutten, Elk River, Freshwater, Humboldt Hill, Indianola, Myrtletown, Pine Hill, Ridgewood Heights, e Rosewood, che hanno tutti indirizzi Eureka, codici postali e numeri di telefono specifici di Eureka. L'area della Greater Eureka costituisce il pi\u00f9 grande insediamento urbano sulla costa del Pacifico tra San Francisco e Portland. Quest'area \u00e8 simile a quella che il censimento degli Stati Uniti definisce ufficialmente come Eureka UC (cluster urbano), che \u00e8 un \"nucleo densamente abitato di tratti e/o blocchi di censimento che soddisfano i requisiti minimi di densit\u00e0 di popolazione, insieme al territorio adiacente contenente aree non residenziali usi del suolo urbano e territorio a bassa densit\u00e0 di popolazione inclusi per collegare il territorio periferico densamente abitato con il nucleo densamente abitato\" fino a 50.000 abitanti. Le comunit\u00e0 sulla baia di Manila, Samoa e Fairhaven (tutte nella penisola di Samoa), e King Salmon e Fields Landing (entrambe situate a sud della citt\u00e0) e le comunit\u00e0 elencate sopra, con l'eccezione di Elk River e Freshwater, sono mostrate far parte del Cluster Urbano Eureka. Eureka \u00e8 la citt\u00e0 pi\u00f9 grande dell'area micropolita Eureka-Arcata-Fortuna, un costrutto dell'U.S. Census Bureau, che \u00e8 sinonimo della contea di Humboldt.\nDati del censimento del 2000.\nAl censimento del 2000, c'erano 26.128 persone. La densit\u00e0 di popolazione era di 2,764,5 persone per miglio quadrato (1,067,5 / km2). C'erano 11.637 unit\u00e0 abitative con una densit\u00e0 media di 1.231,3 per miglio quadrato (475,5/km2). La composizione razziale della citt\u00e0 era l'88,5% di bianchi, l'1,2% di neri o afroamericani, il 4,2% di nativi americani, il 2,6% di asiatici, lo 0,3% di isolani del Pacifico, il 2,7% di altre razze e il 5,10% di due o pi\u00f9 razze. Ispanici o latini di qualsiasi razza erano il 10,8% della popolazione.\nC'erano 10.957 famiglie, di cui il 25,8% aveva figli di et\u00e0 inferiore ai 18 anni che vivevano con loro, il 34,8% erano coppie sposate che vivevano insieme, il 14,0% aveva una donna capofamiglia senza marito presente e il 46,3% erano non famiglie. Il 35,3% di tutte le famiglie era composto da individui e l'11,8% aveva qualcuno che viveva da solo di et\u00e0 pari o superiore a 65 anni. La dimensione media della famiglia era 2,26 e la dimensione media della famiglia era 2,93. In citt\u00e0, la dispersione della popolazione era del 22,4% di et\u00e0 inferiore ai 18 anni, 11,6% da 18 a 24, 28,9% da 25 a 44, 23,5% da 45 a 64 e 13,7% di et\u00e0 pari o superiore a 65 anni. L'et\u00e0 media era di 37 anni. Per ogni 100 femmine, c'erano 98,1 maschi. Per ogni 100 femmine dai 18 anni in su, c'erano 95,7 maschi.\nIl reddito medio per una famiglia in citt\u00e0 era di $ 25.849 e il reddito medio per una famiglia era di $ 33.438. I maschi avevano un reddito medio di $ 28.706 contro $ 22.038 per le femmine. Il reddito pro capite per la citt\u00e0 era di $ 16.174. Circa il 15,8% delle famiglie e il 23,7% della popolazione erano al di sotto della soglia di povert\u00e0, compresi il 29,6% di quelli di et\u00e0 inferiore ai 18 anni e l'11,1% di quelli di et\u00e0 pari o superiore a 65 anni.\nDati del censimento 2010.\nIl censimento degli Stati Uniti del 2010 ha riportato che Eureka aveva una popolazione di 27.191 abitanti. La densit\u00e0 di popolazione era di 1.881,3 persone per miglio quadrato (726,4 / km2). La composizione razziale di Eureka era di 21.565 (79,3%) bianchi, 514 (1,9%) afroamericani, 1.011 (3,7%) nativi americani, 1.153 (4,2%) asiatici, 176 (0,6%) delle isole del Pacifico, 1.181 (4,3%) da altre razze, e 1.591 (5,9%) da due o pi\u00f9 gare. Gli ispanici o latini di qualsiasi razza erano 3.143 persone (11,6%).\nIl censimento ha riportato che 25.308 persone (93,1% della popolazione) vivevano in famiglie, 1.434 (5,3%) vivevano in quartieri di gruppo non istituzionalizzati e 449 (1,7%) erano istituzionalizzati.\nC'erano 11.150 famiglie, di cui 2.891 (25,9%) avevano figli di et\u00e0 inferiore ai 18 anni che vivevano in esse, 3.554 (31,9%) erano coppie sposate di sesso opposto che vivevano insieme, 1.449 (13,0%) avevano una capofamiglia senza marito presenti, 710 (6,4%) avevano un capofamiglia maschio senza moglie presente. C'erano 1.161 (10,4%) unioni di sesso opposto non sposate e 146 (1,3%) coppie sposate o unioni di persone dello stesso sesso. 3.971 nuclei familiari (35,6%) erano composti da individui e 1.183 (10,6%) avevano una persona che viveva da sola di et\u00e0 pari o superiore a 65 anni. La dimensione media della famiglia era di 2,27. C'erano 5.713 famiglie (51,2% di tutte le famiglie); la dimensione media della famiglia era di 2,93.\nLa dispersione della popolazione \u00e8 stata di 5.431 persone (20,0%) di et\u00e0 inferiore ai 18 anni, 3.102 persone (11,4%) di et\u00e0 compresa tra 18 e 24 anni, 8.021 persone (29,5%) di et\u00e0 compresa tra 25 e 44 anni, 7.422 persone (27,3%) di et\u00e0 compresa tra 45 e 64 anni e 3.215 persone (11,8%) di et\u00e0 pari o superiore a 65 anni. L'et\u00e0 media era di 36,2 anni. Per ogni 100 femmine, c'erano 106,0 maschi. Per ogni 100 femmine dai 18 anni in su, c'erano 105,7 maschi. C'erano 11.891 unit\u00e0 abitative con una densit\u00e0 media di 822,7 per miglio quadrato (317,6/km2), di cui 11.150 occupate, di cui 4.829 (43,3%) occupate dai proprietari e 6.321 (56,7%) occupate da affittuari. Il tasso di sfitto del proprietario di casa era del 2,0%; il tasso di locazione vacante \u00e8 stato del 3,7%. 11.251 persone (41,4% della popolazione) vivevano in unit\u00e0 abitative occupate dai proprietari e 14.057 persone (51,7%) vivevano in unit\u00e0 abitative in affitto.\nEconomia.\nLa base economica della citt\u00e0 era fondata sul legname e sulla pesca e forniva l'estrazione dell'oro nell'entroterra. L'estrazione dell'oro \u00e8 diminuita rapidamente nei primi anni, e anche le attivit\u00e0 di legname e pesca sono diminuite, specialmente negli ultimi decenni del ventesimo secolo. Oggi le principali industrie sono il turismo, il legname (in valore) e la sanit\u00e0 e i servizi (in numero di posti di lavoro). I principali datori di lavoro oggi in Eureka includono le seguenti entit\u00e0 governative: College of the Redwoods, The County of Humboldt e Humboldt County Office of Education. L'ospedale St. Joseph \u00e8 il pi\u00f9 grande datore di lavoro privato di Eureka.\nGoverno.\nIl governo locale.\nLa citt\u00e0 di Eureka ha un sistema di governo del sindaco-consiglio. Il potere primario spetta ai cinque membri del consiglio, divisi in cinque rioni. Il sindaco ha il potere di nominare, cos\u00ec come le funzioni cerimoniali, sebbene il lavoro includa la presidenza delle riunioni del consiglio e l'incontro con i dignitari in visita. Gli affari ufficiali della citt\u00e0 sono amministrati dall'ufficio del direttore cittadino. Il Consiglio comunale di Eureka si riunisce regolarmente il 1\u00ba e il 3\u00ba marted\u00ec del mese alle 17:30 in sessione chiusa e alle 18:30 in sessione aperta. Le sessioni aperte sono aperte al pubblico.\nStato e governo federale.\nEureka si trova nel 2\u00ba distretto del Senato, rappresentato dal democratico Mike McGuire, e nel 2\u00ba distretto dell'Assemblea, rappresentato dal democratico Jim Wood. A livello federale, Eureka si trova nel 2\u00ba distretto congressuale della California, rappresentato dal democratico Jared Huffman.\nFormazione scolastica.\nLe istituzioni di istruzione superiore includono il College of the Redwoods e la Humboldt State University di Arcata. Il College of the Redwoods gestisce anche un campus satellite in centro.\nEureka City Schools, il distretto scolastico pi\u00f9 grande della regione, amministra le scuole pubbliche della citt\u00e0. Eureka High School riceve tutti gli studenti delle scuole di grammatica della citt\u00e0 e tutti quelli delle vicine comunit\u00e0 prive di personalit\u00e0 giuridica. Le scuole specifiche includono: Alice Birney Elementary, Grant Elementary, Lafayette Elementary, Washington Elementary, Winship Middle School, Zane Middle School, Eureka High School, Humboldt Bay High School, Zoe Barnum High School, Eureka Adult School e Winzler Children's Center. Gli uffici distrettuali si trovano nella Marshall School ristrutturata, che contiene anche il Marshall Family Resource Center, un sito progettato per offrire programmi a sostegno dei genitori e delle famiglie.\nShopping.\nIl principale centro commerciale della costa settentrionale, il Bayshore Mall, \u00e8 il pi\u00f9 grande a nord dell'area della baia di San Francisco, sulla costa della California. Il centro commerciale dispone di oltre 70 negozi, che \u00e8 ancorato da Kohl's e Walmart. TJ Maxx e Ulta sono stati aperti nel 2013. Altre importanti aree e centri commerciali includono Henderson Center, Eureka Mall, Burre Center e Downtown e Old Town Eureka.\nSociet\u00e0.\nEvoluzione demografica.\nSecondo il censimento del 2010, gli abitanti erano 27.191.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 79,3% di bianchi, dall'1,9% di afroamericani, dal 3,7% di nativi americani, dal 4,2% di asiatici, dallo 0,6% di oceaniani, dal 4,3% di altre etnie e il 5,9% di due o pi\u00f9 etnie. Ispanici o latinos di qualunque etnia erano l'11,6% della popolazione."}
{"id": "2078023", "revid": "55935", "url": "https://it.wikipedia.org/wiki?curid=2078023", "title": "Giorgio Pallavicino", "text": ""}
{"id": "2078032", "revid": "2128355", "url": "https://it.wikipedia.org/wiki?curid=2078032", "title": "Mariolina De Fano", "text": "Biografia.\nA tre anni, esord\u00ec sul palco del dopolavoro ferroviario teatro con una poesia scritta dal padre, Vito De Fano (Lecce, 30 giugno 1911 \u2013 Bari, 25 gennaio 1989). .\nSergio Rubini, nativo di Grumo Appula, le ha affidato ruoli in diversi suoi film: \"Prestazione straordinaria\", \"Il viaggio della sposa\", \"Tutto l'amore che c'\u00e8\", \"L'anima gemella\" e \"L'uomo nero\". Uccio De Santis l'ha voluta nel cast del film \"Non me lo dire\".\n\u00c8 morta il 18 agosto 2020 a causa di un malore nella sua casa di Bari, nel rione Libert\u00e0, all'et\u00e0 di 79 anni. La sua ultima apparizione risale al programma comico \"Mud\u00f9\" di Uccio De Santis, durante la nona edizione, nel marzo 2020. \nCarriera.\nHa preso parte a numerose commedie comiche, musicali e operette, in particolare nell'ambito della sua regione nativa, nonch\u00e9 a film e ad episodi di fiction televisive. Ha recitato anche in ruoli drammatici. Ha lavorato con registi teatrali come Pasquale De Cristoforo, Aldo Reggiani, Patrick Rossi Gastaldi, Lorenzo Solvetti e Augusto Zucchi, senza tuttavia ricoprire mai ruoli da protagonista.\nHa interpretato il ruolo di Pomerania nell'operetta \"Il paese dei campanelli\" con Sandro Massimini (1994) ed ha recitato in \"Don Giovanni\", di Cosimo Cinieri (1978), in \"Am\u00ecnue Amare\" (significa \"mandorle amare\"), di Michele Mirabella (1980), ne \"Il caff\u00e8 antico\" di Vito Signorile (1995)\nSostitu\u00ec per una decina di repliche Regina Bianchi nel ruolo di donna Emilia in \"Assunta Spina\", avendola soltanto ascoltata dietro le quinte.\nNel campo cinematografico, ha lavorato in piccoli ruoli assieme a registi quali Giulio Base, Aurelio Grimaldi, Enrico Oldoini e in \"Il carabiniere\" di Silvio Amadio (1981), in \"L'ammiratrice\" di Romano Scandariato (1983), Poverammore di Fernando Di Leo (1982) e Vigili e Vigilesse di Franco Prosperi (1984). Questi furono i suoi primi quattro film, recitati tutti in compagnia del suo partner storico: Nicola Pignataro, poi \"Fuochi d'artificio\" di Leonardo Pieraccioni (1997).\nIn televisione \u00e8 stata presente in emittenti televisive regionali (Telenorba), nei programmi \"Catene\" con Dante Marmone nel ruolo di \"Ghitana\", \"Mud\u00f9\" con Uccio De Santis e Ninni Di Lauro, e nel ruolo di \"Nonna Innocenza\", con il tipico accento pugliese, nella fiction \"Raccontami\" di Riccardo Donna e Tiziana Aristarco in onda su Rai Uno (2006-2008).\nHa lavorato inoltre in \"L'uomo che sognava con le aquile\" di Vittorio Sindoni e in \"Grandi domani\" di Vincenzo Terracciano (2005)."}
{"id": "2078042", "revid": "12109", "url": "https://it.wikipedia.org/wiki?curid=2078042", "title": "Sciabola da abbordaggio", "text": ""}
{"id": "2078044", "revid": "19580", "url": "https://it.wikipedia.org/wiki?curid=2078044", "title": "Bidimensionale", "text": ""}
{"id": "2078047", "revid": "113757", "url": "https://it.wikipedia.org/wiki?curid=2078047", "title": "Il delitto della Cattolica", "text": ""}
{"id": "2078055", "revid": "599013", "url": "https://it.wikipedia.org/wiki?curid=2078055", "title": "Nicol\u00f2 Melli", "text": "Biografia.\nFiglio della pallavolista di origini statunitensi Julie Vollertsen, argento olimpico con gli nel 1984, possiede anche la cittadinanza statunitense.\nCaratteristiche tecniche.\nDi ruolo ala grande, \u00e8 un ottimo tiratore da tre punti.\nCarriera.\nClub.\nPallacanestro Reggiana.\nNei campionati giovanili si mette in evidenza durante la sua permanenza nella Pallacanestro Reggiana. In campo \u00e8 utilizzato col ruolo di ala grande.\nMilano.\nNell'estate del 2010 firma un contratto con l'Olimpia Milano, con cui debutta ufficialmente in campionato al Mediolanum Forum il 24 ottobre dello stesso anno contro Benetton Treviso, terminata 80-65 per Milano. Nel febbraio del 2011 va in prestito alla Scavolini Pesaro fino al termine del campionato. Nel luglio 2014 Olimpia Milano comunica che il giocatore ha rinnovato il contratto in scadenza fino al 30 giugno 2015. \nBamberg.\nNel luglio 2015, svincolatosi dall'Olimpia Milano, decide di accettare la proposta del Brose Bamberg, squadra campione di Germania, firmando un contratto di due anni. Le motivazioni di questo trasferimento vanno ricercate sia nel ruolo di maggiore importanza che gli aveva offerto la compagine tedesca, sia nella presenza di due figure italiane di grande rilievo nello staff della squadra, ovvero l'allenatore Andrea Trinchieri e il GM Daniele Baiesi, che avrebbero facilitato l'inserimento del giocatore. Le cose cominciarono ad andare subito per il verso giusto con la nuova squadra: a settembre vince la Supercoppa di Germania grazie anche ad una prestazione da 17 punti, 9 rimbalzi e 5 assist mentre a novembre vince il premio di MVP del mese della Eurolega, dopo aver gi\u00e0 vinto il titolo di MVP del 5\u00ba round.\nNonostante questo importante riconoscimento, il cammino di Bamberg si fermer\u00e0 alle Top-16 di Eurolega, a causa del 6\u00ba posto nel proprio gruppo nella seconda fase a gironi. In ambito nazionale invece Bamberg, dopo aver finito la stagione regolare da prima in classifica, vince i playoff e diventa campione di Germania. Grazie alle sue prestazioni in campionato viene nominato nell'All-BBL First Team.\nNella sua seconda stagione in Germania la squadra si ripresentava in Eurolega, nella quale Melli fu nominato sia MVP dell'11\u00ba round, dopo aver segnato 27 punti e raccolto 14 rimbalzi, nella vittoria 85-70 in trasferta sul Maccabi Tel Aviv, sia MVP del mese di dicembre. Gi\u00e0 al termine della regular season la squadra dovette abbandonare la competizione in quanto si era classificata 13\u00aa. Melli riuscir\u00e0 a finire per\u00f2 primo in classifica per quanto riguarda i rimbalzi difensivi catturati in media per partita nella stagione regolare di Eurolega. In Germania invece le cose vanno decisamente meglio, infatti il 19 febbraio 2017 Melli si porta a casa il suo terzo titolo in maglia Bamberg, vincendo la finale di BBL-Pokal contro il Bayern Monaco per 74-71. La squadra completer\u00e0 la doppietta nazionale vincendo, dopo aver concluso la stagione regolare da 2\u00aa, il suo terzo campionato tedesco consecutivo, secondo per Melli, sconfiggendo in finale Oldenburg per 3-0. Al termine della stagione viene nuovamente nominato nell'All-BBL First Team ma soprattutto entra a far parte dell'All-EuroLeague Second Team.\nFenerbahce.\nL'8 luglio 2017 firma con il Fenerbah\u00e7e, dove raggiunge Luigi Datome, rifiutando le offerte provenienti dall'NBA. Con il Fenerbah\u00e7e gioca due Final Four, chiudendo quella del 2018 come miglior realizzatore.\nNBA.\nNel giugno 2019 firma un contratto biennale da 8 milioni di dollari complessivi con i New Orleans Pelicans. Al suo debutto con la franchigia (avvenuto il 23 ottobre) sigla 14 punti nella sconfitta per 130-122 all'overtime contro i Toronto Raptors; mai un giocatore italiano ha segnato pi\u00f9 punti al suo esordio in NBA. Nella seconda stagione sulla panchina dei Pelicans arriva coach Van Gudy, che gli concede pochissimo spazio, portando Nicol\u00f2 spesso a stare tutto il tempo di una partita in panchina. Il 25 marzo, durante la trade deadline, passa ai Dallas Mavericks.\nRitorno a Milano.\nIl 9 luglio 2021 viene annunciato il suo ritorno all'Olimpia Milano, con cui sottoscrive un contratto triennale. Il 9 settembre 2021 viene nominato capitano della squadra.\nNazionale.\nNel luglio 2011 vince con la Nazionale di pallacanestro dell'Italia under 20 la medaglia d'argento dei campionati europei di categoria. Il 13 marzo esordisce con la Nazionale maggiore nell'All Star Game segnando 12 punti. Nel 2013 partecipa agli Europei in Slovenia. La squadra si qualifica all'ottavo posto dopo essere stata eliminata nei quarti di finale dalla Lituania. Nel 2015 partecipa agli Europei giocando a Berlino e Lilla. La squadra si qualifica al quinto posto dopo la sconfitta ai quarti di finale, da parte della Lituania.\nNel 2016 partecipa al torneo di qualificazione di Torino per le Olimpiadi di Rio de Janeiro ma il 9 luglio viene battuto in finale dalla . Nel 2017 disputa le qualificazioni e le fasi finali dei campionati europei arrivando fino ai quarti di finale dove la nazionale viene battuta il 13 settembre dalla Serbia.\nSalta invece i Mondiali 2019 per via di un infortunio.\nPartecipa al Torneo di qualificazione per le Olimpiadi di Tokio, in Serbia. Il 1 luglio 2021 con l'Italia batte il e due giorni dopo la . Il 4 luglio, nella finale del Preolimpico, con la Nazionale batte la e si qualifica per le Olimpiadi di Tokyo."}
{"id": "2078056", "revid": "183114", "url": "https://it.wikipedia.org/wiki?curid=2078056", "title": "Giorgio Guido Pallavicino Trivulzio", "text": ""}
{"id": "2078057", "revid": "56818", "url": "https://it.wikipedia.org/wiki?curid=2078057", "title": "Norma classica (occitano)", "text": ""}
{"id": "2078058", "revid": "1305772", "url": "https://it.wikipedia.org/wiki?curid=2078058", "title": "Henry Cohen", "text": "Biografia.\nTrasferitosi a Parigi, lavor\u00f2 come docente di musica e ricopr\u00ec l'incarico di curatore del Cabinet des M\u00e9dailles della Biblioteca Nazionale di Francia.\nCohen \u00e8 noto per due lavori fondamentali, il primo del 1854 sulle monete della repubblica romana e il secondo, pubblicato tra il 1859 ed il 1868, su quelle coniate durante l'impero romano.\nOltre ai suoi studi sulla numismatica Cohen ha scritto e fatto rappresentare diversi componimenti musicali. Ha pubblicato anche quattro trattati di teoria musicale.\nM\u00e9dailles imp\u00e9riales.\nIl trattato \"Description historique des monnaies frapp\u00e9es sous l'Empire romain, commun\u00e9ment appel\u00e9es M\u00e9dailles imp\u00e9riales\" (Descrizione storica delle moneta battute sotto l'Impero romano, comunemente chiamate Medaglie imperiali) fu pubblicato a Parigi in otto volumi, tra il 1859 ed il 1868, ed una seconda edizione fu data alle stampe negli anni 1880\u20141892.\nRiguarda le monete romane emesse dal 49 a.C. (monete di Pompeo) fino al 476 d.C. (Romolo Augusto).\nLe monete sono ordinate cronologicamente per imperatore, e per ogni imperatore seguendo l'ordine alfabetico della legenda presente al rovescio.\nQuesto ordine, certamente poco scientifico, comunque permette di identificare abbastanza rapidamente la moneta.\nOvviamente ormai molte delle informazioni contenute sono diventate obsolete.\nAnche se ora \u00e8 superato dal R.I.C. (Roman Imperial Coinage) il testo di Cohen \u00e8 ancora molto usato nei testi e nei cataloghi di vendita per le monete imperiali romane.\nDell'opera ci sono state diverse ristampe anastatiche. Ne esiste anche un'edizione in rete."}
{"id": "2078062", "revid": "1543377", "url": "https://it.wikipedia.org/wiki?curid=2078062", "title": "NBA All-Star Game 1961", "text": "L'NBA All-Star Game 1961, svoltosi a Syracuse, vide la vittoria finale della Western Division sulla Eastern Division sulla per 153 a 131.\nOscar Robertson, dei Cincinnati Royals, fu nominato MVP della partita."}
{"id": "2078072", "revid": "287204", "url": "https://it.wikipedia.org/wiki?curid=2078072", "title": "Chiesa di San Basilio al Foro di Augusto", "text": "La chiesa di San Basilio al Foro di Augusto \u00e8 un luogo di culto cattolico scomparso di Roma, nel rione Monti, in via Tor de' Conti.\nStoria.\nLa chiesa, con annesso monastero, fondati sul podio del tempio di Marte Ultore nel Foro di Augusto, viene menzionata per la prima volta in una bolla di papa Agapito II del 955, col nome di San Basilio \"in scala mortuorum\", dalla scaletta che portava ad un cimitero sotterraneo, e poi in un documento del 1088 nel \"Regestum Farfense\". Il complesso era addossato all'alto muro di recinzione del foro.\nSotto Pio V, nel XVI secolo, il monastero venne concesso alle suore domenicane neofite, le quali ricostruirono la chiesa, aprendo delle finestre e un portale nel muro di recinzione del foro verso la via retrostante, e ne cambiarono il nome in quello della Santissima Annunziata, nome col quale era conosciuta prima della sua demolizione.\nNel 1838, per i restauri fatti intorno al Foro di Augusto, fu demolito il campanile del XIII secolo che sorgeva da un lato di questa chiesa, al di sopra delle colonne superstiti del tempio.\nL'interno della chiesa presentava affreschi alle pareti di Marco Tullio Montagna; sull'altare maggiore vi era un quadro raffigurante l\"Annunziata\", copia di Gaetano Lapis da un originale di Guido Reni. Su un altare laterale quadro raffigurante \"San Giovanni Evangelista e il Battista\" di Domenico Consolano.\nChiesa e monastero furono distrutti nel 1924 in seguito agli scavi archeologici della zona. Della chiesa rimane solo il portale d'ingresso, murato, ma lasciato nella sua posizione originaria sul lato esterno del muro di recinzione del foro su via Tor de' Conti."}
{"id": "2078073", "revid": "81141604", "url": "https://it.wikipedia.org/wiki?curid=2078073", "title": "Era dell'Acquario", "text": ""}
{"id": "2078075", "revid": "300067", "url": "https://it.wikipedia.org/wiki?curid=2078075", "title": "NBA All-Star Game 1962", "text": "L'NBA All-Star Game 1962, svoltosi a St. Louis, vide la vittoria finale della Western Division sulla Eastern Division sulla per 150 a 130.\nBob Pettit, dei St. Louis Hawks, fu nominato MVP della partita."}
{"id": "2078076", "revid": "1573940", "url": "https://it.wikipedia.org/wiki?curid=2078076", "title": "Chiesa dei Santi Isidoro e Eurosia", "text": "La chiesa dei Santi Isidoro e Eurosia \u00e8 un luogo di culto cattolico di Roma, nel quartiere Ostiense, in via delle Sette Chiese.\nStoria.\nL'Armellini scrive che la chiesa:\nLa chiesa infatti si trova sul percorso che i fedeli percorrono nella visita alle Sette Chiese di Roma. Una lapide esterna alla chiesa informa che essa fu costruita nel 1818 per opera di monsignor Nicola Maria Nicolai. Caduta in rovina nel corso dell'Ottocento fu acquistata e restaurata dal sacerdote oratoriano Generoso Calenzio. Conosciuta popolarmente come \"la chiesoletta\", al Valadier \u00e8 attribuito il pronao d'ingresso. Nel portico si ammirano tre bozzetti a rilievo in gesso, ritenuti opera di Antonio Canova: il primo rappresenta la \"Vergine col Bambino e San Giovanni Battista\"; il secondo il \"Salvatore che accoglie tra le braccia i fanciulli\"; ed il terzo \"San Giovanni Battista che battezza Ges\u00f9 Cristo\".\nL'interno della chiesa si presenta a navata unica, con un solo altare centrale, quattro finestre laterali ed una cantoria. L'altare \u00e8 in marmo policromo.\nOggi la chiesa \u00e8 annessa della parrocchia di San Filippo Neri in Eurosia ed \u00e8 gestita dalla Confederazione dell'oratorio di San Filippo Neri."}
{"id": "2078079", "revid": "486946", "url": "https://it.wikipedia.org/wiki?curid=2078079", "title": "Caldera di Manziana", "text": ""}
{"id": "2078080", "revid": "124962950", "url": "https://it.wikipedia.org/wiki?curid=2078080", "title": "Chiesa di San Benedetto (Roma)", "text": "La chiesa di San Benedetto \u00e8 un luogo di culto cattolico di Roma, situato nel quartiere Ostiense, in via del Gazometro.\nStoria.\nPio X nel 1912 volle fare edificare una chiesa nel quartiere Ostiense, nei pressi del gasometro, per provvedere alla vita spirituale della popolazione ivi residente, ma mor\u00ec prima di poter vedere incominciare i lavori. Il suo successore Benedetto XV si impegn\u00f2 per l'avvio di essi, e la chiesa fu dedicata a San Benedetto proprio in ricordo del papa, ma per una serie di contrattempi alla sua morte l'opera aveva appena avuto inizio. Infatti, abbattuta un'antica e vetusta cappellina, dapprima (nel 1916) si adatt\u00f2 a chiesa una baracca della zona, poi incominciarono i lavori della nuova chiesa, ma alla morte del papa erano stati eretti solo i pilastri e il tetto. Fu solo nel 1925, sotto il pontificato di Pio XI, che si lavor\u00f2 per completare la chiesa, che venne ufficialmente eretta in parrocchia il 3 giugno 1926 con la costituzione apostolica \"Nostri pastoralis officii\".\nPer diversi anni la parrocchia fu affidata ai sacerdoti della Compagnia di San Paolo; oggi \u00e8 affidata ai sacerdoti della Congregazione della Societ\u00e0 del Verbo Divino (S.V.D.) per conto della Diocesi di Roma. \n\u00c8 sede del titolo cardinalizio di San Benedetto fuori Porta San Paolo.\nUna lapide in fondo alla chiesa ricorda la visita effettuata da Giovanni Paolo II il 14 febbraio 1988.\nDescrizione.\nAll'esterno l'edificio si presenta in laterizio, a due ordini. L'ordine inferiore \u00e8 movimentato dalla presenza di un atrio scandito da due pilastri e dalla scritta latina \"\u00ab Obsculta o fili praecepta magistri: ora et labora \u00bb\" (\u201cAscolta, o figlio, i precetti del maestro: prega e lavora\u201d). Nell'ordine superiore \u00e8 posta una finestra ovale, ove \u00e8 inserita una croce e alcuni simboli della tradizione iconografica cristiana, ossia il pesce, il cristogramma, la colomba e il pastorale. Sulla sommit\u00e0 della facciata \u00e8 lo stemma di papa Pio XII. Nell'atrio d'ingresso \u00e8 murata una lapide che ricorda l'elevazione della chiesa a diaconia cardinalizia il 28 giugno 1988 per decreto di Giovanni Paolo II.\nL'interno della chiesa \u00e8 ad un'unica navata, con una navatella sul lato destro separata dal corpo centrale da pilastri, e con quattro cappelle sul lato sinistro. La prima cappella, appena entrati, dedicata al Sacro Cuore di Ges\u00f9, ha lo stesso orientamento della chiesa: nella parete di fondo \u00e8 un mosaico di Armando Baldinelli raffigurante il \"Sacro Cuore\". Le due cappelle seguenti conservano opere di artisti del Novecento: una \"Madonna col bambino\" di Silvio Consadori (del 1951) e \"San Giuseppe con Ges\u00f9 adolescente\" di Luigi Filocamo (del 1953). L'altare maggiore \u00e8 dominato da una composizione marmorea ove si ripete il motto benedettino \"Ora et labora\" con una tela di Ferruccio Ferrazzi raffigurante \"San Benedetto\". Una statua del santo \u00e8 collocata nella navatella di destra.\nNella cappella dedicata a Maria vergine sono murate due lapidi: in quella di sinistra si ricorda la visita di papa Giovanni Paolo II, in quella di destra si commemora la figura del cardinale Andrea Carlo Ferrari nel giorno della sua beatificazione (10 maggio 1987)."}
{"id": "2078082", "revid": "1284406", "url": "https://it.wikipedia.org/wiki?curid=2078082", "title": "Chiesa di San Francesco Saverio alla Garbatella", "text": "La chiesa di San Francesco Saverio alla Garbatella \u00e8 una chiesa di Roma, nel quartiere Ostiense, in piazza Damiano Sauli.\nStoria.\nLa chiesa, costruita su progetto di Alberto Calza Bini, fu eretta a parrocchia il 1\u00ba maggio 1933 da Pio XI con la costituzione apostolica \"Quo omnes sacrorum\", ed \u00e8 sede del titolo cardinalizio \u201cSan Francesco Saverio alla Garbatella\u201d.\nLa chiesa divenne famosa perch\u00e9 fu la prima parrocchia visitata da Giovanni Paolo II appena eletto papa; tre mesi dopo l'elezione infatti, la domenica 3 dicembre 1978, il pontefice fece visita al quartiere e alla parrocchia, ai quali era legato da un ricordo particolare e personale:\nDescrizione.\nLa facciata \u00e8 in laterizio e travertino; il portale centrale \u00e8 sormontato da una grande finestra in una lunetta, sopra la quale lo stemma di Pio XI. La chiesa \u00e8 arricchita da un'alta cupola.\nL'interno della chiesa si presenta a tre navate, suddivise da colonne con capitelli di stile ionico, con transetto. Nell'abside \u00e8 posta una grande tela che raffigura il santo nell'atto di predicare. Nel transetto sono altre due tele: a destra la raffigurazione della \"Madonna del Divino Amore\" che soccorre Roma dopo i bombardamenti del 1943; a sinistra \"Ges\u00f9 in gloria con angeli\". Ai lati dell'ingresso due bronzi con la \"Crocifissione\" e la \"Madonna\"."}
{"id": "2078083", "revid": "110157", "url": "https://it.wikipedia.org/wiki?curid=2078083", "title": "Chiesa del Santissimo Sacramento a Tor de' Schiavi", "text": "La chiesa del Santissimo Sacramento a Tor de' Schiavi \u00e8 una chiesa di Roma, nel quartiere Prenestino-Labicano, in largo Agosta.\nStoria.\nLa chiesa \u00e8 sede parrocchiale, eretta il 28 marzo 1963 con il decreto del cardinale vicario Clemente Micara \"\u201cAd uberius animarum\u201d\". L'edificio invece venne costruito, su progetto dell'architetto Francesco Fornari, tra il 1966 e il 1968, ed inaugurato ufficialmente il 5 maggio 1968 con la solenne benedizione del cardinale Angelo Dell'Acqua. La chiesa ha accolto per tre volte i papi: il 1\u00ba giugno 1972 papa Paolo VI, il 14 marzo 1993 papa Giovanni Paolo II, e il 6 maggio 2018 papa Francesco.\nDal 28 giugno 2017 sulla chiesa insiste il titolo cardinalizio del Santissimo Sacramento a Tor de' Schiavi.\nDescrizione.\nLa chiesa ha una facciata in stile neoromanico, con rosone e portico, ed \u00e8 suddivisa in due ordini a fasce orizzontali con alternanza di due colori diversi. I portali sono ricoperti di pannelli di rame che riproducono scene dell'antico e del nuovo Testamento.\nAll'interno si nota in particolare, nell'altare del transetto di sinistra, un quadro raffigurante \"Cristo adorato dagli angeli\", opera del 1906 di Antonio Cisterna.\nIl presbiterio \u00e8 diviso in due parti da una vetrata trasparente. La parte anteriore funge da altare principale della chiesa, la parte posteriore da cappella feriale. L'abside, visibile attraverso la trasparenza dei vetri, \u00e8 decorato con affreschi moderni, opera dell'archimandrita rumeno Bartolomeo Florea, che raffigurano soggetti legati all'eucaristia: la \"Trinit\u00e0\" (che riprende l'icona omonima di Andrej Rubl\u00ebv), l'apostolo Pietro, la \"Moltiplicazione dei pani e dei pesci\", la \"Crocifissione\" (attorniata dalle figure di quattro profeti dell'Antico Testamento: Isaia, Ezechiele, Geremia e Daniele), l\"'Ultima cena\", l'apostolo Paolo, la \"Cena di Emmaus\".\nLa chiesa inoltre conserva diverse icone moderne su tavole di legno, tra cui le stazioni della \"Via Crucis\"."}
{"id": "2078084", "revid": "95049", "url": "https://it.wikipedia.org/wiki?curid=2078084", "title": "Chiesa di San Leone I", "text": "La chiesa di San Leone I \u00e8 un luogo di culto cattolico di Roma, situato nel quartiere Prenestino-Labicano, in via Prenestina.\nStoria.\nLa chiesa \u00e8 costruita su progetto dell'architetto Giuseppe Zander tra il 1950 ed il 1952.\nEssa \u00e8 sede della parrocchia omonima, istituita il 7 ottobre 1952 con decreto del cardinale vicario Clemente Micara \"Tricesimo iam vertente\". Inoltre \u00e8 anche sede dal 1965 del titolo cardinalizio \"\u201cSan Leone I\u201d\".\nLa chiesa \u00e8 stata visitata da Giovanni Paolo II il 17 dicembre 1989.\nDescrizione.\nLa facciata della chiesa si presenta in mattoni con portali in travertino e sculture di Luigi Venturini; nella parte superiore \u00e8 inserito un rosone.\nL'interno \u00e8 a tre navate, suddivise da colonne in cemento, che reggono il soffitto con struttura anch'essa di cemento. Vi sono conservate buone opere d'arte del Novecento tra le quali occorre menzionare:\nSulla cantoria alla sinistra del presbiterio si trova l'organo a canne, costruito nel 1954 dai Fratelli Ruffatti. A trasmissione elettrica, dispone di 30 registri su due manuali e pedale."}
{"id": "2078087", "revid": "95049", "url": "https://it.wikipedia.org/wiki?curid=2078087", "title": "Chiesa di Sant'Elena (Roma)", "text": "La chiesa di Sant'Elena \u00e8 un luogo di culto cattolico di Roma, situato lungo il tratto urbano della via Casilina, nel quartiere Prenestino-Labicano; su di esso insistono l'omonima parrocchia, retta dal clero diocesano, e il titolo cardinalizio di \"Sant'Elena fuori Porta Prenestina\".\nStoria.\nLa chiesa fu voluta da Pio X a ricordo del XVI centenario dell'editto di Milano del 313, quando gli imperatori romani Costantino I e Licinio riconobbero la religione cristiana come religione lecita e legittima all'interno dell'impero; e fu dedicata alla madre di Costantino, Elena. Venne scelta l'area gi\u00e0 detta \"quarto di Sant'Elena\", ove nel XIV secolo sorgeva una vigna di propriet\u00e0 del monastero di Santa Maria Nova, venduta nel 1424 al capitolo lateranense. La chiesa venne costruita su progetto dell'architetto Giuseppe Palombi, tra il 1913 ed il 1914; fu aperta al culto il 2 aprile 1914 e consacrata il 17 settembre 1916.\nFu eretta a parrocchia il 19 marzo 1914 da papa Pio X, con la costituzione apostolica \"Quod iam pridem\", ricevendo i titoli ed i redditi della soppressa parrocchia dei Santi Quirico e Giulitta al Foro di Augusto. La parrocchia \u00e8 stata retta quasi fin dalla sua fondazione dall'ordine religioso degli Oblati di Maria Vergine; dal 2003 \u00e8 tornata al clero diocesano di Roma. Dal 1985 ha assunto il titolo cardinalizio di \"Sant'Elena fuori Porta Prenestina\".\nSul muro di cinta ferroviario, all'altezza della discesa di via del Mandrione sulla via Casilina, \u00e8 posta una croce di travertino a ricordo del parroco Raffaele Melis, colpito dal secondo bombardamento anglo-americano sulla citt\u00e0 di Roma del 13 agosto 1943, che colp\u00ec il trenino, pieno di rimpatriati dall'Africa, dell'allora ferrovia Roma-Fiuggi-Alatri-Frosinone, mentre soccorreva i feriti.\nNel 1945 la chiesa ospit\u00f2 le riprese di \"Roma citt\u00e0 aperta\", di Roberto Rossellini. Nel film la facciata e il cortile interno appaiono in molte scene con don Pietro, il protagonista interpretato da Aldo Fabrizi (l'interno, invece, \u00e8 quello della chiesa trasteverina di Santa Maria dell'Orto).\nIl 19 marzo 2014 la comunit\u00e0 parrocchiale ha solennemente celebrato il suo primo centenario.\nDescrizione.\nLa facciata della chiesa, recintata da una cancellata in ferro battuto, \u00e8 in un sobrio stile classicheggiante. Essa ha paramento murario in mattoni ed elementi decorativi (cornicioni, lesene corinzie, timpani) in travertino ed intonaco chiaro. In corrispondenza di ciascuna delle tre navate interne, si apre un portale, dei quali il maggiore \u00e8 il pi\u00f9 ampio. Nella parte superiore, terminante con un timpano triangolare sormontato da una croce, vi \u00e8 il rosone circolare, chiuso da una vetrata policroma raffigurante \"Sant'Elena\".\nInternamente, la chiesa si presenta in stile neopaleocristiano, con pianta basilicale a tre navate separate da due file di archi a tutto sesto poggianti su colonne, e terminanti ciascuna con un'abside semicircolare. La volta della navata maggiore \u00e8 a capriate lignee, mentre quella delle due minori \u00e8 a crociera. Nel 1930, vennero dipinti da Ettore Ballerini gli affreschi dell'arco trionfale (\"Evangelisti\") e dell'abside centrale (\"Invenzione della Croce\"); l'attuale assetto dell'area presbiterale risale agli inizi degli anni 1980: al centro vi \u00e8 l'altare maggiore in marmo con alle spalle un crocifisso ligneo; in posizione avanzata, invece, due amboni, dei quali quello di sinistra decorato con due bassorilievi di Italo Celli raffiguranti il monogramma della parrocchia e il \"Leone di san Marco\", realizzato nel 2014 e facenti parte di un pi\u00f9 ampio programma di decorazione dei due amboni.\nL'organo a canne, situato in corpo unico a pavimento nell'abside, venne costruito nel 1908 da Carlo Vegezzi-Bossi per la cappella di palazzo Piombino a Roma, allora residenza di Margherita di Savoia; trasferito nella chiesa nel 1926, \u00e8 stato successivamente modificato e ampliato da Mario Strozzi nel 1958. A trasmissione elettrica, dispone di 18 registri su due manuali e pedale."}
{"id": "2078089", "revid": "729019", "url": "https://it.wikipedia.org/wiki?curid=2078089", "title": "Mercedes-Benz M18", "text": "Il Mercedes-Benz M18 (o Daimler-Benz M18 \u00e8 un motore a scoppio prodotto dal 1933 al 1937 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nQuesto motore, come tanti altri appartenenti al periodo pre-bellico della Mercedes-Benz, \u00e8 stato montato su un unico modello, in questo caso la Mercedes-Benz 290 (1933-37), una vettura di fascia alta, praticamente di lusso, che andava a sostituire la 260 Stuttgart, ma si proponeva anche come alternativa economica all'effimero modello 380 W22.&lt;br&gt;\nNon si trattava di un motore particolarmente raffinato, poich\u00e9 non montava la distribuzione a valvole in testa (quando alcuni modelli della stessa Casa avevano offerto tale soluzione gi\u00e0 qualche anno prima), bens\u00ec la pi\u00f9 convenzionale configurazione a valvole laterali.&lt;br&gt;\nDi seguito vengono mostrate le caratteristiche tecniche del motore \"M18\":"}
{"id": "2078090", "revid": "30445", "url": "https://it.wikipedia.org/wiki?curid=2078090", "title": "Vulcanismo secondario", "text": ""}
{"id": "2078091", "revid": "101260", "url": "https://it.wikipedia.org/wiki?curid=2078091", "title": "Feed reader", "text": ""}
{"id": "2078092", "revid": "1573940", "url": "https://it.wikipedia.org/wiki?curid=2078092", "title": "Basilica di Sant'Eugenio", "text": "La basilica di Sant'Eugenio \u00e8 una chiesa di Roma, nel quartiere Pinciano, in via delle Belle Arti.\nStoria.\nAvvicinandosi il XXV anniversario della consacrazione episcopale di Pio XII, il Papa fece sapere che con i doni che gli erano stati preannunciati da parte di cattolici di tutto il mondo, egli voleva fare costruire una chiesa in un nuovo quartiere romano privo di chiesa parrocchiale.\nLa chiesa giubilare fu dedicata a sant\u2019Eugenio, nome di battesimo di Papa Pacelli. La sua costruzione inizi\u00f2 nel 1942 su progetto degli architetti Enrico Pietro Galeazzi e Mario Redini, e dopo l'interruzione dei lavori a causa della guerra fu ultimata nel 1951. La chiesa fu consacrata il 2 giugno 1951, festa di sant'Eugenio, dallo stesso papa Pio XII.\n\u00c8 parrocchia dal 1951 (eretta con il breve \"Petrianae navis\" del 16 marzo), ed affidata dal 1980 alla cura dei sacerdoti della prelatura personale dell'Opus Dei; dal 1960 ha il titolo cardinalizio di \u201cSant'Eugenio\u201d. Il 23 maggio 1951 Pio XII ha elevato la chiesa a \"basilica minore\", con il breve \"Honoris pastoralis\".\nIl 3 marzo 1986 la chiesa ha ricevuto la visita di papa Giovanni Paolo II.\nDescrizione.\nArte e architettura.\nLa facciata della chiesa \u00e8 in travertino, con un alto portale al centro, e due pi\u00f9 bassi lateralmente. \u00c8 suddivisa in due ordini. In quello inferiore vi sono 6 lesene con capitelli in stile corinzio eclettico: sopra i due portali minori vi sono sculture che raffigurano le \"Allegorie della Giustizia e della Pace\" di Alessandro Monteleone. Nell'ordine superiore si trova una grande finestra con loggia, fiancheggiata dai \"Simboli dei quattro evangelisti\" di Francesco Nagni. Sulla sommit\u00e0 della cupola si trova una statua bronzea di A. Gerardi raffigurante \"San Michele arcangelo\". Posteriormente \u00e8 collocata la torre campanaria.\nL'interno \u00e8 a tre navate separate tra loro da colonne binate, con transetto, cinque cappelle laterali e un'alta cupola. Nella navata di sinistra si trovano le cappelle dedicate ai santi Nicola di Fl\u00fce, Caterina da Siena e Filippo Neri; tra le cappelle sono inserite le vetrate raffiguranti i santi papi Marcello I, Silvestro I e Damaso I. Nella navata di destra si trovano le cappelle dedicate ai santi Francesca Saverio Cabrini e Francesco d'Assisi, separate tra loro dalla vetrata raffigurante papa Gregorio VII.\nNel transetto si trovano altre vetrate dedicate ai santi papi Martino I e Ormisda a sinistra, e Leone IV e Agatone a destra. Ancora nel transetto sono collocati due importanti altari: a sinistra l'altare dedicato a Nostra signora di F\u00e1tima, offerto dalla repubblica del Portogallo; a destra l'altare dedicato ai santi Pietro e Paolo, donato dalla repubblica del Libano. A sinistra dell'altare maggiore, \u00e8 collocata la cappella del santissimo Sacramento.\nLa chiesa \u00e8 ricca di opere di un certo rilievo dell'arte italiana del Novecento, tra cui sono da menzionare:\nOrgano a canne.\nNelle due cantorie ai lati del presbiterio, si trova l'organo a canne Mascioni \"opus 651\" costruito nel 1950 e restaurato nel 2007 dalla stessa ditta. A trasmissione elettrica, ha tre tastiere di 61 note ciascuna ed una pedaliera di 32. Le canne sono cos\u00ec suddivise fra le due cantorie:\nLa consolle si trova sulla cantoria di sinistra.\nCuriosit\u00e0.\nIn questa chiesa vennero celebrati i funerali di Tot\u00f2, di Antonello Falqui e della moglie del presidente della repubblica italiana Giuseppe Saragat."}
{"id": "2078093", "revid": "1543377", "url": "https://it.wikipedia.org/wiki?curid=2078093", "title": "NBA All-Star Game 1963", "text": "L'NBA All-Star Game 1963, svoltosi a Los Angeles, vide la vittoria finale della Eastern Division sulla Western Division per 115 a 108.\nBill Russell, dei Boston Celtics, fu nominato MVP della partita."}
{"id": "2078095", "revid": "901803", "url": "https://it.wikipedia.org/wiki?curid=2078095", "title": "Chiesa della Nativit\u00e0 di Nostro Signore Ges\u00f9 Cristo", "text": "La chiesa della Nativit\u00e0 di Nostro Signore Ges\u00f9 Cristo \u00e8 un luogo di culto di Roma, nel quartiere Appio-Latino, in via Gallia.\nStoria.\nLa chiesa, costruita su progetto di Tullio Rossi nel 1936, \u00e8 stata eretta a parrocchia il 12 marzo 1937 con il decreto del cardinale vicario Francesco Marchetti Selvaggiani \"Succrescente in dies\", ed \u00e8 sede del titolo cardinalizio \u201cNativit\u00e0 di Nostro Signore Ges\u00f9 Cristo a Via Gallia\u201d istituito da papa Paolo VI nel 1969.\nNegli anni '60 durante la ricorrenza del Corpus domini dalla chiesa partiva una processione che attraversava le vie del quartiere e (dopo aver transitato per via Britannia piena di bancarelle) terminava su piazza Armenia dove era stata realizzata un'infiorata che molti nel quartiere ancora ricordano.\nDescrizione.\nArte e architettura.\nNella facciata sono inseriti un rosone e un portale centrale, sopra il quale, nella lunetta, vi \u00e8 un bassorilievo con la rappresentazione dell\"Annunciazione\". Un'alta torre campanaria \u00e8 posta sul lato sinistro della chiesa.\nL'interno \u00e8 a tre navate, suddivise da pilastri, con soffitto a capriate. Nella navata centrale \u00e8 posta la vasca battesimale per il battesimo per immersione: essa \u00e8 a forma ottagonale; la copertura \u00e8 composta da cinque pannelli con vetrate, che riproducono l'immagine della Madonna e i simboli dei quattro evangelisti. Sui pilastri della navata centrale \u00e8 la \"Via Crucis\" a mosaico. Il profondo presbiterio accoglie un altare di notevoli dimensioni e di forma quadrata; nell'abside un grande mosaico di Gilda Nagni raffigura la \"Nativit\u00e0 di Ges\u00f9 con la Sacra Famiglia\". Il tabernacolo \u00e8 opera di Goffredo Verginelli.\nLe navate laterali terminano con piccole absidi. In quella di sinistra vi \u00e8 un mosaico raffigurante il \"Cristo\", mentre nella navata di destra un altro mosaico con la \"Pentecoste\".\nOrgano a canne.\nNella chiesa si trova l'organo a canne Mascioni \"opus 530\". Costruito nel 1940, \u00e8 stato restaurato nel 1983; in tale occasione, il sistema di trasmissione, elettrico, \u00e8 stato revisionato e la consolle spostata dalla cantoria sopra l'ingresso alla sinistra del presbiterio. Lo strumento \u00e8 collocato in due corpi sopra la cantoria in controfacciata ed ha due tastiere di 58 note ciascuna ed una pedaliera concavo-radiale di 30."}
{"id": "2078098", "revid": "599013", "url": "https://it.wikipedia.org/wiki?curid=2078098", "title": "Haymarket Theatre", "text": "L'Haymarket Theatre o, pi\u00f9 esattamente, il Theatre Royal Haymarket (detto anche \"the Little Theatre\", il piccolo teatro) \u00e8 un teatro del West End di Londra che si trova in Haymarket, nella Citt\u00e0 di Westminster.\nL'attuale edificio fu costruito nel 1821 (ma la sua storia risale ad almeno un secolo prima), \u00e8 un monumento classificato di I grado, ha una capienza di 888 posti a sedere e fa parte delle propriet\u00e0 della corona inglese.\nStoria.\nIn realt\u00e0 il primo Haymarket Theatre fu realizzato nel 1720 dal falegname John Potter e venne inaugurato il 29 dicembre di quell'anno con la commedia francese \"La fille \u00e0 la mode\" di Nicolas Barbier, messa in scena dalla compagnia del duca di Montague. L'iniziativa di Potter divenne allora nota come \"Il nuovo teatro francese\" e, affermatasi col tempo, nel 1729 colse il suo primo grande successo di pubblico con \"Hurlothrumbo\", una parodia musicale del coreografo Samuel Johnson of Cheshire che rimase in cartellone per 30 serate.\nNel 1730 la direzione pass\u00f2 in mano a una compagnia inglese, il suo nome cambi\u00f2 in Piccolo teatro di Haymarket e divenne un valido concorrente dei tre principali teatri londinesi dell'epoca, grazie soprattutto alle satire politiche portate in scena dal giovanissimo Henry Fielding (come \"Tom Thumb\", \"Pasquin\" o \"The Historical Register\") e dal gi\u00e0 affermato Henry Carey (come \"Amelia\" e \"The Dragon of Wantley\"). Gli attacchi al primo ministro whig Robert Walpole riempirono ogni sera la sala di spettatori plaudenti, ma portarono anche all'emanazione nel 1737 del Theatrical Licensing Act, cio\u00e8 all'istituzione della censura preventiva sugli spettacoli, che di fatto costrinse alla chiusura il teatro di Haymarket per i successivi otto anni (salvo brevi parentesi pi\u00f9 o meno clandestine).\nScomparso per\u00f2 Walpole dalla scena politica, cambiata la propriet\u00e0 del teatro e subentrato l'attore Samuel Foote nella sua gestione (1747), l'Haymarket riprese un'attivit\u00e0 regolare. Nel 1766 Foote ottenne anche la patente reale per allestirvi spettacoli nei mesi estivi cosicch\u00e9, ampliati i locali con l'acquisto di propriet\u00e0 confinanti, dal 14 maggio 1767 il teatro si fregi\u00f2 del titolo di \"teatro reale\". Nel 1777 fu acquistato dal drammaturgo George Colman il vecchio, gi\u00e0 impresario del Covent Garden, che vi apport\u00f2 alcune modifiche strutturali prima di lasciarlo in eredit\u00e0 al figlio nel 1794. Questi si rivel\u00f2 un pessimo uomo d'affari e fu costretto a cederlo al cognato David Morris che, nel 1820, accett\u00f2 il progetto di ristrutturazione interna ed esterna proposto dall'architetto John Nash, compreso il leggero spostamento del teatro pi\u00f9 a sud, nell'attuale ubicazione. Il nuovo Theatre Royal Haymarket fu quindi inaugurato il 4 luglio 1821 con la commedia \"The Rivals\" di Richard Brinsley Sheridan.\nTra i manager che hanno diretto il Theatre Royal Haymarket, si pu\u00f2 menzionare l'attore e direttore teatrale Cyril Maude, dal 1896 al 1905."}
{"id": "2078099", "revid": "838137", "url": "https://it.wikipedia.org/wiki?curid=2078099", "title": "Nicola Saverio Gamboni", "text": "Biografia.\nIntrapresa la carriera ecclesiastica, appena trentenne venne nominato vescovo di Capri il 17 novembre 1776, per poi essere traslato alla sede di Vigevano il 18 settembre 1803, dove si insedi\u00f2 senza l'autorizzazione pontificia.\nEgualmente senza il consenso del papa, nel 1807 fu promosso al patriarcato di Venezia, dove per\u00f2 rimase solo pochi mesi: la morte sopraggiunse il 21 ottobre 1808.\nGenealogia episcopale.\nLa genealogia episcopale \u00e8:"}
{"id": "2078104", "revid": "287204", "url": "https://it.wikipedia.org/wiki?curid=2078104", "title": "When the Heartache Is Over", "text": "When the Heartache Is Over \u00e8 un singolo della cantante statunitense naturalizzata svizzera Tina Turner del 1999.\nDescrizione.\nLa canzone, prodotta da Brian Rawling e Mark Taylor (il team che aveva prodotto \"Believe\", successo di Cher del 1998), fu estratta come singolo principale dell'album della Turner \"Twenty Four Seven\". Fu un considerevole successo sia nella classifica pop che in quella dance, raggiungendo la posizione numero 10 nel Regno Unito e la terza nella classifica dance degli Stati Uniti e ottenendo una terza posizione anche in Finlandia.\nIl video prodotto per \"When the Heartache Is Over\" vede la Turner danzare su una \"T\" gigantesca insieme ad altri ballerini, mentre sullo sfondo si staglia un maxi schermo che trasmette immagini colorate."}
{"id": "2078105", "revid": "1893", "url": "https://it.wikipedia.org/wiki?curid=2078105", "title": "Hy\u00e8res (Var)", "text": ""}
{"id": "2078106", "revid": "131358", "url": "https://it.wikipedia.org/wiki?curid=2078106", "title": "Federazione Internazionale Motociclismo", "text": ""}
{"id": "2078107", "revid": "144796", "url": "https://it.wikipedia.org/wiki?curid=2078107", "title": "Giuseppe Maria Scarampi", "text": "Biografia.\nGiuseppe Maria Scarampi nacque a Cortemilia dalla nobile famiglia feudataria di quel borgo, il 14 febbraio 1726.\nIntrapresi gli studi ecclesiastici, il 16 luglio 1757 fu nominato vescovo di Vigevano. Non appena eletto, si attiv\u00f2 subito in favore della propria diocesi, compiendo due visite pastorali e convocando un sinodo nel 1768.\nAttivo anche nelle vicende di carattere laico, fece costruire sul territorio vigevanese una cascina che da lui prese il nome di Cascina Scarampa e fece tracciare e scavare il canale detto \"Scarampino\" per ottimizzare l'irrigazione dei campi della Lomellina. Nel 1771 a Vigevano, fuse l'amministrazione dei tre ospedali che vi esistevano e inizi\u00f2 la costruzione di un nuovo ospedale, pi\u00f9 grande e funzionale.\nMor\u00ec a Vigevano nel 1801.\nGenealogia episcopale.\nLa genealogia episcopale \u00e8:"}
{"id": "2078109", "revid": "6923", "url": "https://it.wikipedia.org/wiki?curid=2078109", "title": "Vule Avdalovi\u0107", "text": ""}
{"id": "2078111", "revid": "287204", "url": "https://it.wikipedia.org/wiki?curid=2078111", "title": "Vule Avdalovic", "text": ""}
{"id": "2078112", "revid": "256896", "url": "https://it.wikipedia.org/wiki?curid=2078112", "title": "Alfred William Hunt", "text": " Figlio di Andrew, pittore anch'esso\nBiografia.\nNel 1848 and\u00f2 al college Corpus Christi che si trova ad Oxford per studiare i classici. Vinse il Newdigate Prize del 1851 per il suo poema \"Nineveh\".\nIn ogni caso decise di perseguire l'arte anche incoraggiato da John Ruskin riusc\u00ec ad entrare nella Royal Academy nel 1854. In vita riusc\u00ec ad effettuare molte esposizioni dei suoi quadri, dipinse in Inghilterra, Francia e Svizzera. Nel 1861 si spos\u00f2 con Margaret Hunt scrittrice ed ebbe diversi figli fra cui Violet Hunt, anche lei come la madre scrittrice, poi diventata famosa."}
{"id": "2078113", "revid": "838137", "url": "https://it.wikipedia.org/wiki?curid=2078113", "title": "Francesco Agostino Dalla Chiesa", "text": "Biografia.\nFrancesco Agostino Dalla Chiesa era nato a Torino da una famiglia aristocratica piemontese di rango marchionale originaria di Saluzzo, di cui un suo antenato omonimo era stato vescovo. Suo fratello Ignazio, sar\u00e0 nominato vescovo di Casale Monferrato.\nIntrapresa la carriera ecclesiastica, venne ordinato sacerdote il 23 settembre 1741.\nSuccessivamente venne nominato vescovo di Vigevano nel 1754 su suggerimento di re Carlo Emanuele III di Savoia, del quale era gi\u00e0 elemosiniere col fratello, facendo il proprio solenne ingresso in diocesi il 25 maggio 1755 e rimanendo in carica per settantasette giorni sino all'agosto di quello stesso anno quando morte lo colse.\nNonostante il breve periodo di reggenza, di lui si sa che era personaggio caro a Casa Savoia, la quale lo aveva deputato a relatore della provincia del vigevanasco che dal 1743 era passata dal dominio lombardo a quello piemontese. Fu con lui, infatti, che si apr\u00ec una lunga lista di prelati piemontesi in reggenza della diocesi di Vigevano.\nMor\u00ec a Vigevano nel 1755 e venne sepolto nella cappella di San Girolamo del duomo cittadino. A differenza dei suoi predecessori che vennero quasi tutti sepolti nella cappella di Sant'Ambrogio della medesima cattedrale, la sepoltura del Della Chiesa rifletteva chiaramente le mutate condizioni politiche e territoriali della diocesi: come si \u00e8 gi\u00e0 detto il Della Chiesa fu il primo vescovo piemontese non solo per origini di nascita ma anche perch\u00e9 fu il primo ad essere nominato dal governo sabaudo alla diocesi di Vigevano dopo il passaggio della citt\u00e0 nei domini dei Savoia. Il distacco perci\u00f2 dalla cappella di Sant'Ambrogio (patrono di Milano) fu dunque l'interruzione di una consuetudine che chiuse col passato.\nGenealogia episcopale.\nLa genealogia episcopale \u00e8:"}
{"id": "2078115", "revid": "339392", "url": "https://it.wikipedia.org/wiki?curid=2078115", "title": "Rennell Rodd", "text": ""}
{"id": "2078117", "revid": "290948", "url": "https://it.wikipedia.org/wiki?curid=2078117", "title": "Reazioni reversibili", "text": ""}
{"id": "2078119", "revid": "22475", "url": "https://it.wikipedia.org/wiki?curid=2078119", "title": "Relic (romanzo)", "text": "Relic \u00e8 un romanzo del 1995 di Lincoln Child e Douglas Preston.\n\u00c8 in ordine cronologico la prima avventura che ha per protagonista l'agente dell'FBI Aloysius Pendergast.\nTrama.\nNel 1987, nel cuore dell'Amazzonia, ai piedi di un altopiano del tutto inesplorato, l'antropologo Julian Whittlesey del Museo di storia naturale di New York si accinge alla ricerca del collega Crocker scomparso pochi giorni prima nella giungla, mentre Carlos, un suo compagno, trasporta verso l'accampamento i reperti ritrovati da Whittlesey stesso (tra cui una misteriosa statuetta raffigurante \"Mbwun\", mitologica creatura che pare essere l'unica prova dell'esistenza della civilt\u00e0 Kothoga, che l'antropologo americano sta cercando) oltre che il diario dell'antropologo. \nDopo aver scritto una lettera al collega Montague, di servizio al museo di scienze naturali Newyorchese, si imbatte in Crocker, o in quel che ne \u00e8 rimasto: l'uomo \u00e8 stato sventrato senza remore. Il primo capitolo finisce con l'antropologo che, capita troppo tardi la natura malvagia dei Kothoga, sente un fruscio nella vegetazione.\nMuseo di storia naturale di New York, 1995.\nMargo Green, antropologa del museo specializzata in etnofarmacologia, assieme al suo collega Gregor Kawakita, rimane di stucco nel sapere che dentro il museo sono stati ritrovati due bambini orribilmente uccisi e decapitati. Sul posto vengono mandati Vincent D'Agosta, tenente di polizia di New York, e William Smithback, giornalista d'assalto. Nel frattempo, Margo fa la conoscenza di George Moriarty, anch'esso antropologo e curatore della nuova mostra che \u00e8 in allestimento presso il museo, \"Superstizione\", e chiede alla ragazza di preparare delle didascalie per alcune vetrine di etnofarmacologia presenti nella mostra.\nNel frattempo viene uccisa una guardia del museo con le stesse modalit\u00e0 delle vittime precedenti, e cos\u00ec a D'Agosta viene affiancato l'enigmatico agente dell'FBI Aloysius Pendergast. Dopo aver realizzato un calco in lattice delle ferite presenti sulle vittime, Pendergast mostra il reperto al Dottor Frock, il mentore di Margo, che giunge alla conclusione che il killer sia in realt\u00e0 un animale, e non un semplice omicida.\nD'Agosta e Pendergast, dopo essere stati aiutati da Ippolito, il capo delle guardie del museo,\nchiedono al direttore del museo, Winston Wright, che la mostra venga posticipata, ottenendo un fermo rifiuto. Dopo l'uscita dei due, Wright chiama alcuni capi di stato per richiedere la sospensione dall'incarico di Pendergast.\nIntanto, Margo tenta di rintracciare Moriarty all'interno del museo, che da una certa ora viene messo sotto coprifuoco, ma, non trovandolo, si perde e finisce in una stanza dove vede la statuetta di \"Mbwum\" e dove pu\u00f2 constatarne la somiglianza con il calco in lattice. Riferisce la scoperta al Dr. Frock, che sembra avallare la teoria dell'\"Effetto Callisto\" proposta da Frock anni prima, ma mai del tutto accettata dalla \"scienza ufficiale\". A causa della richiesta effettuata da Wright e della fase di stallo nella quale sembra essere caduto il caso, a capo di D'Agosta e Pendergast viene mandato l'agente federale Coffey che, trascurando ogni possibile problema, fa partire la mostra.\nNel frattempo, Margo nel suo laboratorio fa una scoperta agghiacciante: dal diario di Whittlesey capisce che il vero Mbwun non \u00e8 la bestia, ma la pianta tropicale che l'antropologo aveva usato per imballare i reperti: essa si scopre essere ospite di un peculiare virus capace di sintetizzare gli stessi enzimi e proteine prodotti (seppur in dosi minori) dall'ep\u00ecfisi (parte del cervello) umana, l'unico organo risultante mancante nelle vittime. Capisce quindi che la bestia si deve nutrire regolarmente di quegli enzimi, e che dopo che l'altopiano su cui viveva (quello che la spedizione Whittlesey aveva il compito di esplorare) era stato bruciato e contaminato dalle estrazioni minerarie, aveva seguito le casse, unica fonte della pianta ormai estinta, fino al museo di scienze naturali americano, lasciandosi alle spalle una scia di cadaveri (le casse, spedite via mare, erano arrivate a New Orleans, in un naufragio: l'equipaggio era stato ritrovato squartato, e di questo caso si era iniziato ad occupare Pendergast, che era in seguito stato affidato al caso di New York che faceva pensare allo stesso assassino). Per anni la bestia era rimasta nel museo, nutrendosi delle fibre senza necessit\u00e0 di uccidere, ma dopo che Cuthbert aveva trasferito le casse in una zona ad alta sicurezza, inaccessibile alla belva, essa so era trovata in una situazione in cui uccidere era l'unica scelta. Risolto il problema del movente, Margo si occupa di identificare il colpevole dei delitti. Ci riesce grazie ad un pezzo d'artiglio ritrovato in una delle prime vittime. Immette il DNA in un software sviluppato da Kawakita e ottiene un identikit spaventoso: un essere in parte rettile e in parte primate, predatore intelligente, agilissimo, furtivo e notturno.\nLa ragazza si precipita dal professor Frock, e lo informa di tutte le sue scoperte: poi i due si dirigono alla mostra per fermare il ricevimento e l'inaugurazione, ma vengono presi per ammattiti e allontanati velocemente dalla mostra: senza avere altre opzioni, i due decidono di avventurarsi nello scantinato alla ricerca di Pendergast, che era sceso l\u00ec sotto alla ricerca dell'assassino.\nIntanto, durante la mostra viene ritrovato il cadavere di un agente precedentemente scomparso la cui vista produce panico nella folla che inizia a correre frettolosamente verso l'uscita.\nUn improvviso Black Out causato accidentalmente lascia i visitatori nel museo ormai completamente buio, che si trasforma in una riserva di caccia per la creatura.\nScoppia il panico, ma mentre la folla cerca di uscire dal museo, il sistema di sicurezza (la cui efficienza era stata garantita da Coffey, mentre aveva lasciato Pendergast non del tutto convinto) va in tilt e isola una quarantina di invitati all'interno della mostra. Tale sistema di sicurezza prevedeva, in caso di effrazione registrata, la chiusura ermetica di spesse porte d'acciaio e la divisione del museo stesso in diversi settori compartimentati e isolati tra di loro: questo impedisce l'accesso dall'esterno di Coffey e dell'FBI. Tra i rimasti bloccati nel museo risultano Smithback, i poliziotti D'Agosta e Bailey, il responsabile della sicurezza interna Ippolito, il sindaco, il direttore del museo Wright, la direttrice stampa Lavinia Rickman e il vicedirettore Ian Cuthbert. D'Agosta prende il comando assieme a Bailey e a Ippolito, e si organizzano per curare i feriti, resistere alla bestia e trovare una via d'uscita, mentre il sindaco calma i superstiti con parole gentili. Dopo un primo assalto del mostro, che uccide Ippolito, i rimasti decidono di ignorare le direttive radio di Coffey, che si dimostra inetto ed incapace di pensiero lucido sotto pressione, e di seguire il consiglio di Pendergast, che suggerisce al tenente di scendere nel sotterraneo del museo e seguire un corridoio che li porter\u00e0 alla salvezza. Solo Wright, Rickman e Cuthbert si rifiutano si scendere (poich\u00e9 i primi delitti si erano consumati proprio nei sotterranei), decidendo di rifugiarsi nell'ufficio del preside al 4\u00ba piano. Mentre il gruppo di D'Agosta procede, la bestia li insegue e uccide prima Bailey nella retroguardia, poi attacca D'Agosta che viene salvato dall'intervento tempestivo di Smithback, che blocca il passaggio sbarrando il corridoio. \nIntanto, Coffey spedisce una squadra dei Nuclei Speciali a salvare i reclusi. Dopo aver fatto irruzione dal tetto, si imbattono nel gruppetto dei dirigenti, riuscendo a portare in salvo solo Cuthbert prima che la belva, guidata dall'olfatto sovrasviluppato (mentre occhi e udito sono involuti, essendo un animale notturno), attacchi. Cuthbert \u00e8 l'unico superstite, ma ma sua salute mentale risulta irrimediabilmente compromessa.\nContemporaneamente, il gruppo Pendergast-Frock-Margo imbastisce una serie di trappole per la belva, che si rivela essere troppo furba e robusta (l'ossatura resiste anche a proiettili di alto calibro: un colpo alla testa viene deviato dallo spesso cranio). In un ultimo, disperato tentativo, l'agente speciale e la ragazza abbandonano il professore, costretto su una sedia a rotelle e quindi di impaccio, in una sala ermetica con porta di acciaio, ripromettendosi di recuperarlo pi\u00f9 tardi. Dopodich\u00e9 si fingono turisti smarriti, e quindi facili prede per la bestia.\nD'Agosta e Smithback raggiungono il sotterraneo, che a causa del diluvio che sta imperversando all'esterno e per la vicinanza al fiume si sta lentamente allagando. Riescono a raggiungere un passaggio alle fognature, e qui si accorgono di essere nella tana della belva. Riesumano i cadaveri di tutte le vittime scomparse e mai ritrovate, tra cui anche quello di Montague (il collega a cui era destinata la lettera di Whittlesey), ritenuto scomparso anni prima ma in realt\u00e0 ucciso dalla belva e nascosto dai Dirigenti (Rickman, Wright). Dopodich\u00e9, raggiunto un tombino, vengono tratti in salvo.\nMargo e Pendergast sono nel corridoio pi\u00f9 lungo del museo, aspettando la belva, ferita e infuriata. Il piano consiste nel neutralizzarla sparando agli arti esposti: Pendergast, grazie all'abilit\u00e0 da tiratore coltivata in passato durante lunghe battute di caccia con la moglie ormai defunta, pu\u00f2 sparare alle articolazioni esposte della belva (polsi e caviglie) al fine di immobilizzarla. Tutto si svolge in una manciata di secondi: la bestia, resa pi\u00f9 sicura dallo scontro con i Nuclei Speciali, si mostra incauta, e attacca frontalmente i due, che fanno scattare la trappola: Margo accende una potente torcia, che acceca temporaneamente il mostro, mentre Pendergast scarica 4 dei 5 colpi di caricatore sugli arti, colpendolo ma non sortendo effetti. Allora, su suggerimento di Margo, si giocano il tutto per tutto: il quinto colpo \u00e8 indirizzato all'occhio, e lo centra: lo stesso teschio spesso che non aveva permesso al primo proiettile di entrare \u00e8 ora un impedimento al secondo di uscire. Dopo esser rimbalzato per tutta la scatola cranica, il cervello schizza fuori dalle orbite e Mbwun crolla a terra, morto.\nQualche settimana dopo, Smithback, Frock, D'Agosta, Margo, Pendergast e Kawakita si incontrano nell'ufficio del professore paralitico per riassumere gli avvenimenti e guardare al futuro: Pendergast rimarr\u00e0 in pianta stabile a New York, assumendo il posto vacante lasciato da Coffey, trasferito dopo il suo insuccesso. Smithback pubblicher\u00e0 sull'avventura un libro che gi\u00e0 si preannuncia best seller, mentre Il ruolo di Direttore del Museo sar\u00e0 rivestito da Frock, Kawakita o chissacch\u00ec. Margo rester\u00e0 al museo, finendo il saggio sulla botanica che stava redigendo sotto la supervisione di Frock. D'Agosta, accattivatosi l'amicizia del sindaco, \u00e8 stato promosso Capitano. La vita riprende.\nNell'epilogo, si apprende un ultimo, sconvolgente segreto. Kawakita, recuperato un campione della pianta virale prima che essa fosse fatta sparire dall'FBI, ha intrapreso in segreto studi su di essa, apprendendone metodi di conservazione e coltivazione. Per guadagnare fondi extra, la spaccia come droga senza effetti collaterali. Intanto, i miglioramenti applicati al suo software gli permettono di apprendere la verit\u00e0 dietro il culto di Mbwun: essa \u00e8 s\u00ec, la pianta, ma anche la creatura che diventa tale mangiandola: Whittlesey, catturato dai Kothoga, era stato da essi costretto a ingurgitare massicce dosi del vegetale, mutando in quell'orrenda bestia che aveva fatto tremare New York. E ora lui, George Kawakita, aveva ricostruito il culto, preparandosi, con il monopolio della coltivazione, a dominare il mondo tramite le bestie che avrebbe creato con il virus rielaborato e perfezionato.\nPersonaggi principali.\nAiuter\u00e0 Pendergast a uccidere la bestia."}
{"id": "2078120", "revid": "144796", "url": "https://it.wikipedia.org/wiki?curid=2078120", "title": "Carlo Bossi (vescovo)", "text": "Biografia.\nCarlo Bossi, nacque a Milano, rampollo di una nobile famiglia patriziale cittadina di rango marchionale.\nIntrapresa la carriera ecclesiastica, divenne canonico e poi arciprete del duomo di Milano dal 1725. Il 18 giugno 1731 venne nominato vescovo di Vigevano e fin dall'inizio si preoccup\u00f2 in prevalenza della formazione cristiana dei parrocchiani della diocesi, diffondendo il \"Compendio della Dottrina Cristiana\" del cardinale Roberto Bellarmino. Contemporaneamente, a Vigevano, complet\u00f2 la costruzione della chiesa dedicata a San Carlo Borromeo.\nDurante il suo episcopato si ebbero notevoli rivolgimenti politici che portarono ad un drastico cambiamento nella politica amministrativa della diocesi di Vigevano: con il Trattato di Worms del 1743, infatti, la provincia vigevanese pass\u00f2 al Piemonte, compresa in quella di Novara. Fu l'ultimo vescovo milanese di questa diocesi.\nMor\u00ec a Vigevano il 7 ottobre 1753.\nGenealogia episcopale.\nLa genealogia episcopale \u00e8:"}
{"id": "2078122", "revid": "599013", "url": "https://it.wikipedia.org/wiki?curid=2078122", "title": "Petar Popovi\u0107 (cestista 1979)", "text": ""}
{"id": "2078127", "revid": "33689", "url": "https://it.wikipedia.org/wiki?curid=2078127", "title": "Status di city nel Regno Unito", "text": ""}
{"id": "2078129", "revid": "228587", "url": "https://it.wikipedia.org/wiki?curid=2078129", "title": "Petar Popovi\u0107", "text": ""}
{"id": "2078130", "revid": "729019", "url": "https://it.wikipedia.org/wiki?curid=2078130", "title": "Mercedes-Benz M24", "text": "Con la sigla Mercedes-Benz M24 (o anche Daimler-Benz M24) si intende una piccola famiglia di motori a scoppio prodotti fra il 1934 ed il 1944 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nQuella dei motori \"M24\" \u00e8 una famiglia composta da tre unit\u00e0 motrici di alto livello, l'una l'evoluzione dell'altra, ed entrambe destinate a modelli di lusso.&lt;br&gt;\nI motori \"M24\" derivano dal pi\u00f9 grande motore M07, dal quale ereditano alcune soluzioni, come la distribuzione a valvole in testa con asse a camme laterale. Sono quindi motori meno raffinati di alcuni motori di precedente produzione, come per esempio i grossi M06 con testata in lega di alluminio e ad asse a camme in testa.&lt;br&gt;\nTale scelta non era dovuta alla mancanza dell'apporto tecnico del grande Ferdinand Porsche, dimessosi alla fine del 1928, poich\u00e9 all'indomani delle sue dimisionji gli sarebbe subentrato un altro direttore tecnico di grande esperienza, vale a dire Hans Nibel. La motivazione di utilizzare un motore meno raffinato era da ricercare piuttosto nella recente crisi economica del 1929, che aveva dato grattacapi anche a Case potenti come la Mercedes-Benz. Piuttosto che progettare ex novo un motore di rango o semplicemente derivarlo dall'unit\u00e0 \"M06\", si scelse di prendere come base il 7.7 litri della \"Grosser Mercedes\", da cui sarebbero nati tre nuovi motori&lt;br&gt;\nIn ogni caso, i due motori \"M24\" hanno in comune le seguenti caratteristiche:\nDi seguito vengono illustrate pi\u00f9 in dettaglio le caratteristiche di ognuno dei tre motori \"M24\".\nVersione da 5 litri: M24 I.\nIl primo dei due motori \"M24\" \u00e8 noto come M24 I ed era caratterizzato come segue:\nVersione da 5.4 litri: M24 II.\nQuesto motore \u00e8 l'evoluzione del precedente 5 litri appena illustrato. Le rivisitazioni sono state profonde ed hanno interessato anche il monoblocco, modificato nelle dimensioni. Le caratteristiche della nuova unit\u00e0 motrice sono quindi:\nVersione da 5.8 litri: M124.\nIl motore M124 \u00e8 l'ultimo a vedere la luce. \u00c8 stato infatti realizzato nel 1939, pochi mesi prima dello scoppio della Seconda guerra mondiale. \u00c8 un motore da 5.8 litri del quale si hanno meno notizie rispetto agli altri due. Rimangono intatte le principali caratteristiche costruttive, compresa la sovralimentazione tramite compressore volumetrico inseribile Roots, grazie al quale la potenza raggiungeva 200 CV. \u00c8 stato montato su una dozzina di esemplari sperimentali del modello \"580K\" (1939-40), il quale avrebbe dovuto sostituire la \"540K\", ma che lo scoppio della guerra ha stroncato sul nascere."}
{"id": "2078133", "revid": "287204", "url": "https://it.wikipedia.org/wiki?curid=2078133", "title": "Petar Popovic", "text": ""}
{"id": "2078134", "revid": "144796", "url": "https://it.wikipedia.org/wiki?curid=2078134", "title": "Giorgio Cattaneo (vescovo)", "text": "Biografia.\nGiorgio Cattaneo nacque a Milano, membro di una nobile famiglia patriziale del capoluogo che aveva il titolo di baroni di Mandelberg, era entrato ancora giovanissimo nella Congregazione degli Oblati.\nEletto vescovo di Vigevano il 5 aprile 1712, dovette fronteggiare immediatamente i recenti avvenimenti politici che avevano visto il passaggio di Vigevano all'amministrazione austriaca della Lombardia, in cambio della cessione di Mortara al Piemonte.\nSal\u00ec alla cattedra vescovile su pressione dell'imperatore Carlo VI d'Asburgo e immediatamente cur\u00f2 la formazione cristiana del proprio gregge, occupandosi del miglioramento dei costumi del popolo e del clero.\nMor\u00ec a Vigevano il 7 novembre 1730.\nGenealogia episcopale.\nLa genealogia episcopale \u00e8:"}
{"id": "2078135", "revid": "1543377", "url": "https://it.wikipedia.org/wiki?curid=2078135", "title": "Robert Ross", "text": "Biografia.\nInfanzia.\nNato in Francia da Augusta Elizabeth Baldwin, figlia del vice primo ministro canadese Robert Baldwin, e da un irlandese, John Ross. Giovanissimo si trasfer\u00ec in Inghilterra dove inizi\u00f2 gli studi.\nL'incontro con Oscar Wilde.\nNel 1886 conobbe Oscar Wilde, con il quale lo stesso Oscar speriment\u00f2 la sua prima esperienza omosessuale. A quei tempi il ragazzo era molto giovane, aveva compiuto appena 17 anni, e veniva chiamato da Oscar \"San Roberto di Phillmore\", per la sua capacit\u00e0 di indurre in tentazione le persone.\nA causa di una recita di poesie di Wilde, Robert venne malmenato da alcuni suoi compagni di scuola, episodi di bullismo che peggiorarono dopo che inizi\u00f2 a frequentarlo. Giunsero persino a gettarlo nella fontana della scuola su ordine del professor Arthur Tilley, l'8 marzo 1889. Per quell'episodio si ammal\u00f2 di polmonite e di malattia cerebrale, anche se in seguito ricevette le scuse del professore, ma il professore per questo non fu licenziato.\nAvendo rivelato alla sua famiglia la sua omosessualit\u00e0, dovette abbandonare la casa dei genitori. Wilde lo ammon\u00ec dicendogli che doveva godersi di pi\u00f9 la giovinezza, in quanto \u00e8 sempre colma di promesse.\nAnni dopo dovette fuggire pi\u00f9 volte per evitare di essere coinvolto in alcuni scandali, prima a Davos, poi, quando Oscar Wilde fu arrestato, svenne e abbandon\u00f2 l'amico solo perch\u00e9 la madre vers\u00f2 500 sterline per aiutarlo.\nIn seguito.\nUna volta lasciata per sempre l'Inghilterra giunse in Canada dove divent\u00f2 avvocato assumendo la carica di presidente della Grand Trunk Railway.\nDopo la morte di Wilde cerc\u00f2 di perseguitare Lord Alfred Douglas, che, secondo Ross, fu l'artefice della rovina di Wilde. Durante la prima guerra mondiale ha aiutato Siegfried Sassoon e Wilfred Owen. Fu anche amico di entrambi i figli di Oscar, Vyvyan Holland e Cyril.\nNel 1918, avrebbe dovuto partire per Melbourne, Australia per l'apertura di una mostra della National Gallery, ma mor\u00ec improvvisamente. Nel 1950 le sue ceneri furono aggiunte a quelle di Wilde."}
{"id": "2078136", "revid": "125372598", "url": "https://it.wikipedia.org/wiki?curid=2078136", "title": "Ike &amp; Tina Turner", "text": "Ike &amp; Tina Turner furono un duo rock e soul statunitense, formato da Ike Turner e sua moglie Tina. I due ebbero una carriera di sedici anni, nei quali vinsero un Grammy Award per il brano \"Proud Mary\" e, nel 1991, sono stati inseriti nella Rock &amp; Roll Hall of Fame.\nCarriera.\nIke Turner cominci\u00f2 la propria carriera nel 1951 con il gruppo \"The Kings of Rhythm\". Durante una delle sue serate Ike not\u00f2 la allora sedicenne Anna Mae Bullock e la volle nel proprio gruppo. Anna Mae Bullock ebbe l'opportunit\u00e0 di sostituire il principale cantante del gruppo, stupendo tutti per le proprie doti canore, al punto di convincere Ike a darle un nome d'arte (Tina), e cambiare il nome del gruppo in \"The Ike &amp; Tina Turner Revue\", in cui erano accompagnate da un trio vocale appositamente costituito, The Ikettes, che poi ebbero una carriera come gruppo musicale autonomo.\nIl primo singolo pubblicato dal gruppo con il nuovo nome \"A Fool in Love\" fu un successo immediato, raggiungendo la seconda posizione della \"Billboard Hot 100\" e la vetta dalla \"American pop singles chart\". L'anno successivo \"It's Gonna Work Out Fine\" diede loro la prima \"nomination\" ai Grammy Awards, mentre Tina Turner cominci\u00f2 a diventare la principale attrazione del gruppo. Nel 1966, Phil Spector offr\u00ec ad Ike &amp; Tina un contratto con la propria etichetta, la Phillies Record, con la quale registrarono quello che diverr\u00e0 probabilmente il loro brano pi\u00f9 ricordato \"River Deep - Mountain High\". Dal 1966 al 1969 Ike &amp; Tina Turner aprirono tutti i concerti dei Rolling Stones.\nDagli anni settanta la popolarit\u00e0 del gruppo crebbe notevolmente. Fra i loro successi si ricordano \"The Hunter\" e \"I Want to Take You Higher\" che valsero loro altre \"nomination\" ai Grammy, ma fu solo nel 1970 che Ike &amp; Tina ottennero il primo Grammy Award grazie alla loro \"cover\" di \"Proud Mary\", originariamente dei Creedence Clearwater Revival. Nel 1971 apparvero nel film \"Taking Off\" di Milo\u0161 Forman. Nel 1973 il singolo semi-autobiografico \"Nutbush City Limits\" fu il loro ultimo singolo a entrare nelle top 30 statunitense. Infatti dal 1975 la popolarit\u00e0 del gruppo and\u00f2 scemando.\nTina Turner cominci\u00f2 ad apparire sempre pi\u00f9 spesso da sola, tentando in tutti i modi di intraprendere una carriera da solista. Nell'autobiografia \"I, Tina\" (smentita, in ultimo, dalla biografia del marito del 2001 \"Takin' Back My Name\"), la cantante rivel\u00f2 quanto il marito Ike fosse dipendente da droghe e psicofarmaci, e fosse violento con lei. Dopo l'ennesimo violento confronto nel 1976 prima di uno show, Tina Turner fugg\u00ec dal marito, sancendo la fine del gruppo. Il divorzio per la coppia arriv\u00f2 nel 1977. In seguito Tina Turner riusc\u00ec a ottenere un enorme successo come solista grazie all'album \"Private Dancer\" del 1984. Ike Turner invece affront\u00f2 diversi problemi legali, fra cui quello dovuto a detenzione di sostanze stupefacenti, per il quale ha passato diversi anni in carcere fino al 1993.\nRiconoscimenti.\nIke &amp; Tina Turner sono stati inseriti nella Rock &amp; Roll Hall of Fame nel 1991 mentre Ike Turner era in carcere e Tina stava lavorando sul suo nuovo album. Phil Spector accett\u00f2 l'inserimento a nome dei due ex coniugi. Il gruppo fu nominato tre volte ai Grammy Awards, vincendolo nel 1972 con \"Proud Mary\". \"Bold Soul Sister\" della Turner \u00e8 stata nominata come \"Miglior performance femminile R&amp;B\" nel 1969. Il gruppo ricevette anche un NAACP Image Award e sia Ike che Tina ricevettero una stella nella St. Louis Hall of Fame. Due delle loro canzoni, \"River Deep - Mountain High\" e \"Proud Mary\", sono state inserite nella Grammy Hall of Fame rispettivamente nel 1999 e nel 2003. Tina Turner inoltre ha ricevuto una stella nella Hollywood Walk of Fame nel 1986."}
{"id": "2078138", "revid": "1632387", "url": "https://it.wikipedia.org/wiki?curid=2078138", "title": "Tagliere", "text": "Il tagliere o asse da cucina \u00e8 un utensile da cucina, piano, generalmente rettangolare, talora con manico, usato per tagliare gli alimenti.\nServe a pi\u00f9 di uno scopo: fornire una barriera igienica tra il cibo e le superfici di lavoro; preservare il \"filo\" delle lame; ammortizzare i colpi quando si separano o tagliano carni con osso usando la mannaia; evitare il graffio dei piani di lavoro; presentare in tavola alcuni tipi di piatti che tradizionalmente vengono serviti su asse di legno, come i salumi o piatti regionali.\nI taglieri hanno forma rettangolare, sovente con manico per impugnare o appendere, se servono per portare in tavola cibi possono essere rotondi o sagomati, con manico sporgente ricavato dal corpo per reggerli.\nEtimologia.\nDal latino \"taliare\" tagliare mediante un supporto.\nLegno.\nI taglieri sono tradizionalmente realizzati in legno, con preferenza per le essenze dure come: faggio, quercia, noce o acacia, che ovviamente sono meno porosi, si consumano pi\u00f9 lentamente di legni teneri e non si scheggiano quando si deve \"battere\". La dimensione dei taglieri in legno \u00e8 condizionata dal peso e dalla deformazione che piani molto grandi inevitabilmente subiscono a contatto con l'acqua. I legni pi\u00f9 adatti sono quelli privi di tannino, poich\u00e9 questo tende a macchiare quando si lava la superficie del tagliere, scurendo l'asse e rischiando di \"tingere\" e avvelenare i cibi. Se usati per la tavola possono essere intagliati o sagomati con forme tradizionali: con manico, con cava sul bordo per raccogliere il sugo. Il tagliere usato da macellai e salumieri per tagliare la carne si chiama \"ceppo\".\nIl tagliere pu\u00f2 essere usato per portare in tavola i formaggi, la polenta o la pizza.\nPlastica.\nVengono realizzati in polietilene solitamente bianco, sono leggeri, igienici e senza problemi di dimensione. Molto utilizzati nella ristorazione e nelle cucine professionali, mai per il servizio in tavola.\nLe norme HACCP prescrivono l'uso di diversi colori per taglieri a contatto con diversi cibi, in particolare:\nLe norme HACCP prescrivono inoltre che i taglieri utilizzati non debbano avere incisioni di profondit\u00e0 superiore a 2 mm, per evitare la formazione di batteri che poi si trasmettano al cibo. Pertanto un tagliere deve essere mantenuto in buono stato di utilizzo tramite piallature quando necessario.\nComposito.\nUn innovativo concetto di tagliere prevede che sia composto da due materiali: una base di supporto in legno massello e una lamina in gomma plastica speciale per alimenti. La superficie di taglio \u00e8 formata da una composizione di gomma-plastica con spessore di 2-4 mm ed \u00e8 resistente al taglio della lama del coltello e alla battitura con mannaia da macellaio.\nPulizia.\nI taglieri possono essere puliti lavandoli con acqua tiepida senza detersivi oppure raschiandoli. I taglieri in legno si puliscono a fondo usando del semplice bicarbonato e un po' d'acqua: si crea una specie di pastella, la si stende sulla superficie e si lascia agire per un po' di minuti e poi semplicemente si risciacqua con acqua e senza detersivo. Fondamentale \u00e8 lasciar asciugare il tagliere in modo naturale e posto verticalmente, cosicch\u00e9 non si deformi.\nLa pulizia del tagliere composito \u00e8 facilitata dal fatto che la superficie di taglio superiore pu\u00f2 essere asportata dalla base in legno massello e lavata in acqua corrente o in lavastoviglie, pu\u00f2 anche essere sterilizzata sopportando temperature superiori ai 200 gradi Celsius."}
{"id": "2078140", "revid": "198277", "url": "https://it.wikipedia.org/wiki?curid=2078140", "title": "Gran Premio d'Italia 1974", "text": "Il Gran Premio d'Italia 1974 \u00e8 stata la tredicesima prova della stagione 1974 del Campionato mondiale di Formula 1. Si \u00e8 corsa domenica 8 settembre 1974 sul Circuito di Monza. La gara \u00e8 stata vinta dallo svedese Ronnie Peterson su Lotus-Ford Cosworth; per il vincitore si tratt\u00f2 del settimo successo in carriera. Ha preceduto sul traguardo il brasiliano Emerson Fittipaldi su McLaren-Ford Cosworth e il sudafricano Jody Scheckter su Tyrrell-Ford Cosworth.\nQuello di Peterson fu il centesimo podio della Lotus nel mondiale di Formula 1.\nVigilia.\nAspetti tecnici.\nLa British Racing Motors port\u00f2 per tutti i suoi piloti il modello P201.\nVennero modificati i cordoli della prima delle \"chicane\", introdotta nel 1972. Venne inoltre ridisegnata la \"variante Ascari\", in modo da permettere un aumento della velocit\u00e0, nel punto, da 140 a 180 km/h. Queste modifiche vennero fortemente criticate dai piloti.\nLa Goodyear port\u00f2 pneumatici di nuova mescola.\nAspetti sportivi.\nAlla Surtees il pilota francese Jos\u00e9 Dolhem prese il posto del connazionale Jean-Pierre Jabouille. Dolhem aveva tentato, senza fortuna, di qualificarsi nel Gran Premio di Francia, sempre al volante di una Surtees. Non venne confermata la terza Surtees per Dieter Quester. La British Racing Motors port\u00f2 nuovamente in gara tre vetture, con il rientro di Fran\u00e7ois Migault e di Henri Pescarolo. Rientr\u00f2 nel campionato anche Chris Amon con la sua scuderia omonima.\nLa Scuderia Finotto iscrisse due Brabham, per due esordienti: l'italiano Carlo Facetti e il francese Jean-Louis Lafosse, anche se l'ingaggio di quest'ultimo venne in seguito abbandonato. Non si present\u00f2 pi\u00f9 la Token, e non ebbe seguito l'iscrizione del team privato \"Chequered Flag\", che avrebbe dovuto impiegare Ian Ashley, pilota in uscita proprio della Token. Tim Schenken impieg\u00f2 il numero 29, in luogo del 23 utilizzato nelle gare precedenti. Il 23 pass\u00f2 a Leo Kinnunen, che lo utilizz\u00f2 al posto del 43, sfoggiato nelle due gare precedenti.\nQualifiche.\nResoconto.\nCarlos Reutemann fu il pi\u00f9 rapido del venerd\u00ec. L'argentino della Brabham precedette il duo della Scuderia Ferrari Niki Lauda e Clay Regazzoni, staccati di pochi centesimi. Dietro si classific\u00f2 l'altro pilota della Brabham Carlos Pace, che batt\u00e9 di 9 centesimi il suo connazionale Emerson Fittipaldi. L'utilizzo di un nuovo tipo di pneumatici comport\u00f2 per la scuderia italiana alcuni problemi tecnici, risolti modificando le sospensioni, e usando le gomme per pi\u00f9 giri, al fine di ottenere un miglior rodaggio. \nHans-Joachim Stuck fu protagonista di un incidente alla \"prima di Lesmo\", quando la sua March sub\u00ec la rottura del retrotreno, partendo in testacoda, e finendo contro i \"guardrail\". Il pilota tedesco venne portato al centro medico del circuito.\nNiki Lauda strapp\u00f2 la \"pole position\", al sabato, a Reutemann; per l'austriaco fu la sesta \"pole position\" consecutiva, nuovo record nella storia del mondiale di Formula 1. Questa fu anche la nona partenza al palo in stagione, che permise a Lauda di uguagliare anche il numero record di \"pole position\" in una singola stagione, ottenuto da Ronnie Peterson, nel .\nNello spazio di appena 8 decimi chiusero sei vetture. Dopo Lauda si posero ben tre Brabham: quelle ufficiali di Reutemann e Pace, e quella della scuderia \"John Goldie Racing\" di John Watson. Watson sub\u00ec anche un grosso incidente, che distrusse la sua vettura alla seconda di Lesmo.\nClay Regazzoni chiuse col quinto tempo: il ticinese, nella sessione pomeridiana fu autore di un incidente, al curvone. Uno pneumatico sub\u00ec un dechappamento, la porzione di gomma danneggi\u00f2 la sospensione, il pilota perse il controllo della monoposto, che s'imbarco e sfior\u00f2 la collisione contro le barriere. Alla Ferrari occorse molto tempo per sistemare la monoposto, poi Regazzoni non riusc\u00ec pi\u00f9 a cogliere tempi significativi, in quanto la pista si presentava sporca d'olio, in molti punti, dopo la rottura del motore sulla Lola di Graham Hill. Un altro incidente coinvolse David Hobbs della McLaren.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nDopo le prove libere del mattino la Goodyear decise di ritirare tutte le gomme provate nelle qualifiche del sabato e nelle prove della domenica, a causa dei problemi tecnici lamentati da Emerson Fittipaldi e Carlos Reutemann alla domenica, dopo i guai accorsi a Clay Regazzoni al sabato. Gli pneumatici, a causa del surriscaldamento, si scollavano dal battistrada, questo poi si sfogliava, infine spezzandosi. La casa statunitense propose di utilizzare gomme gi\u00e0 rodate, utilizzate nel Gran Premio d'Austria, impegnandosi a fornire due treni di gomme per ogni vettura. Le scuderie rifornite dalla Goodyear (tra cui Scuderia Ferrari, McLaren e Tyrrell) chiesero un quarto d'ora di prove supplementari per provare le nuove gomme. Questa proposta venne respinta da alcuni team riforniti dalla Firestone, come la Iso-Williams. Intervenne il campione del mondo Jackie Stewart, che propose che alle scuderie servite dalla Goodyear venissero concessi un giro di lancio, due per scaldare le gomme, e uno veloce, per testarne l'efficienza. Si raggiunse un compromesso che prevedeva due giri di formazione, anzich\u00e9 uno solo, prima della partenza.\nNiki Lauda prese un buon avvio, forse anticipando la partenza, e si conferm\u00f2 al comando della gara. Alle sue spalle si pose Carlos Reutemann, che precedeva altre due Brabham, quelle di Carlos Pace e John Watson; seguivano poi Clay Regazzoni, Ronnie Peterson ed Emerson Fittipaldi.\nTra il secondo e il terzo giro Regazzoni pass\u00f2 sia Watson che Pace, installandosi al terzo posto. Watson, alla guida di una Brabham privata, cedette la posizione, in seguito, anche a Peterson e Fittipaldi. La rimonta del ticinese della Scuderia Ferrari prosegu\u00ec quando, al quinto giro, Regazzoni pass\u00f2 anche Reutemann, posizionando cos\u00ec due vetture di Maranello nei primi due posti. Nel frattempo Watson veniva superato anche da Vittorio Brambilla.\nTra il settimo e il nono giro, Pace venne passato da ben tre vetture: Peterson, Fittipaldi e Brambilla. Al decimo passaggio John Watson commise un errore alla \"chicane\", usc\u00ec di pista, e pot\u00e9 proseguire, anche se l'errore lo fece sprofondare lontano dalla zona dei punti. Due giri dopo termin\u00f2 la gara di Reutemann, per un problema al cambio.\nNiki Lauda, al giro 15, conduceva, con un secondo di vantaggio, sul compagno di scuderia Clay Regazzoni. Al terzo posto c'era Ronnie Peterson, staccato di dieci secondi, che precedeva Emerson Fittipaldi, Vittorio Brambilla e Jody Scheckter. Il monzese, dopo un errore alla \"chicane\", al giro 17, fu costretto all'abbandono, a causa dei danni arrecati alla sua March. Entrava nella zona dei punti Patrick Depailler che, pochi giri prima, aveva superato Pace. Il brasiliano si ferm\u00f2, al ventiduesimo giro, ai box, per la sostituzione dello pneumatico posteriore sinistro. Ripart\u00ec dodicesimo.\nAl ventiquattresimo passaggio Depailler, che scontava dei problemi alla gomma posteriore destra, usc\u00ec alla \"chicane\": fu in grado di governare la sua Tyrrell, riprendendo la pista, distanziato ormai dalla zona dei punti. Ci\u00f2 permise ad Arturo Merzario di entrare tra i primi sei.\nLauda cedette la prima posizione a Regazzoni, al trentesimo giro. L'austriaco aveva rotto il sistema di raffreddamento, e stava spargendo olio e altri liquidi sulla pista, tanto da ritirarsi poco dopo. I commissari dovettero anche bagnare la pista presso la \"Variante Ascari\", per pulirla dai liquidi persi dalla vettura di Niki Lauda.\nAl giro 41 anche l'altra Ferrari, quella di Regazzoni, fu costretta a cedere il comando, per una perdita d'olio. Il ticinese rientr\u00f2 ai box, e dopo una rapida sistemazione, rientr\u00f2 in gara, quarto. Ora, al comando, si trovava Ronnie Peterson, davanti a Emerson Fittipaldi e Jody Scheckter. In realt\u00e0 la gara di Regazzoni termin\u00f2 presto, quando, gi\u00e0 al giro 42, fu costretto a posteggiare la sua vettura a bordo pista.\nNei giri finali Fittipaldi si avvicin\u00f2 a Peterson, cercando di attaccarlo, prendendo la scia sui lunghi rettilinei. Al giro 48 Pace prese la quinta posizione a Denny Hulme. Fittipaldi tent\u00f2, fino all'ultimo passaggio, di trovare lo spazio per sorpassare Peterson, ma senza successo.\nRonnie Peterson conquist\u00f2 la settima vittoria titolata, la seconda consecutiva a Monza; per la Lotus si tratt\u00f2 del centesimo podio in una gara valida per il mondiale di Formula 1. Il team britannico era il secondo costruttore a giungere a questo traguardo, dopo la Scuderia Ferrari.\nEmerson Fittipaldi e Jody Scheckter completarono il podio, mentre Arturo Merzario fu quarto, nel suo ultimo arrivo nella zona dei punti. Era anche il miglior risultato per la Frank Williams Racing Cars dal Gran Premio di Gran Bretagna 1971, quando era giunta quarta con Henri Pescarolo, al volante di una March.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "2078145", "revid": "144796", "url": "https://it.wikipedia.org/wiki?curid=2078145", "title": "Gerolamo Archinto", "text": "Biografia.\nGerolamo Archinto nacque a Milano ed era rampollo di una delle pi\u00f9 nobili casate della citt\u00e0 che gi\u00e0 aveva dato al ducato milanese moltissimi uomini politici e soprattutto ecclesiastici di valente fama, come suo cugino Giuseppe Archinto il quale proprio in quegli anni era arcivescovo della sede milanese. Ottenne il diaconato il 10 giugno 1680 ed il giorno successivo venne ordinato sacerdote nel Duomo di Milano.\nFu probabilmente su pressione del cugino cardinale che venne nominato vescovo di Vigevano il 5 marzo 1703. Fu consacrato solennemente a Roma nella Basilica di San Pietro in Vaticano da papa Clemente XI il 18 marzo di quello stesso anno. Come amministratore della diocesi, viene ricordato in particolar modo per l'approvazione della Congregazione di San Carlo per il suffragio dei confratelli, ancora oggi attiva.\nMor\u00ec a Vigevano il 22 ottobre 1712.\nGenealogia episcopale.\nLa genealogia episcopale \u00e8:"}
{"id": "2078147", "revid": "604235", "url": "https://it.wikipedia.org/wiki?curid=2078147", "title": "Nicolas Bouvier", "text": "Biografia.\nFiglio di Auguste Bouvier, bibliotecario a Ginevra, e di Antoinette Maurice, Nicolas Bouvier compie il suo primo viaggio solitario in Norvegia, a 17 anni. Presso l'Universit\u00e0 di Ginevra segue corsi di storia medievale e sanscrito.\nNel 1948 il quotidiano \"La Tribune de Gen\u00e8ve\" lo invia per un reportage in Finlandia. Nel 1950 viaggia nel Sahara algerino per conto di un altro giornale, \"Le Courrier\".\nNel 1951 parte assieme agli amici Thierry Vernet e Jacques Choisy da Venezia e si reca fino a Istanbul. Nel 1953, si spinger\u00e0 oltre: a bordo di una Topolino, in compagnia di Thierry Vernet, attraverser\u00e0 la Jugoslavia, la Turchia, l'Iran e il Pakistan. Un anno e sei mesi dopo, i due amici si separano a Kabul, e Nicolas Bouvier continuer\u00e0 solo il suo cammino attraverso l'India. Arriva a Ceylon dove, malato e depresso, resta durante sette mesi. Questo doloroso soggiorno sar\u00e0 descritto in \"Le Poisson Scorpion\" (Il pesce scorpione), pubblicato solo molto pi\u00f9 tardi (1982). Il viaggio invece \u00e8 dettagliato nel libro \"L'Usage du monde\" (1963). \nNell'ottobre del 1955 si imbarca su una nave francese delle Messageries maritimes che lo condurr\u00e0 in Giappone, dove rester\u00e0 un anno, scrivendo articoli per giornali e riviste giapponesi. Torner\u00e0 via nave a Marsiglia alla fine del 1956.\nNel 1958 sposa Eliane Petitpierre, figlia del consigliere federale Max Petitpierre e nipote di Denis de Rougemont. Si installano a Cologny. Dal 1958 al 1963 (anno in cui muore suo padre), lavora come iconografo per l'OMS e la \"Nouvelle Biblioth\u00e8que Illustr\u00e9e des Sciences et des Inventions\" delle \u00c9ditions Rencontre. Nel corso dei suoi lavori riunisce un ricchissimo archivio personale, in cui si trovano in particolare stampe popolari e incisioni tecniche. Dal 1964 al 1965 torner\u00e0 in Giappone in compagnia della moglie. Seguiranno altri viaggi in Asia (Giappone, Corea del Sud, Cina) e in Europa (Irlanda).\nNicolas Bouvier muore di cancro il 17 febbraio 1998.\nIn suo onore esiste un coll\u00e8ge nel quartiere \"des D\u00e9lices\"\nVoci correlate.\nBertrand Bouvier, neollenista e cugino di Nicolas Bouvier, di cui ha tradotto in greco moderno \"Le dehors et le dedans\". "}
{"id": "2078148", "revid": "216538", "url": "https://it.wikipedia.org/wiki?curid=2078148", "title": "Il decalogo", "text": ""}
{"id": "2078149", "revid": "729019", "url": "https://it.wikipedia.org/wiki?curid=2078149", "title": "Bertrando del Poggetto", "text": "Biografia.\nPrimo periodo (1280-1319).\nBertrando nacque da una nobile famiglia originaria del Quercy, ed avviato \u2013 in quanto figlio cadetto \u2013 alla carriera ecclesiastica: in questa scelta influ\u00ec senz'altro lo zio materno di Bertrand, Jacques Du\u00e8ze, all'epoca vescovo di Avignone e futuro Papa con il nome di Giovanni XXII. Ottenuto il dottorato in teologia ed in diritto canonico, Bertrando, con la protezione dello zio vescovo, inizi\u00f2 ad accumulare diversi benefici ecclesiastici: canonico della chiesa di Notre-Dame de Pont-Fract (1310) e poi decano di Issigeac (1312). Nel 1316 il suo protettore divenne papa, prendendo il nome di Giovanni XXII: questi gli concesse ulteriori titoli quali quello di canonico della cattedrale di Narbona ed arcidiacono di Le Mans. Il 17 dicembre di quello stesso 1316, infine, Giovanni XXII lo elev\u00f2 alla porpora cardinalizia con il titolo di San Marcello.\nLa spedizione in Italia (1319-1334).\nPanorama politico.\nLa cattivit\u00e0 avignonese aveva indebolito l'autorit\u00e0 pontificia sull'Italia. Del vuoto di potere creatosi aveva approfittato l'imperatore Ludovico il Bavaro per rinvigore i suoi sostenitori italiani, i ghibellini (contrapposti ai guelfi, sostenitori del Papa). Aveva quindi conferito il titolo di vicario imperiale a Matteo Visconti, signore di Milano: costui aveva intrapreso una poderosa campagna bellica nell'Italia settentrionale (1314-1316), conquistando Pavia, Alessandria, Tortona, Vercelli, Parma e Piacenza. Il signore di Verona Cangrande della Scala, nel frattempo, stava estendendo i propri possedimenti in Veneto e Passerino Bonacolsi, signore di Mantova, aveva ottenuto il controllo su Modena. Per fronteggiare l'aggressivit\u00e0 ghibellina, nel 1314 Clemente V (un mese prima di morire) aveva nominato vicario pontificio Roberto d'Angi\u00f2, re di Napoli e principale sostenitore della politica guelfa in Italia, assieme alla Repubblica di Firenze. Giovanni XXII, succeduto a Clemente V dopo pi\u00f9 di due anni di vacanza della Santa Sede, si affrett\u00f2 a riconfermare la nomina fatta dal suo predecessore. L'aspra politica antighibellina di Giovanni XXII (il quale diffid\u00f2 i Signori di Milano, Verona e Mantova dal fregiarsi del titolo di vicari imperiali, non riconobbe l'elezione imperiale e fece scomunicare Matteo Visconti per eresia), port\u00f2 ad una consolidazione del fronte ghibellino, capeggiato dai Visconti di Milano, gli Scaglieri di Verona, e i Bonacolsi di Mantova, sostenuti dall'imperatore Ludovico. Nonostante gli sforzi del pontefice, la posizione della Chiesa in Italia rischiava di venir seriamente compromessa dall'avanzata ghibellina, minacciando in questo modo non solo i sostenitori storici della Chiesa (Firenze e Napoli), ma anche gli stessi possedimenti pontifici, in particolare la Romagna: questa terra era infatti divisa in molte piccole signorie, che per\u00f2 ufficialmente derivavano la loro autorit\u00e0 dalla nomina pontificia.\nNomina a legato papale (1320-1327).\nGiovanni XXII si decise ad intervenire: nel 1319 nomin\u00f2 Bertrando quale legato pontificio per Lombardia, Provincia Romandiol\u00e6 (l'insieme della Romagna con il Bolognese) e Toscana definendolo \u2013 nella bolla di nomina \u2013 \u00abil nostro angelo della pace\u00bb. Bertrando reclut\u00f2 quindi un esercito di mercenari con cui, nel 1320, entr\u00f2 in Italia. Il suo intervento ribalt\u00f2 i rapporti di forze: tra il 1320 ed il 1327 il cardinale tolse ai Visconti Asti, Pavia, Piacenza e Parma. Non riusc\u00ec tuttavia ad impadronirsi di Milano, poich\u00e9 l'esercito guelfo venne pesantemente sconfitto dai Visconti presso Vaprio d'Adda il 28 febbraio 1324. In ogni caso il vero obiettivo di Bertrando era impadronirsi di Bologna, citt\u00e0 strategica per impedire ai ghibellini di avanzare verso la Toscana e Roma. Temendo l'avanzata di Ludovico il Bavaro, il quale stava organizzando una spedizione da Trento, la citt\u00e0 emiliana si arrese spontaneamente e Bertrando vi entr\u00f2 il 3 febbraio 1327, ricevendone la signoria cinque giorni dopo. Inizi\u00f2 immediatamente la costruzione di un sontuoso palazzo-castello, la Rocca di Galliera, ultimata nel 1332; da un lato esso doveva rafforzare le difese felsinee, e dall'altro divenire la provvisoria sede pontificia in vista del definitivo rientro del Papa a Roma (come conferma Francesco Petrarca in una lettera del 1331). La costruzione del palazzo bolognese forn\u00ec l'occasione al cardinale di mostrare le sue qualit\u00e0 di mecenate: gli storici dell'arte, infatti, ritengono che la cappella palatina fosse stata decorata da Giotto, di cui \u00e8 accertata la presenza a Bologna in quel periodo.\nOperazioni in Italia (1327-1330).\nL'alleato di Bertrando, Roberto d'Angi\u00f2, assecondava sia politicamente che militarmente l'attivit\u00e0 del cardinale, e ne approfittava facendo nominare nelle citt\u00e0 conquistate dei podest\u00e0 a lui fedeli: era evidente che intendesse estendere la propria influenza nel Settentrione per trasformare il Regno di Napoli nella prima potenza in Italia. Bertrando \u2013 come dimostrano le relazioni al Pontefice \u2013 era conscio delle intenzioni del sovrano angioino, che contrastavano con la politica papale in Italia: questa politica infatti preferiva mantenere tanti piccoli stati con cui trattare e su cui estendere la propria influenza. Questo nonostante il re di Napoli fosse pur sempre il primo alleato del pontefice sul suolo italiano.\nTali contrasti furono provvisoriamente sopiti a causa della discesa dell'imperatore Ludovico il Bavaro in Italia (1327): dopo i primi successi (riconquista di Piacenza, Parma e Pavia), per\u00f2, l'imperatore commise una serie di errori che lo screditarono agli occhi dei ghibellini italiani: quello principale fu di togliere Milano ai Visconti, i suoi principali alleati di cui per\u00f2 non apprezzava l'eccessiva indipendenza. L'atto impaur\u00ec gli altri potentati ghibellini, che ritirarono il loro sostegno all'imperatore. La stessa Pisa, storica citt\u00e0 imperiale, chiuse le porte in faccia a Lodovico che \u2013 per entrarvi \u2013 dovette assediarla. Nel 1329 Ludovico, vista l'impossibilit\u00e0 di imporre il suo controllo sulla lega ghibellina, ritorn\u00f2 in Germania.\nL'anno dopo, Milano e Verona (ghibelline, anche se ormai solo di nome) assediarono la guelfa Brescia, che chiam\u00f2 in suo soccorso re Giovanni I di Boemia. Costui scese in Italia con un esercito e liber\u00f2 la citt\u00e0 lombarda, che gli si offr\u00ec in feudo: Bertrando vide in Giovanni l'occasione per arginare l'eccessivo potere del re di Napoli e pass\u00f2 decisamente dalla sua parte.\nGiovanni, con il suo favore, riconquist\u00f2 Parma, Vercelli, Piacenza e Pavia, le restitu\u00ec alla Santa Sede, che gliele lasci\u00f2 governare quali feudi pontifici. Con questa manovra le citt\u00e0 del Settentrione furono sottratte all'influenza di Napoli.\nSconfitta (1330-1334).\nRoberto d'Angi\u00f2 cap\u00ec le intenzioni del cardinale e per sventarle mise in atto una politica coraggiosa. Il re di Napoli aveva infatti compreso che il vecchio schema guelfi-ghibellini era tramontato: le varie potenze italiane infatti vedevano la fedelt\u00e0 all'imperatore o al Papa solo come un aiuto esterno per ingrandire e mantenere il proprio potere. Queste potenze si sarebbero schierate contro chiunque avesse osato minacciare tale potere. Nel 1332 Roberto convoc\u00f2 i principali signori italiani \u2013 guelfi e ghibellini \u2013 a Genova, li riappacific\u00f2 e cre\u00f2 un'alleanza per sconfiggere Bertrando e Giovanni di Boemia. A tale lega parteciparono le guelfe Napoli e Firenze e le ghibelline Milano, Mantova e Ferrara. Per tutta risposta, in quel 1332, il Papa cre\u00f2 Bertrando marchese di Ancona e conte di Bologna, a riaffermare l'autorit\u00e0 pontificia su quelle terre.\nIl cardinale decise con Giovanni di Boemia di muovere da Bologna su Ferrara per sottometterla ma nell'aprile del 1333 Pinalla Aliprandi condusse seicento fanti viscontei al soccorso della citt\u00e0 e, il 14 del mese, insieme con le truppe scaligere, gonzaghesche e fiorentine, disfece l'esercito papale. Alla sconfitta fece seguito la ribellione dei signori della Romagna (Forl\u00ec, Rimini, Cervia e Ravenna) irritati dal rifiuto di Bertrando di fornire aiuto pecuniario per riscattare i prigionieri. Il re di Boemia concluse la pace con gli avversari, vendette le citt\u00e0 italiane sotto il proprio dominio e ritorn\u00f2 in patria, mentre Bertrando si rinchiuse a Bologna. Qui per\u00f2 i cittadini, vessati dalle angherie della truppa pontificia e malcontenti dell'eccessivo fiscalismo del legato pontificio, gli si rivoltarono contro il 17 marzo 1334 e lo assediarono nel Castello di Galliera, approfittando dell'assenza delle truppe pontificie, attirate fuori dalla citt\u00e0 dal marchese d'Este. L'assedio dur\u00f2 circa 10 giorni ed avvenne senza l'uso di armi, ma obblig\u00f2 gli occupanti del castello ad una resa incondizionata. Solamente grazie alla mediazione di Firenze, che invi\u00f2 trecento cavalieri e quattro ambasciatori, Bertrando pot\u00e9 lasciare la citt\u00e0 emiliana evitando il linciaggio (28 marzo) e \u2013 sbandati i pochi uomini rimastigli \u2013 fece rientro ad Avignone. I bolognesi rasero al suolo il castello: l'unica opera d'arte che si salv\u00f2 dal saccheggio fu la pala d'altare della cappella del palazzo, opera di Giovanni di Balduccio (la prima ad essere costruita in marmo, fino ad allora erano tavole dipinte) che venne trasferita nella Basilica di San Domenico divenendone l'altare maggiore. Tramontata l'idea di creare una corte papale a Bologna, il papa fece erigere nel 1335 ad Avignone il proprio palazzo.\nRientro e morte.\nBertrando rientr\u00f2 in Francia, alla corte papale: in quello stesso 1334 lo zio Giovanni XXII mor\u00ec, e venne eletto Benedetto XII, che lo tenne distante dalla vita politica avignonese. Il cardinale quindi si ritir\u00f2 a Villeneuve-l\u00e8s-Avignon, in cui si fece costruire un fastoso castello e dove mor\u00ec.\nBertrando nell'arte e nello spettacolo.\nAl di l\u00e0 della figura politica e militare, Bertrando fu sicuramente un insigne mecenate. Chiam\u00f2 a Bologna molti artisti per decorare il castello di Porta Galliera: tra tutti, Giovanni di Balduccio e Giotto. Dottore in diritto canonico, promosse ed incoraggi\u00f2 lo studio di questa disciplina all'Universit\u00e0 di Bologna e protesse in modo particolare il giurista Giovanni d'Andrea, che gli dedic\u00f2 una delle sue \"Novellae in decretalibus\".\nBertrando compare inoltre nel romanzo di Umberto Eco, \"Il nome della rosa\" e nell'omonimo film del 1986. Compare inoltre nei romanzi di Marcello Simoni (\"Abbazia dei cento peccati\", \"Abbazia dei cento delitti\" e \"Abbazia dei cento inganni\").\nNel 1982 il premio Nobel Dario Fo fa di Bertrando il protagonista nel lungo monologo \"Fabulazzo Osceno\", in cui l'attore racconta la cosiddetta \"guerra della merda\": secondo una leggenda popolare - che per\u00f2 trova riscontro in una \"cronaca\" del 1343 - infatti vuole che proprio lo sterco fosse una delle principali \"munizioni\" catapultate dai bolognesi durante l'assedio di Bertrando nel castello di Porta Galliera.\nLa vicenda dell'assedio della Rocca di Galliera da parte del popolo bolognese in rivolta contro il regime del Cardinale Bertrando del Poggetto \u00e8 stata inoltre ripresa con toni goliardici nella ballata in italiano e dialetto bolognese dal cantautore Fausto Carpani \"La rocca merdata\"."}
{"id": "2078160", "revid": "287204", "url": "https://it.wikipedia.org/wiki?curid=2078160", "title": "Millennium Drum and Bugle Corps", "text": "MillenniuM \u00e8 un drum and bugle corps con sede a Verdello; \u00e8 la prima formazione italiana di questo genere\nStoria.\nNell'ottobre del 1991, su idea dell'attuale direttore Giovanni Regonesi, nasce la \"Happy Hubbub Marching Drums Band\", formazione costituita da sole percussioni e color guard (ragazze che realizzano coreografie con le bandiere, colore alla musica).\nIl 1997 segna una tappa fondamentale della storia del gruppo. A quella che era la formazione iniziale di sole percussioni e bandiere si aggiunge un'intera sezione fiati guidati da Gigi: ci si avvicina cos\u00ec al modello delle marching band americane\nIl risultato \u00e8 sorprendente; dopo un solo anno vengono ufficialmente presentati al pubblico diversi spettacoli:\nIn un paio di anni la marching band riesce a darsi una nuova immagine, con divisa e accessori ridisegnati. \u00c8 necessario quindi cambiare anche il nome e sull'onda del nuovo millennio nasce la MillenniuM Marching Band. Da qui parte il lungo cammino del gruppo che gi\u00e0 dopo un anno dalla sua vera fondazione prende parte al Campionato Mondiale di marching bands a Potsdam/Berlino in Germania, ottenendo risultati tanto prestigiosi quanto inaspettati.\nDopo 15 anni esatti dalla sua nascita, il gruppo entra a far parte del mondo dei Drum Corps. Grazie all'aiuto di istruttori internazionali di altissimo livello, MillenniuM decide quindi di intraprendere una nuova strada, convertendo il gruppo da marching band a Drum Corps. Nasce quindi ufficialmente il primo \"Drum &amp; Bugle Corps\" italiano.\nComponenti.\nTutti i componenti di MillenniuM sono studenti e lavoratori. Se inizialmente questi musicisti provenivano direttamente da Verdello e dai dintorni, con il passare del tempo si sono aggiunti all'organico dei componenti provenienti da fuori provincia o, addirittura, da fuori regione.\nDrill-show e risultati ottenuti.\n2001 - MillenniuM Meadley.\nPunteggi:\n2002 - Music form \"Riverdance\".\nPunteggi:\n2003 - Music from \"Gladiator\".\nPunteggi:\n2004-2005 - Elevations.\nPunteggi:\n2006 - The Eternal Cyrano.\nPunteggi:\n2007 - 1492: Mondus Novus.\nPunteggi:\n2008 - Inferno di Dante.\nPunteggi:\n2009 - Lux.\nPunteggi:\n2010 - Imperator.\nPunteggi:\n2011-2012 - Blue Dream.\nPunteggi:\n2013 - Vodoo.\nPunteggi: Finale Campionato Mondiale WAMSB 2013: 7\u00ba posto\n2014 - Chackra.\nPunteggi: Finale Campionato Mondiale WAMSB 2014\n2015 - Tarot.\nPunteggi: Finale Campionato Mondiale WAMSB 2015:"}
{"id": "2078162", "revid": "104601202", "url": "https://it.wikipedia.org/wiki?curid=2078162", "title": "Comunit\u00e0 montana Langa Astigiana Val Bormida", "text": "La Comunit\u00e0 montana Langa Astigiana Val Bormida era un comprensorio montano formato dai comuni di: Bubbio, Cassinasco, Castel Boglione, Castel Rocchero, Cessole, Loazzolo, Mombaldone\nMonastero Bormida, Montabone, Olmo Gentile, Roccaverano, Rocchetta Palafea, San Giorgio Scarampi, Serole, Sessame, Vesime.\nSi trattava dell'unica comunit\u00e0 montana della provincia di Asti.\nL'ente \u00e8 stato soppresso, insieme alle altre comunit\u00e0 montane del Piemonte, con la Legge regionale 28 settembre 2012, n. 11.\nGeografia fisica.\nComprendeva la zona meridionale della provincia di Asti, la zona collinare della Langa astigiana fino alle primissime propagaggini dell'Appennino Ligure, la comunit\u00e0 montana culmina a 851 m d'altezza nel comune di Serole con il Bric Puschera."}
{"id": "2078164", "revid": "22475", "url": "https://it.wikipedia.org/wiki?curid=2078164", "title": "Reliquary", "text": "Reliquary \u00e8 un romanzo di Lincoln Child e Douglas Preston.\n\u00c8 in ordine cronologico, la seconda avventura che ha per protagonista l'agente dell'FBI Aloysius Pendergast.\nTrama.\nIl romanzo si svolge a New York, oggi.\nLa storia riprende dall'epilogo di Relic. Quando dal fiume vengono ritrovati due scheletri senza testa e a questi altri ne susseguono le autorit\u00e0 sospettano ci sia dietro un altro mostro come nel precedente libro, viene ricomposto quindi il team che aveva indagato nella precedente avventura, Vincent D'Agosta, Aloysius Pendergast, Margo Green (ora curatore del Met) e William Smithback (nuovo reporter del New York Post).\nL'indagine si sposter\u00e0 ben presto nel sottosuolo della citt\u00e0, alla caccia dei \"raggrinziti\", che a detta dei disadattati (abitanti del sottosuolo) sono colpevoli delle misteriosi morti...\nPreziosa sar\u00e0 a questo punto la collaborazione del sergente della NYPD Laura Hayward, addetta al controllo della Metropolitana di New York, che qui appare per la prima volta e sar\u00e0 successivamente protagonista di altri romanzi sull'agente speciale Pendergast.\nPersonaggi principali.\nVincent D'Agosta: tenente della polizia di New York, inizialmente incaricato di dirigere le indagini\nAloysius Pendergast: agente dell'FBI\nMargo Green: assistente curatore del Metropolitan Museum of Art\nWilliam Smithback: giornalista, lavora per il New York Post\nLaura Hayward: sergente della polizia di New York, conosce la \"vita\" del sottosuolo di New York\nJack Waxie: capitano della polizia di New York e superiore di D'Agosta, prende in mano successivamente l'indagine"}
{"id": "2078165", "revid": "1363832", "url": "https://it.wikipedia.org/wiki?curid=2078165", "title": "Ivan Il'i\u010d Leonidov", "text": "Carriera.\nNel 1919 Leonidov frequent\u00f2 i liberi studi d'arte Svomas a Tver'. Dal 1921-27 studi\u00f2 alla Vchutemas a Mosca sotto la tutela di Aleksandr Aleksandrovi\u010d Vesnin, spostando la propria attenzione della pittura all'architettura. Il suo progetto irrealizzato di laurea nel 1927 per l'Istituto Lenin e la Biblioteca a Mosca lo pose al centro dell'attenzione internazionale. Il progetto venne esposto all'Esposizione di Architettura Contemporanea di Mosca e venne pubblicato nel giornale del Gruppo OSA (Associazione degli Architetti Moderni) \"Sovremennaja architektura\". Pass\u00f2 quindi all'insegnamento al VChUTEMAS tra il 1928 e il 1930. Dal 1931-33 lavor\u00f2 al Giprogor e al Mossovet e dal 1934-41 conflu\u00ec nello studio di Moisej Jakovlevi\u010d Ginzburg al Commissariato Popolare per l'industria pesante.\nL'unico progetto materializzato di Leonidov \u00e8 stata una scalinata nel 1938 a Kislovodsk (fotografie del 1940: veduta generale, scalinata del teatro, scalinata della terrazza)."}
{"id": "2078166", "revid": "287204", "url": "https://it.wikipedia.org/wiki?curid=2078166", "title": "Qizhong Forest Sports City Arena", "text": "La Qizhong Forest Sports City Arena \u00e8 un'arena di Shanghai, Cina, creata appositamente per ospitare la Tennis Masters Cup, che ha ospitato dal 2005 al 2008. Con i suoi 15.000 posti \u00e8 stato, fino alla costruzione dell'Olympic Green Tennis Centre di Pechino, l'impianto tennistico pi\u00f9 grande di tutta l'Asia.\nDal 2009 ospita uno dei nuovi ATP Masters 1000, lo Shanghai Masters.\nIn precedenza ha ospitato anche le partite della tourn\u00e9e cinese delle squadre NBA Cleveland Cavaliers e Orlando Magic.\nL'impianto \u00e8 dotato di un tetto rimovibile costituito da otto parti a forma di petalo con l'intento di ricreare una magnolia, il fiore di Shanghai."}
{"id": "2078167", "revid": "287204", "url": "https://it.wikipedia.org/wiki?curid=2078167", "title": "Conformazioni rocciose", "text": ""}
{"id": "2078173", "revid": "151034", "url": "https://it.wikipedia.org/wiki?curid=2078173", "title": "Mayfield Four", "text": ""}
{"id": "2078174", "revid": "287204", "url": "https://it.wikipedia.org/wiki?curid=2078174", "title": "Charles-Ir\u00e9n\u00e9e Castel de Saint-Pierre", "text": "Biografia.\nCharles-Ir\u00e9n\u00e9e Castel, nacque in Normandia (nell'attuale dipartimento della Manche) da una famiglia di media nobilt\u00e0 della Val de Saire da parte di padre, marchese di Saint-Pierre e gran balivo del Cotentin, e da un'altra del Bessin per parte di madre, parente dei Gigault de Bellefonds e discendente di Lucas Acher, signore di Mesnil Vitey ad Airel.\nA causa della sua fragile costituzione che gli impediva la carriera militare, Charles-Ir\u00e9n\u00e9e (ultimo di cinque figli) era stato indirizzato agli studi presso i gesuiti e poi agli ordini sacerdotali, bench\u00e9 senza alcuna vocazione.\nGiunto a Parigi nel 1686, si leg\u00f2 ad ambienti di opposizione alla politica di Luigi XIV.\nGrazie alle buone relazioni della famiglia, diviene primo elemosiniere di Elisabetta-Carlotta del Palatinato, duchessa d'Orl\u00e9ans moglie di Filippo D'Orl\u00e9ans, fratello di Luigi XIV, e madre di Filippo II d'Orl\u00e9ans nominato Reggente di Francia alla morte di Luigi XIV. Frequenta assiduamente i salotti letterari di Madame de La Fayette e di Anne-Th\u00e9r\u00e8se de Marguenat, marchesa de Lambert.\nQui conosce e diviene amico di Bernard Le Bouyer de Fontenelle che lo propone all'Acad\u00e9mie fran\u00e7aise, alla quale viene eletto nel 1695 nonostante non abbia ancora scritto alcunch\u00e9. La sua elezione era stata vanamente osteggiata da Bossuet, La Bruy\u00e8re e Boileau.\nQuesta vicenda fu uno degli episodi della \"Querelle des Anciens et des Modernes\" (\"Disputa degli Antichi e dei Moderni\") che agit\u00f2 l'Acad\u00e9mie alla fine del XVII secolo. L'abb\u00e9 de Saint-Pierre pu\u00f2 essere considerato come il primo rappresentante delle nuove idee che annunciano l'Illuminismo.\nNel 1702 divent\u00f2 abate commendatario di Tiron in Normandia.\nIl Progetto di pace perpetua.\nNon \u00e8 certa la sua partecipazione in qualit\u00e0 di segretario dell'abate di Polignac, alle negoziazioni del Trattato di Utrecht. Tuttavia la stipula di questa pace che mette fine alle distruzioni della guerra di successione spagnola voluta da Luigi XIV costituisce l'occasione che motiva l'abate a pubblicare il \"Projet pour rendre la paix perp\u00e9tuelle en Europe\". Molti gli avvenimenti internazionali che di volta in volta ispireranno le sue innumerevoli riedizioni e che legheranno per secoli il suo nome al pacifismo utopico. I temi trattati dall'abate di Saint-Pierre saranno ripresi da autori ben pi\u00f9 noti come Jean-Jacques Rousseau, Voltaire e Immanuel Kant e da altri pensatori che alimenteranno la cultura riformista dell'Illuminismo.\nIl progetto \u00e8 considerato da molti come un antesignano delle esperienze di integrazione europea e cooperazione internazionale come la Santa Alleanza, la Societ\u00e0 delle Nazioni, l'Unione europea e l'ONU.\nIl progetto dell'Abb\u00e8 de Saint-Pierre prevede la creazione di una istituzione sovra-nazionale, una sorta di \u00ab \"union europ\u00e9enne\" \u00bb organizzata come un congresso arbitrale di rappresentanti dei singoli Stati stabilmente insediato, per risolvere giuridicamente le controversie internazionali, assicurare regole condivise e garantire pace, sicurezza e stabilit\u00e0 agli Stati membri. I sovrani e le repubbliche europee aderenti s'impegnano a cedere una porzione della loro sovranit\u00e0 sottomettendosi a leggi comuni e sentenze destinate a sanzionare le violazioni. Un esercito costituito con il supporto di ogni nazione assicurerebbe la certezza dell'applicazione delle sanzioni e un intervento di ripristino dell'ordine originario in caso di rivolte interne. In cambio i sovrani oltre ad una buona reputazione avrebbero tutta una serie di vantaggi che l'abate spiega in termini estremamente realistici: una considerevole riduzione delle spese militari, una riduzione delle perdite demografiche tanto soldati che popolazioni soggette alle drammatiche distruzioni che ogni guerra porta con s\u00e9; un migliore utilizzo della spesa pubblica destinabile alla costruzione di infrastrutture (strade, canali, mercati, nuovi porti) mirate a sviluppare il commercio e la produzione manifatturiera.\nL'abate tenta di dimostrare che la gloria di un sovrano non consiste nella vana \u00abgloriole\u00bb derivante dall'espansionismo militare, ma nello sviluppo della ricchezza del popolo da cui deriva attraverso una razionale politica fiscale la ricchezza del sovrano, la sua magnificenza e la stabilit\u00e0 della sua casata. I sovrani assoluti, a cui principalmente l'abate si rivolge, potrebbero inoltre beneficiare della forza dell'Unione per reprimere le ribellioni. L'Unione degli Stati europei costituirebbe una \u201cmutua garanzia\u201d per garantire la stabilit\u00e0 del potere assoluto mediante l'istituzione di un diritto-dovere di ingerenza antesignano di quello stabilito dalla Santa Alleanza.\nBench\u00e9 le sue proposte fossero fondate e argomentate tenendo conto dei pi\u00f9 realistici interessi economici e geopolitici delle singole potenze europee, le sue idee verranno citate per secoli come la quintessenza del pacifismo utopico. \nAltri progetti.\nDurante la \"Reggenza\" che segu\u00ec la morte del re Sole (1715-1723), egli pubblic\u00f2 \"La Polysynodie ou la pluralit\u00e9 des conseils\" (\"Polisinodia, o della pluralit\u00e0 dei Consigli\", opera nella quale critica apertamente la politica del defunto Luigi XIV, giudicandola dispotica e proponendo la nomina dei ministri da parte di Consigli elettivi. Questo oltraggio alla memoria del re sole sar\u00e0 la causa dell'esclusione dall\"Acad\u00e9mie fran\u00e7aise\", ma non della sua sostituzione che avvenne solo alla sua morte\nContinu\u00f2 a frequentare i salotti letterari, partecipando alla fondazione del club de l'Entresol dell'Abb\u00e9 Alary nel 1724, oltre a pubblicare con costanza e alacrit\u00e0 progetti volti a riformare l'amministrazione della giustizia, il sistema fiscale e l'educazione sia dei fanciulli proponendo un sistema meritocratico di cooptazione dei migliori da destinare ad una formazione politico-amministrativa specializzata."}
{"id": "2078176", "revid": "125825960", "url": "https://it.wikipedia.org/wiki?curid=2078176", "title": "Coppa di Croazia di pallacanestro maschile", "text": "La Coppa di Croazia di pallacanestro, nota anche come Coppa Kre\u0161imir \u0106osi\u0107, \u00e8 un trofeo nazionale croato organizzato annualmente dal 1992."}
{"id": "2078177", "revid": "4711", "url": "https://it.wikipedia.org/wiki?curid=2078177", "title": "Coppa di Croazia (pallacanestro)", "text": ""}
{"id": "2078179", "revid": "116845078", "url": "https://it.wikipedia.org/wiki?curid=2078179", "title": "Bric Puschera", "text": "Il Bric Puschera (845 m) \u00e8 il punto pi\u00f9 elevato della provincia di Asti e della Langa astigiana.\nDescrizione.\nIl Bric Puschera si trova nel comune di Serole vicino al confine con la Liguria. Anticamente era chiamato Ursaiola. Nelle belle giornate la vista arriva fino alle Alpi, all'Appennino Ligure e alla Riviera ligure."}
{"id": "2078180", "revid": "110157", "url": "https://it.wikipedia.org/wiki?curid=2078180", "title": "Nokia E51", "text": "Il Nokia E51 \u00e8 un modello di smartphone prodotto dalla Nokia con sistema operativo Symbian. Si distingue per le dimensioni contenute, la presenza di un'interfaccia Wi-Fi e la scocca in metallo. \u00c8 stato commercializzato nelle varianti nera, argento e bronzo.\nNe \u00e8 stata inoltre commercializzata una versione priva di fotocamera interna.\nCronologia del firmware.\nPer il modello brandizzato TIM, l'ultimo aggiornamento \u00e8 stato alla versione 300.\nBrowser.\nSupporta:"}
{"id": "2078182", "revid": "7", "url": "https://it.wikipedia.org/wiki?curid=2078182", "title": "House, MD", "text": ""}
{"id": "2078183", "revid": "599013", "url": "https://it.wikipedia.org/wiki?curid=2078183", "title": "Woman's World magazine", "text": "Il Woman's World magazine era una rivista mensile inglese pubblicata a Londra dal 1887 al 1890 curata da Oscar Wilde.\nStoria.\nSir Thomas Wemyss Reid (1842 - 1905) a quei tempi era un direttore di diversi testate giornalistiche, fra cui quella del \u201cLeeds Mercury\u201d. Nel febbraio 1887 lesse varie recensione effettuate da Wilde decise che Oscar, visto le sue abilit\u00e0, gli sarebbe stato di grande aiuto in una nuova testata giornalistica. Nella sua rivista \u201cThe Lady's World: A Magazine of Fashion and Society\u201d si parlava di femminismo e volle un parere di Wilde, lo ottenne e ne fu colpito positivamente assumendolo. Il 18 maggio 1887 Oscar inizi\u00f2 la collaborazione, con lo stipendio di 6 sterline ogni settimana Wilde, nel cercare collaborazioni importanti non esito nel chiedere alla regina Vittoria una delle sue poesie, ma lei rifiut\u00f2 affermando di non averle mai scritte. Esortato dalla signora Craik Wilde propose ed ottenne dopo qualche discussione che il nome della rivista cambiasse in \u201cThe Woman's World\u201d nel novembre 1887, Wilde poteva contare sull'aiuto di Arthur Fish che era il suo pi\u00f9 fidato collaboratore dell'epoca.\nAgli inizi era quasi puntuale (il suo lavoro iniziava alle 11 del mattino) aveva preso l'abitudine di andarsene sempre prima e sempre meno fino a quando ci andava due volte alla settimana per un'ora, probabilmente perch\u00e9 non riusciva a rimanere pi\u00f9 tempo senza fumare (vi era il divieto di fumo negli uffici), per tutto il tempo che vi rimase, Wilde si arrabbi\u00f2 una volta sola in occasione della visita di uno scrittore nano anch'esso di nome Wilde che aveva fatto una parodia di un racconto di Oscar, poteva sopportare ogni parodia delle sue opere ma non una parodia del suo nome.\nLa rivista.\nInizialmente usciva con il nome di Lady's World (dal novembre 1886 fino all'ottobre 1887 dove poi prese il nome Woman's World magazine) fu edito da Cassell e uscirono complessivamente 48 numeri, questo dovuto anche al fatto che nel 1889 Wilde ormai stanco, lasci\u00f2 l'incarico.\nGli editori che si sono succeduti erano:\nI collaboratori.\nLa rivista al tempo in cui Wilde operava ebbe molti collaboratori, tutte donne, oltre a sua moglie anche sua madre Jane Francesca Elgee, Olive Schreiner, Marie Corelli e Violet Fane."}
{"id": "2078185", "revid": "216538", "url": "https://it.wikipedia.org/wiki?curid=2078185", "title": "San Paolo Audiovisivi", "text": ""}
{"id": "2078187", "revid": "6923", "url": "https://it.wikipedia.org/wiki?curid=2078187", "title": "Ferrovia Turistica", "text": ""}
{"id": "2078190", "revid": "7336", "url": "https://it.wikipedia.org/wiki?curid=2078190", "title": "Strapiombo", "text": ""}
{"id": "2078196", "revid": "1590006", "url": "https://it.wikipedia.org/wiki?curid=2078196", "title": "Vestaglia", "text": "La vestaglia \u00e8 un indumento ampio ed aperto sul davanti, da indossare sopra al pigiama per comodit\u00e0 o per coprirsi dal freddo.\nNormalmente la sua lunghezza \u00e8 standard, ma in alcuni modelli pu\u00f2 variare leggermente, facendo arrivare l'orlo inferiore alle ginocchia nei modelli pi\u00f9 corti o ai piedi in quelli pi\u00f9 lunghi. Inoltre \u00e8 dotata di una cintura morbida e realizzata nello stesso materiale della vestaglia stessa per chiudere l'indumento alla vita.\nSi tratta di un capo prettamente casalingo, sia maschile che femminile. Viene realizzato in lana, flanella, cotone o nei modelli pi\u00f9 raffinati in seta, per mantenere pi\u00f9 o meno il calore, a seconda del periodo in cui viene indossata.\nPur molto simili nel design, la vestaglia si distingue dall'accappatoio per materiale di realizzazione e scopo.\nGiacca da camera.\nLa giacca da camera \u00e8 una vestaglia da uomo, generalmente simile al cappotto (abbigliamento) o alla zimarra. Non \u00e8 da confondere con la giacca da fumo pure molto simile nel design, ma differente nello scopo."}
{"id": "2078197", "revid": "827882", "url": "https://it.wikipedia.org/wiki?curid=2078197", "title": "DEAL", "text": "In crittografia, il DEAL (acronimo di Data Encryption Algorithm with Larger blocks) \u00e8 un cifrario a blocchi derivato dal DES (spesso indicato come DEA, Data Encryption Algorithm, da cui la derivazione di DEAL). Il progetto fu proposto ufficialmente nel 1998 da Lars Knudsen, e fu inserito nella lista dei candidati al processo di standardizzazione dell'AES da Richard Outerbridge, il quale precis\u00f2 che Knudsen aveva comunque presentato la struttura del cifrario al SAC del 1997.\nStruttura.\nIl DEAL \u00e8 una rete di Feistel che utilizza il DES come funzione centrale. Opera su blocchi lunghi 128\nbit ed con chiavi che possono essere lunghe 128, 192 o 256 bit. La lunghezza della chiave influenza il numero di passaggi: per le chiavi di 128 e 192 bit questi sono 6, mentre per le chiavi di 256 essi diventano 8. Il DEAL supporta le 4 modalit\u00e0 di funzionamento del DES: Electronic Codebook (ECB), Cipher Block Chaining (CBC), Cipher FeedBack(CFB) e Output FeedBack (OFB).\nInizialmente viene richiamato il gestore della chiave, che restituisce tante sottochiavi da 64 bit l'una quanti sono i passaggi da effettuare (che, come detto, dipendono dalla lunghezza della chiave stessa). Poi viene eseguito l'algoritmo vero e proprio, che opera dividendo ogni singolo blocco di dati in 2 met\u00e0: una met\u00e0 viene cifrata con la sottochiave relativa al passaggio in esecuzione e poi il risultato viene combinato tramite XOR con l'altra met\u00e0. A questo punto le due met\u00e0 vengono invertite e si ripete l'algoritmo fino al completamento dei passaggi previsti. Al termine di questo processo viene restituito un blocco di testo cifrato di 128 bit.\nLo schema con 6 passaggi ha prestazioni comparabili a quelle del Triple DES, molto lente se comparate a quelle degli altri candidati dell'AES.\nSicurezza.\nL'autore dichiara che un semplice attacco meet-in-the-middle richiede un tempo di 2168 e 2224, rispettivamente per l'implementazione con 6 e per quella con 8 passaggi. Sempre secondo Kudsen, il pi\u00f9 efficace attacco al DEAL a 6 passaggi permette di violare l'algoritmo con 2121cifrature DES e 270 testi in chiaro scelti."}
{"id": "2078198", "revid": "7336", "url": "https://it.wikipedia.org/wiki?curid=2078198", "title": "Parete rocciosa", "text": ""}
{"id": "2078200", "revid": "123206602", "url": "https://it.wikipedia.org/wiki?curid=2078200", "title": "Esteban Canal", "text": "Biografia.\nNato in Per\u00f9, si imbarca all'et\u00e0 di quattordici anni su un veliero e approda in Europa.\nNel 1916 vince il torneo locale del \"Circolo Augusteo\" di Lipsia. Giunto in Italia, dove rimase per il resto della sua vita, si mise in luce classificandosi secondo nel torneo internazionale di Trieste 1923, a mezzo punto dal vincitore Paul Johner ma davanti a giocatori del calibro di Yates e Tarrasch.\nNel 1926 conferma le sue doti giungendo secondo a pari merito con Rudolf Spielmann e David Przepi\u00f3rka nel torneo di Merano, vinto da Edgar Colle. Partecipa ai tornei di Budapest 1929 e Carlsbad 1929, vincendo partite contro Spielmann, S\u00e4misch, Johner, Becker e Mattisons. Sempre a Budapest, nel 1932 \u00e8 secondo dietro a Mar\u00f3czy e nel 1933 vince il torneo davanti a fortissimi maestri quali Andor Lilienthal, Lajos Steiner e Erich Eliskases.\nDopo questo grande risultato il campione del mondo Alechin disse di lui:\n\"Canal \u00e8 senza dubbio uno tra i pi\u00f9 geniali maestri di tutti i tempi, quando non \u00e8 sole \u00e8 candela, arde sempre... i giovani faranno bene a studiarlo con attenzione.\"\nIn seguito ottenne ancora notevoli risultati: 5\u00ba a Ostrava 1933, 1\u00ba a Reus 1936 a pari merito con Silbermann. Nel 1947 vince il torneo internazionale di Reggio Emilia senza subire alcuna sconfitta ed \u00e8 secondo alla pari con O'Kelly a Venezia. Nel 1948 vince il torneo nazionale di Bari ed \u00e8 ancora secondo (alla pari con Gideon Barcza) nel torneo di Venezia, vinto da Miguel Najdorf.\nNel 1950 ottenne dalla FIDE il titolo di Maestro Internazionale e nel 1977 il titolo di Grande maestro \"Honoris Causa\".\nScrisse un libro sul torneo di Capodanno di Reggio Emilia del 1951 e un libro sul centro partita: \"Strategia di Avamposti\" (1948), ripubblicato nel 1992 con il titolo \"Strategia degli Avamposti\" dalle \"Messaggerie Scacchistiche\". Collabor\u00f2 con molti brillanti articoli alla rivista \"L'Italia Scacchistica\".\nTrascorse gli ultimi anni della sua vita a Cocquio Trevisago, dando lezioni di scacchi nel circolo di Gavirate presieduto da Francesco Mondini, che poi venne intestato proprio a Canal (l'attuale \"Societ\u00e0 Scacchistica Esteban Canal Cocquio\") e che trasferitosi proprio a Cocquio Trevisago tuttora \u00e8 tra i pi\u00f9 attivi della zona. Insegn\u00f2 anche a Gallarate, dove era molto amico di Pasquale Ricciardi, presidente del Club degli scacchi di Gallarate.\nL'immortale peruviana.\nIn una simultanea a Budapest del 1934 Canal gioc\u00f2 una partita ora nota come \"l'immortale peruviana\", in cui sacrific\u00f2 due torri e la donna, concludendo con il matto di Boden alla 14\u00aa mossa.\nFred Reinfeld comment\u00f2 cos\u00ec la partita: - \"Quando Anderssen sacrific\u00f2 due torri, la donna, ecc., contro Kieseritzky, la partita fu definita \"l'immortale\", ma sarebbe pi\u00f9 corretto chiamarla \"una partita immortale\" perch\u00e9 da allora sono state giocate molte partite che potrebbero ambire a questo titolo. Tra queste vi \u00e8 questa piccola gemma, per la quale Canal pu\u00f2 aver speso meno di cinque minuti. Una partita che ha lo splendore di un'improvvisazione di Liszt\".\nCanal \u2013 N.N., Budapest 1934 - Difesa Scandinava\nReinfeld scrive in un suo libro: - \"Il Nero pensa che 11 ...axb4 \u00e8 fuori discussione, ma il Bianco vede pi\u00f9 lontano e, basandosi sulle eccellenti possibilit\u00e0 di attacco, trova una sorprendente continuazione\". Iakov Nejstadt nota che la mossa giusta era 10. ...Cgf6. Seirawan e Minev commentano: - \"Morale: pensaci due volte prima di arroccare lungo!\"\nReinfeld fa notare che era preferibile, senza cambiare l'esito della partita, \"12...Ce5 13.Axe5 Dxh1 14.Dxf7 Td7 (se 14...Ce7 15.Dxe6+!) 15.De8+ Td8 16.Dxe6+ Td7 17.Dd8+ Td8 18.Ag4#\""}
{"id": "2078204", "revid": "1543377", "url": "https://it.wikipedia.org/wiki?curid=2078204", "title": "Volo Alaska Airlines 261", "text": "Il volo Alaska Airlines 261 era un volo dell'Alaska Airlines dall'Aeroporto Internazionale Lic. Gustavo D\u00edaz Ordaz di Puerto Vallarta, in Messico, fino all'Aeroporto Internazionale di Seattle-Tacoma, con scalo a San Francisco.\nIl 31 gennaio 2000, intorno alle ore 16:20 locali, il McDonnell Douglas MD-83 su cui operava il volo precipit\u00f2 nell'oceano Pacifico a a nord dell'isola californiana di Anacapa, subito dopo aver denunciato problemi agli stabilizzatori. L'aereo and\u00f2 completamente distrutto nell'impatto con l'acqua e non ci fu nessun sopravvissuto tra gli 83 passeggeri e i 5 membri dell'equipaggio.\nL'incidente.\nL'incidente.\nL'MD-83 Alaska 261 decoll\u00f2 dall'aeroporto internazionale \u201cGustavo D. Ordaz\u201d di Puerto Vallarta (Messico) verso l'aeroporto di San Francisco e da l\u00ec avrebbe proseguito alla volta dell'aeroporto di Seattle / Tacoma.\nL'aereo scomparve dagli schermi radar alle 16:36 locali, poco dopo che il pilota, autorizzato dai controllori di volo, aveva preso la decisione di effettuare un atterraggio di emergenza a Los Angeles. Dopo aver incominciato la manovra per atterrare all'aeroporto cittadino, l'apparecchio fin\u00ec in mare al largo di Point Mugu, in uno specchio di oceano dove l'acqua ha una profondit\u00e0 di 80 metri.\nL'annuncio dell'incidente ai familiari ed agli amici, in attesa dell'atterraggio dei loro congiunti, provoc\u00f2 scene di disperazione all'aeroporto di San Francisco. Nell'area del disastro furono trovati alcuni corpi e frammenti di aereo, ma non c'era alcun superstite.\nGli eventi nel dettaglio.\nDall'analisi dei dialoghi tra i due piloti e tra loro e la torre di controllo, l'ATC e la manutenzione della compagnia aerea e dalle ricostruzioni dell'NTSB, l'ente nazionale americano per la sicurezza nei trasporti, si pot\u00e9 stabilire che il comandante Ted Thompson e il primo ufficiale, William Tansky, rispettivamente di 53 e 57 anni, rilevarono e segnalarono problemi allo stabilizzatore alle 16:07:51, all'incirca dieci minuti prima dello schianto.\nIn quel momento il velivolo si trovava a (circa ): i due piloti tentarono di salire al livello di volo finale , ma l'apparecchio non rispose ai comandi e inizi\u00f2 una ripida discesa alla velocit\u00e0 di al minuto, tre volte superiore al normale.\nQuesto fu il messaggio radio trasmesso da Tansky al controllore di Los Angeles CTR.\nTutti coloro che ascoltarono successivamente le registrazioni in cabina e quelle indirizzate all'ATC, immagazzinate nelle scatole nere, affermarono concordemente che si udiva un forte suono di vento in sottofondo, cosa che confermava le gravi difficolt\u00e0 dei due piloti nel tenere l'aereo sotto controllo. Il FDR (Flight Data Recorder) segnal\u00f2 che lo stabilizzatore si blocc\u00f2 nel punto di massima escursione verso l'alto, cosa che fece puntare il muso dell'aereo verso il basso.\nA quota Thompson e Tansky ripresero per alcuni istanti il controllo del velivolo, ma ormai lo stabilizzatore era irrimediabilmente compromesso e l'MD 83 ricominci\u00f2 a scendere, stavolta in picchiata, raggiungendo i Tansky comunic\u00f2 l'intenzione di voler scendere ulteriormente a cos\u00ec da poter iniziare le manovre per l'atterraggio in emergenza a Los Angeles stando nel contempo lontano dalla terraferma, in modo da non coinvolgere persone a terra in un eventuale incidente.\nGiunto a quota la velocit\u00e0 indicata dagli strumenti era di con inclinazione di 2,7\u00b0 verso il basso e stabilizzatore sempre bloccato verso l'alto. Il pilota, in un ultimo disperato tentativo di rallentare, estese i flap a 11\u00b0, ma quattro secondi dopo l'aereo divenne ingovernabile e inizi\u00f2 la picchiata definitiva: l'angolo di discesa raggiunse 70\u00b0, con sollecitazioni alla struttura di 3 g. Un minuto pi\u00f9 tardi il volo 261 impatt\u00f2 sull'oceano, causando la morte di tutte le persone a bordo.\nIl guasto allo stabilizzatore.\nDurante il volo 261 da Puerto Vallarta a San Francisco le condizioni meteo erano ottime, ci\u00f2 nonostante il volo era condotto in modalit\u00e0 strumentale, per cui non erano ipotizzabili disorientamenti spaziali o errori umani alla base del disastro, fatto peraltro facilmente deducibile dai dialoghi dei piloti.\nIn ogni caso la compagnia Alaska Airlines rifiut\u00f2 qualsiasi addebito di responsabilit\u00e0 per la sciagura dichiarando, tramite un suo rappresentante, che quel velivolo era stato costruito nel 1992, appena 8 anni prima, che aveva al suo attivo soltanto ore di volo e che non aveva mai manifestato alcun problema meccanico classificabile come grave. Inoltre su quell'apparecchio era stato effettuato un check di manutenzione di classe C pochi giorni prima del disastro, un controllo da cui non era emersa alcuna anomalia di rilievo.\nTuttavia i dati emersi dalle registrazioni del CVR (\"Cockpit Voice Recorder\") e del FDR e soprattutto il ritrovamento di un martinetto usurato tra i detriti recuperati fecero luce sulle cause del disastro. L'NTSB attribu\u00ec la causa dello schianto ad una perdita di controllo del trim dell'equilibratore dovuta all'avaria di una vite dello stabilizzatore orizzontale. Il guasto avrebbe avuto alla sua origine l'usura di un martinetto, causata dalla scarsa lubrificazione da parte degli addetti alla manutenzione dell'Alaska Airlines.\nTuttavia uno dei fattori chiave che furono alla base dell'incidente fu lo \"standard di certificazione\" che per la sua formulazione rese possibile la realizzazione e l'utilizzo di un complesso sistema stabilizzatore - coda, non soltanto vulnerabile al rischio incidenti, ma privo di \"ridondanza\", ovvero di un sistema secondario che permettesse il controllo del velivolo in caso di guasto al sistema principale.\nI concreti rischi derivanti dalla somma fra gli errori di progettazione e la scarsa lubrificazione furono del tutto sottovalutati o ignorati da parte del capo della manutenzione che dichiar\u00f2 che le sollecitazioni strutturali, per quanto intensificate dalla mancanza di ingrassaggio della vite del martinetto, erano comunque contenute entro i limiti previsti.\nIl recupero.\nLe operazioni di recupero vennero effettuate dalla Marina statunitense che pot\u00e9 recuperare, a parte pochi altri rottami, soltanto parti della sezione di coda. L'NTSB richiese che le ricerche di superficie dei frammenti del relitto si estendessero in un'area di circa 4 miglia in direzione sud rispetto al punto di impatto, mentre per i resti ormai inabissati venne utilizzato un ROV (Remote Operating Vehicle) di propriet\u00e0 del Naval Facilities Engineering Service Center manovrato dagli uomini dell'unit\u00e0 navale M/V Independence. Da questi ultimi, alla profondit\u00e0 di , venne recuperata la parte interessata dall'avaria, ovvero il martinetto (jackscrew) da cui dipendeva il controllo del beccheggio da parte dei piloti, controllo applicato tramite il movimento verso l'alto e verso il basso dello stabilizzatore.\nIl CVR, essenziale per il successivo svolgimento delle indagini, fu riportato in superficie dall'Unit\u00e0 di emergenze subacquee a bordo del vascello Kellie Chouest, utilizzato per recuperi e salvataggi in mare, e venne portato a Washington per essere consegnato al quartier generale dell'NTSB.\nConseguenze.\nUn dipendente della Alaska Airlines era riuscito a prevedere con largo anticipo quelle che sarebbero state le conseguenze della scarsa manutenzione e, nello specifico per gli MD-80, degli interventi di lubrificazione degli stabilizzatori orizzontali dilatati del 400% rispetto a quanto stabilito dalle norme di sicurezza. Questo per risparmiare sui costi e tenere \"a terra\" gli aerei il meno possibile. Aveva denunciato la situazione fornendo prove circostanziali, ma ottenendo soltanto l'immediato licenziamento da parte dell'Alaska Airlines.\nUn anno dopo la denuncia, i suoi timori si avverarono con l'incidente dell'Alaska Airlines \u2013 volo 261. L'NTSB provvide ad effettuare un'indagine approfondita da cui emersero documenti relativi a riparazioni dichiarate come effettuate, ma mai avvenute, oppure \"addomesticati\" in modo da rendere gli apparecchi immediatamente autorizzabili a riprendere servizio. Ne scatur\u00ec uno scandalo, che impose un richiamo tecnico e rese necessario adottare parametri pi\u00f9 severi e restrittivi in termini di modi e tempi di manutenzione.\nA seguito dell'incidente e dello scandalo provocato dalla divulgazione delle irregolarit\u00e0 tecniche ed amministrative, McDonnell Douglas diram\u00f2 il richiamo di tutti gli MD-80, e in particolare del modello MD-83, perch\u00e9 fossero accuratamente revisionati con priorit\u00e0 per lo stabilizzatore orizzontale (trim) e per il martinetto che lo governa (jackscrew). A seguito dei controlli numerosi aerei furono trovati carenti, sia in termini generali di manutenzione, sia in particolare sulla lubrificazione del sistema di stabilizzazione che, nel caso del volo 261, era stato la causa del disastro. Su 23 apparecchi di compagnie di tutto il mondo vennero riscontrate anomalie strutturali e/o di manutenzione agli stabilizzatori: uno di essi venne posto in fermo cautelativo e due di essi vennero radiati in permanenza dal servizio.\nIl comandante Thompson e il primo ufficiale Tansky furono insigniti della medaglia d'oro per l'eroismo dell'Air Line Pilots Association, come riconoscimento delle loro azioni durante le fasi dell'emergenza. \u00c8 l'unica volta in cui tale premio sia stato insignito postumo\nCultura di massa.\nL'incidente del volo 261 della Alaska Airlines \u00e8 stato analizzato nell'episodio \"Fuori controllo\" della prima stagione e anche nel primo episodio \"Manutenzione\" \"letale\" della ventiduesima stagione del documentario \"Indagini ad alta quota\" trasmesso da National Geographic Channel. Alla vicenda si ispira inoltre il film \"Flight\", di Robert Zemeckis."}
{"id": "2078205", "revid": "1705737", "url": "https://it.wikipedia.org/wiki?curid=2078205", "title": "Parco nazionale delle Samoa americane", "text": "Il parco nazionale delle Samoa americane \u00e8 un parco nazionale situato sul territorio delle Samoa Americane che si sviluppa su tre diverse isole: Tutuila, Ofu, e Ta'u. Autorizzato dal Congresso degli Stati Uniti d'America nel 1988, \u00e8 stato effettivamente istituito il 9 settembre 1993 dal Dipartimento dei parchi nazionali su terreni affittati per un periodo di 50 anni dai consigli di villaggio samoani. Lo scopo principale del parco \u00e8 la conservazione delle risorse naturali uniche delle Samoa, in particolare le barriere coralline e le foreste pluviali tropicali. Ci\u00f2 consente inoltre varie attivit\u00e0 fisiche come snorkeling e immersioni subacquee. Copre una superficie di circa 36 chilometri quadrati, di cui 10 di area marittima."}
{"id": "2078207", "revid": "1529788", "url": "https://it.wikipedia.org/wiki?curid=2078207", "title": "Fuseaux", "text": "I fuseaux (fus\u00f3 o fuseau) sono dei pantaloni elasticizzati, spesso dotati di un elastico che gira sotto la pianta del piede per tenerli tesi, che sono caratterizzati per la loro aderenza al corpo. Lo stilista Emilio Pucci riscopre questo elemento e negli anni cinquanta crea un pantalone affusolato \nStoria.\nVengono subito lanciati nel mondo della moda grazie a Audrey Hepburn, che li indossa nei film \"Sabrina\" e \"Cenerentola a Parigi\". Negli anni sessanta Pucci disegn\u00f2 una linea di pantaloni di seta, dotati di passanti sotto i piedi, che divennero molto popolari dopo che furono indossati da Audrey Hepburn in alcune pellicole, chiamati appunto \"fuseaux\", derivante da \"fuso\" cui la forma della fisionomia femminile si assomigliano quando vengono calzati. Con l'avvento dei tessuti elasticizzati, i fuseau divennero popolarissimi nell'ambito dell'abbigliamento sportivo (principalmente sci e danza), ed in seguito come pantaloni femminili.\nVenne poi creata una variante dei fuseaux pi\u00f9 corta, che prese il nome di \"Capri\", com'\u00e8 tuttora chiamata, dall'omonima isola di Capri meta in quegli anni dello star system hollywoodiano che qui passava molto tempo, e che come Audrey Hepburn e Sophia Loren indossava questi capi che coprivano dal bacino fino subito sotto le ginocchia, lasciando cos\u00ec il resto della gamba libero.\nMolto in voga negli anni ottanta-novanta, venivano spesso utilizzati in abbinamento con gli stivali nella moda casual. Dai fuseaux derivano i leggins."}
{"id": "2078209", "revid": "223320", "url": "https://it.wikipedia.org/wiki?curid=2078209", "title": "Fuseau", "text": ""}
{"id": "2078213", "revid": "1543377", "url": "https://it.wikipedia.org/wiki?curid=2078213", "title": "Bruno Pulga", "text": "Biografia.\nBolognese, Si \u00e8 diplomato presso il liceo artistico della sua citt\u00e0 natale; ha completato gli studi negli anni 1943-1949 nelle facolt\u00e0 di architettura di Venezia prima e di Firenze poi. Tornato a Bologna ha frequentato l'Accademia come allievo di Giorgio Morandi e di Virgilio Guidi. Nel frattempo ha compiuto (nel 1950) il primo viaggio a Parigi, citt\u00e0 in cui \u00e8 poi ritornato diverse volte nella sua vita.\nLa prima mostra collettiva risale al 1954 quando Pulga espone presso la galleria \"La Bussola\" di Torino. L'anno successivo tiene la prima personale a Bologna ed inizia la collaborazione con la Galleria \"Il Milione\" di Milano. Nel 1955 e nel 1960 vince un \"premio acquisto\" alla terza e all'ottava edizione del Premio Spoleto. Seguono poi i viaggi a Londra, Berlino e Parigi, citt\u00e0 quelst'ultima in cui Pulga risiede nel 1961 ed espone regolarmente.\nFu molto legato ai pittori Music, Gischia, Hartung, Pignon, Anna-Eva Bergman, Ida Barbarigo, con i quali espose nel 1962 a Cortina d'Ampezzo, e nel 1964 in Germania (presso i Musei di Wolfsburg e Norimberga).\nNel 1963 riceve un premio alla Biennale dell'incisione di Venezia.\nRitornato in Italia nel 1965 sono da ricordare le sue personali a Milano, Bergamo, Torino e Venezia. Di nuovo a Parigi per esporre nelle gallerie pi\u00f9 importanti quali la \"Galerie Facchetti\", il \"Salon de May\", la \"Galerie Martin Malburet\", la \"Galerie Ariel\". Nel 1978 \u00e8 alla Biennale di Venezia, nel 1986 di nuovo (dopo quella del 1965) alla XI Quadriennale di Roma.\nMuore nel 1992.\nOpere.\nL'Appennino e il suo paesaggio dominano, fin dal 1955, la pittura di Pulga.\nUna drammatica scena a cui gli accadde di assistere, un bambino morto in una sala operatoria dopo una trapanazione cranica, lo spinse a produrre, a partire dal 1956, una lunga serie di Teste (\"T\u00eates\").\nA partire dagli anni settanta la pittura di Pulga abbandona ogni dimensione allusiva alla figura e si sviluppa in una tessitura nervosa e tagliente su vasti campi di colore; la sua pittura \u00e8 chiamata \"Ultimo Naturalismo\", il cui caposcuola \u00e8 Francesco Arcangeli."}
{"id": "2078214", "revid": "1543377", "url": "https://it.wikipedia.org/wiki?curid=2078214", "title": "Stazione di Torino Porta Susa", "text": "La stazione di Torino Porta Susa \u00e8 una stazione ferroviaria per passeggeri della ferrovia Torino-Milano. Fino al 18 ottobre 2009 ebbe il nome di Torino Porta Susa sotterranea per distinguersi dalla storica stazione di superficie, a quel tempo ancora in esercizio.\nStoria.\nSin dagli anni ottanta nell'ambito del progetto di interramento del Passante ferroviario di Torino, fu prevista la sostituzione della stazione di Porta Susa con un impianto, sotterraneo, situato a meridione della precedente, in modo da renderla fruibile per l'asse di corso Vittorio Emanuele II e per i servizi pubblici e privati nelle vicinanze, tra cui il Palagiustizia e il Politecnico di Torino. L'intenzione era quella di dotare la citt\u00e0 di una nuova stazione principale, di tipo passante, utile in particolare per i futuri treni ad alta velocit\u00e0.\nDopo vent'anni di lavori di costruzione del passante, il 14 dicembre 2008 sono stati inaugurati i primi due binari, numerati come 5 e 6, presso i quali sono stati attestati alcuni servizi locali per Chieri-Rivarolo Canavese e Chivasso-Pinerolo.\nIl 27 settembre 2009, con l'apertura dei binari 3 e 4, \u00e8 stato inaugurato il primo binario, direzione nord, del tratto di passante tra Porta Susa e Torino Stura, con il conseguente spostamento dalla vecchia stazione di superficie alla nuova stazione sotterranea di tutti i treni diretti ad est.\nIl 18 ottobre 2009 \u00e8 stata chiusa all'esercizio la stazione in superficie ed \u00e8 stata aperta la seconda canna del passante. L'impianto sotterraneo ha quindi assunto la denominazione di \"Torino Porta Susa\" e ha iniziato ad essere servito anche dai treni in direzione sud. L'edificio della vecchia stazione \u00e8 restato in funzione per l'accesso all'utenza, mantenendo tale funzione fino a quando \u00e8 stato completato un accesso temporaneo della stazione sotterranea.\nA partire dal 12 dicembre 2010, problematiche di aerazione e sicurezza - emerse gi\u00e0 durante il primo mese di apertura della stazione - hanno determinato l'interdizione ai treni con trazione tramite motore diesel nel Passante Ferroviario.\nFino al 2011, l'accesso verso la metropolitana e il centro della citt\u00e0 era possibile soltanto mediante un lungo tratto a piedi sui marciapiedi della vecchia stazione fino alla stazione XVIII Dicembre; quindi \u00e8 stata aperta al pubblico la nuova stazione Porta Susa della metropolitana, che consente una interconnessione diretta tra le due infrastrutture. A fine 2012, il vecchio fabbricato di piazza XVIII Dicembre ha smesso di ospitare le biglietterie che sono state trasferite in quello nuovo; a questo \u00e8 seguito il progressivo trasferimento delle attivit\u00e0 commerciali e degli uffici.\nLa nuova stazione e l'area circostante rappresentano il tassello ingegneristicamente ed urbanisticamente pi\u00f9 complesso del grande progetto di riassetto urbano della Spina Centrale.\nDopo aver conseguito il \"Premio Solare Europeo 2012\", conferitole dall\"'Associazione Eurosolar\" per la volta di copertura con sistema fotovoltaico, il 19 novembre 2013 la stazione riceve il titolo di \"Migliore stazione di grosse dimensioni UE 2013\" dallo \"European Rail Congress\".\nProgetto in costruzione.\nIl nuovo fabbricato viaggiatori \u00e8 stato costruito pi\u00f9 a sud rispetto alla stazione precedente, in corrispondenza degli isolati che si snodano fra via Duchessa Jolanda/via Grassi e corso Matteotti. In senso longitudinale, il fabbricato corre fra corso Bolzano e corso Inghilterra ed \u00e8 attraversato, per mezzo di passaggi pedonali, da tre strade (via Duchessa Jolanda, via Susa e via Avigliana), oltre che da quattro passaggi pedonali sopraelevati (cavalconi).\nIl progetto della nuova stazione \u00e8 firmato dalla societ\u00e0 franco-italiana AREP, che ha vinto il concorso di progettazione di Rete Ferroviaria Italiana (Ferrovie dello Stato). Gli autori dello stesso sono gli architetti Jean-Marie Duthilleul, Etienne Tricaud, Silvio d'Ascia e Agostino Magnaghi e alcuni schizzi del progetto sono visibili dal sito di AREP.\nLa struttura della stazione, a galleria longitudinale, in acciaio e vetro, \u00e8 lunga 385 metri e la sua altezza varia dai 13 ai 19 metri. Grazie alla sua struttura semicilindrica, la vetrata, sfruttando un oculato gioco di luce, permette un'ampia e diffusa illuminazione del pavimento centrale e delle rampe d'accesso alle banchine; la parte alta delle vetrate \u00e8 inoltre rivestita di cellule fotovoltaiche che consentono di produrre l'80% del fabbisogno di energia elettrica della stazione stessa.\nSi prevedeva che la realizzazione della nuova stazione potesse avere termine entro la prima met\u00e0 del 2012, ma i lavori si sono protratti pi\u00f9 a lungo. La struttura viene aperta al pubblico \"a blocchi\", man mano che le strutture vengono completate. All'inizio del dicembre 2012 il troncone principale \u00e8 stato aperto al pubblico: in concomitanza, sono state trasferite le biglietterie dal vecchio fabbricato ed aperte le sale d'attesa.\nLa Stazione AV Porta Susa \u00e8 stata inaugurata simbolicamente il 14 gennaio 2013 alla presenza del Presidente del Consiglio Mario Monti, dell'AD Trenitalia Mauro Moretti, del governatore della Regione Piemonte Roberto Cota, del sindaco di Torino Piero Fassino e di diversi ministri della Repubblica Italiana.\nIl 15 dicembre 2013 sono stati attivati i binari 1 e 2. Nel mese di febbraio 2014 sono stati inaugurati lo \"scivolo\", che consente l'accesso al livello -1 direttamente da piazza XVIII Dicembre, e l'attraversamento pedonale \"Duchessa Jolanda\".\nIl costo totale, interamente a carico di RFI, \u00e8 stimato in 79 milioni di euro.\nIl 20 dicembre 2016 \u00e8 stato aperto al pubblico il parcheggio multipiano sotterraneo della stazione.\nStrutture e impianti.\nLa stazione \u00e8 interrata, dispone di 6 binari passanti, che giacciono sotto il sedime stradale e la vecchia ferrovia di superficie, con quattro ingressi alla stazione sotterranea identificati ognuno da una lettera (A, B, C, D) e distribuiti lungo tutto il tratto dei corsi Inghilterra e Bolzano compreso tra la vecchia stazione e corso Vittorio Emanuele II.\nSolitamente i binari (tutti sotterranei) sono gestiti nel seguente modo:\nIl fabbricato viaggiatori si trova pi\u00f9 a sud della vecchia stazione, tra via Duchessa Jolanda e Corso Matteotti, costituito da pi\u00f9 livelli sino alla superficie.\nMovimento.\nLa stazione di Torino Porta Susa \u00e8 la seconda stazione del capoluogo piemontese per numero di passeggeri. La stazione \u00e8 servita dai treni del Servizio ferroviario regionale del Piemonte, Frecciabianca, Frecciarossa di Trenitalia, dai treni del Servizio ferroviario metropolitano di Torino di Trenitalia, dai treni Italo di Nuovo Trasporto Viaggiatori e dai TGV di SNCF Voyages Italia.\nEntro il 2023 inoltre verr\u00e0 attivato il collegamento ferroviario diretto tra Torino Porta Susa e l'aeroporto di Torino Caselle.\nServizi.\nLe banchine a servizio dei binari sono collegate tra loro tramite sovrappassaggi pedonali dotati di scale mobili e sono accessibili ai portatori di disabilit\u00e0 grazie a degli ascensori. L'area dedicata al traffico passeggeri \u00e8 dotata di un impianto di videosorveglianza e di comunicazione sonora.\nInterscambi.\n\u00c8 possibile l'interscambio con le linee della rete urbana di bus e tram e con la Metropolitana, gestite dal Gruppo Torinese Trasporti, che avviene in piazza XVIII Dicembre e in corso Bolzano. In corso Bolzano fanno inoltre capolinea molte linee extraurbane serventi la citt\u00e0 metropolitana."}
{"id": "2078216", "revid": "767487", "url": "https://it.wikipedia.org/wiki?curid=2078216", "title": "Ernest La Jeunesse", "text": "Biografia.\nTipico era il suo parlare in falsetto, tanto che molti lo scambiarono per una donna o per un impotente: lui per eliminare ogni dubbio sulla sua ipotetica impotenza sedusse la moglie di colui che lo offese per primo e pubblicamente, che fu proprio il suo editore. \"La pi\u00f9 grande risposta della storia\" fu il comment\u00f2 di tale impresa di Oscar Wilde\nPoeta e scrittore difendeva a spada tratta i poeti simbolisti dalle accuse di Catulle Mend\u00e8s, anche se non ottenne i risultati sperati. Amico di Oscar Wilde defin\u00ec i suoi discorsi spettacoli pirotecnici, era famoso per i nomignoli che affibbiava come nel caso di Zo d'Axa.\nMor\u00ec nel 1917 e fu sepolto nel Cimitero di Montrouge."}
{"id": "2078219", "revid": "1745994", "url": "https://it.wikipedia.org/wiki?curid=2078219", "title": "Regno di Corsica", "text": "Il Regno di Corsica (informalmente Regno Anglo-Corso) fu uno stato rivoluzionario nell'ambito delle Guerre rivoluzionarie francesi, in unione personale con il Regno di Gran Bretagna nella persona di Giorgio III d'Inghilterra, esistente in Corsica dal 1793 al 1796.\nStoria.\nPaoli, temendo il peggio, raggrupp\u00f2 attorno a s\u00e9 i propri partigiani e contrattacc\u00f2 i giacobini alla Consulta tenuta in maggio a Corte, rifiutando di sottomettersi alla Convenzione nazionale. Dichiarato fuorilegge in luglio, Paoli rispose statuendo la secessione della Corsica dalla Francia e chiedendo soccorso agli inglesi, dopo che i suoi partigiani avevano gi\u00e0 messo in fuga i giacobini - espatriati in gran fretta - e dato fuoco alla casa natale di Napoleone ad Ajaccio (la casa-museo mostrata ancor oggi ai turisti \u00e8 sostanzialmente un falso).\nGli inglesi, che erano in guerra contro i rivoluzionari francesi dal febbraio 1793, non mancarono di cogliere l'occasione di strappare la Corsica alla Francia e cos\u00ec perfezionare il blocco navale cui era sottoposto il regime giacobino. Attaccate da Nelson, le fortezze costiere dove si erano rifugiate le truppe francesi sull'isola caddero una dopo l'altra.\nLe grandi speranze suscitate in Corsica da quest'intervento, tuttavia, dovevano essere di breve durata e destinate a causare un'amara e definitiva delusione in Pasquale Paoli.\nScacciati i francesi dall'isola, si procedette alla redazione di una nuova costituzione di Corsica (la seconda dopo quella del 1755), che fu approvata nel giugno 1794 da una consulta tenutasi a Corte, tornata capitale dell'isola dal 1791, dopo che Paoli aveva represso una rivolta controrivoluzionaria scoppiata a Bastia. Pi\u00f9 complessa della precedente, la nuova costituzione prefigurava la Corsica come un protettorato personale del re d'Inghilterra, ma dotato di larga autonomia, realizzando un'originale struttura istituzionale sintesi di parlamentarismo all'inglese, riformismo illuminato e indipendentismo.\nIn realt\u00e0 quanto disposto dalla carta costituzionale rest\u00f2 largamente lettera morta, anche considerando il fatto che l'Inghilterra, in guerra contro la Francia, non aveva certo intenzione di limitarsi ad esercitare un protettorato poco pi\u00f9 che simbolico (come la costituzione prometteva) su un'isola tanto importante per la realizzazione delle proprie mire imperiali.\nPaoli, che aveva sperato di ricoprire la carica di vicer\u00e9, la vide invece assegnata all'inglese Sir Elliot (che dal 1807 al 1813 sar\u00e0 governatore generale dell'India), e vide sfumare cos\u00ec tanto le ambizioni personali, quanto quelle di avere, finalmente, realizzato il suo sogno di una Corsica libera ed indipendente.\nCos\u00ec la costituzione che diede vita al regno anglo-corso (ancora una volta scritta in italiano, che restava la lingua ufficiale dell'isola), pur importante dal punto di vista legislativo, rimase in buona parte inattuata, dando origine a crescenti malumori.\nPaoli, sostenuto dai molti notabili che si sentivano messi da parte dal nuovo regime, inizi\u00f2 apertamente a fare la fronda di Sir Elliot sino a che Giorgio III in persona gli ordin\u00f2 di recarsi a Londra. Giuntovi nell'ottobre 1795, l'eroe c\u00f2rso si trov\u00f2 esiliato definitivamente, seppure dotato di mezzi adeguati e confortato da appoggi e frequentazioni atte a fargli vivere una vecchiaia decente ed agiata. Dopo aver lasciato una cospicua somma destinata alla riapertura dell'Universit\u00e0 italiana a Corte, Paoli mor\u00ec a Londra il 5 febbraio 1807 e fu sepolto, con onori assolutamente eccezionali per uno straniero, nell'Abbazia di Westminster.\nNell'ottobre 1796 gli inglesi evacuarono la Corsica, che fu rioccupata quasi senza colpo ferire dai francesi dell'Armata d'Italia, guidata da Napoleone, che provvide subito a dividerla in due dipartimenti (Golo e Liamone) anche allo scopo di indebolirne l'unit\u00e0 e quindi scongiurare nuove sollevazioni."}
{"id": "2078226", "revid": "15756", "url": "https://it.wikipedia.org/wiki?curid=2078226", "title": "Kawasaki KX", "text": "La Kawasaki KX \u00e8 una categoria di motocicletta con motore a due tempi della casa motociclistica Kawasaki Heavy Industries Motorcycle &amp; Engine presentata nel 1974 con la 125, 250 e 450, questa moto \u00e8 stata prodotta in varie cilindrate (60-65, 80-85, 100, 125, 250\u00a0cm\u00b3 e 450-400-420-500).\nQuesta serie \u00e8 stata accompagnata a partire dal 2004 dalla Kawasaki KX-F che si contraddistingue per il motore a quattro tempi.\nIl nome commerciale delle Moto \u00e8 KX, ma l'azienda contraddistingue le varie annate dando anche un nome ai modelli prodotti, che \u00e8 costituito da altre una lettera (crescente con il proseguirsi dei modelli) per identificare il modello e un numero (KX-A1), che sta per anni di vita del modello (se un modello viene prodotto per pi\u00f9 anni la lettera rimane la medesima, ma il numero cresce), inoltre in alcune annate possono essere presenti pi\u00f9 varianti del modello e in questo caso si ha un'altra lettera aggiuntiva (KX-F2A).\nVersioni.\n60-65.\nFu introdotta nel 1983 con la cilindrata 60, accompagnata dal modello da 65 dal 2000 e sostituita definitivamente nel 2004, il passaggio di cilindrata \u00e8 stato effettuato tramite l'aumento d'alesaggio, passaggio dal motore 42,5x41,6 a 44x41,6.\nNel 1985 viene utilizzato il sistema di raffreddamento a liquido al posto del sistema ad aria,\nNel 2000 con la versione e solo per la versione 65\u00a0cm\u00b3 si passa da un sistema frenante a tamburo integrale a disco integrale e il ritorno all'uso del sistema a leveraggi,\nNel 2006 si passa da un sistema d'accensione analogico a digitale.\n80-85.\nFu introdotta nel 1979 con la cilindrata 80 e si converti a 85 nel 2001, tramite l'aumento d'alesaggio e corsa, passaggio dal motore 48x44 a 48,5x45,8.\nNel 1981 si passa da un sistema Doublecross a Monocross a leveraggi, modificato nel 1986, con lo spostamento dei leveraggi nel forcellone,\nNel 1983 viene utilizzato il sistema di raffreddamento a liquido al posto del sistema ad aria e si passa da un sistema frenante a tamburo integrale a disco anteriore, mentre nel 1988 si passa al sistema a disco integrale,\nNel 1991 si passa da un sistema d'accensione analogico a digitale,\nNel 1998 viene introdotto il sistema allo scarico KIPS (Kawasaki Integrated Powervalve System), costituito da una valvola a ghigliottina.\n100.\nFu introdotta nel 1995 e si basa sulla moto di cilindrata inferiore (80) da cui si distingue per il solo maggiore alesaggio del motore. Questo modello, esattamente come l'80, introdusse il sistema KIPS (Kawasaki Integrated Powervalve System) nel 1998. Nonostante sia leggermente pi\u00f9 potente delle sue compagne, corre anch'essa nella categoria 85.\n125.\nSi tratta di una moto destinata alle competizioni di motocross costruita a partire dal 1974. Il propulsore \u00e8 un motore a due tempi, inizialmente raffreddato ad aria.\nNel 1977 non viene prodotta,\nNel 1978 viene utilizzata la valvola lamellare al posto della valvola rotante,\nNel 1980 la sospensione posteriore passa da due ammortizzatori ad un sistema monoammortizzatore a leveraggi denominato Uni-Trak.\nFu modificato nel 1986 con lo spostamento dei leveraggi nel forcellone e l'infulcramento dell'estremit\u00e0' superiore dell'ammortizzatore direttamente nel telaio.\nNel 1982 si passa da un sistema frenante a tamburo integrale ad un sistema a disco anteriore e tamburo posteriore, mentre nel 1986 c'\u00e8 il definitivo passaggio ad un sistema a disco integrale. Nel 1982 viene introdotto il raffreddamento a liquido.\nNel 1985 viene introdotto il sistema allo scarico KIPS (Kawasaki Integrated Powervalve System), costituito da una camera risonante e due valvole rotanti; nel 1988 viene aggiunta una terza valvola rotante; nel 1990 si ritorna allo schema di partenza; nel 1992 si usano una valvola a saracinesca (in due pezzi) e due valvole rotanti, senza camera risonante; dal 1998 si utilizza una valvola a saracinesca, aggiornata nel 2000 e 2002; infine nel 2003 si ritorna alla valvola a saracinesca sdoppiata.\nNel 1989 si passa da un sistema d'accensione con circuito dell'anticipo analogico ad uno digitale.\nNel 1990 viene anche montata una nuova forcella a steli rovesciati.\nNel 1978 si ha il primo aggiornamento del telaio telaietto, ma rimangono integrati e del tipo monotrave sdoppiato e monoculla sdoppiato, nel 1980 viene ulteriormente aggiornato, cos\u00ec come nel 1982 e nel 1984, nel 1986 si passa da un telaio (monoculla sdoppiato e monotrave sdoppiato) con telaietto integrato a un telaio (monoculla sdoppiato e monotrave sdoppiato) con telaietto avvitato, che vennero aggiornati nel 1988, nel 1990 viene aggiornato il telaio, che ora \u00e8 un bitrave con monoculla sdoppiata (scelta che verr\u00e0 ripresa, anni dopo, da tutti gli altri costruttori, ma utilizzando l'alluminio al posto dell'acciaio), viene aggiornato nel 1992, aggiornato nuovamente nel 2003.\nNel 1992 c'\u00e8 il passaggio del motore dalle misure (alesaggio x corsa) 56x50,6 a 54x54,5 (quadro).\nNel 1998 l'alternatore aumenta il numero dei poli magnetici.\nNel 1999, viene adottato un carburatore munito di TPS e di un sistema di controllo della carburazione, nel 2001 si ritorna a un carburatore senza tale sensore e sistema, esattamente come negli anni passati.\nIl 2005 \u00e8 stato l'ultimo anno di vendita della moto in America, ma la produzione \u00e8 continuata fino al 2008; in Europa \u00e8 rimasta in listino fino a tale data.\n250.\nSi tratta di una moto destinata alle competizioni di motocross e costruita a partire dal 1974, il propulsore \u00e8 un motore a due tempi raffreddato ad aria.\nNel 1977 non viene prodotta,\nNel 1978 viene utilizzata la valvola lamellare al posto della valvola rotante,\nNel 1980 la sospensione posteriore passa da due ammortizzatori ad un sistema monoammortizzatore a leveraggi denominato Uni-Trak. Fu modificato nel 1987 con lo spostamento dei leveraggi nel forcellone e l'infulcramento dell'estremit\u00e0 superiore dell'ammortizzatore direttamente nel telaio.\nNel 1982 si passa da un sistema frenante a tamburo integrale ad un sistema a disco anteriore e tamburo posteriore, mentre nel 1986 c'\u00e8 il definitivo passaggio ad un sistema a disco integrale.\nNel 1983 viene introdotto il raffreddamento a liquido.\nNel 1985 viene introdotta la valvola allo scarico KIPS (Kawasaki Integrated Powervalve System), costituita da una camera risonante e due valvole rotanti. Nel 1988 il sistema si aggiorna e ora si ha una terza valvola la quale \u00e8 del tipo ghigliottina. Nel 1994, cos\u00ec come nel 2000, 2002, 2003 il sistema si aggiorna nuovamente (valvola a ghigliottina), senza mutare nel numero e tipo dei elementi: ora la valvola a ghigliottina ha una camma d'azionamento diversa dai sistemi precedenti. Nel 2005 il sistema KIPS abbandona la camera risonante e le tre valvole meccaniche diventano a ghigliottina.\nNel 1987 c'\u00e8 il passaggio del motore dalle misure (alesaggio x corsa) 70x64,8 a 66,4x72 (sottoquadro).\nNel 1989 si passa da un sistema d'accensione con circuito dell'anticipo analogico ad uno digitale.\nNel 1989 viene anche montata una nuova forcella a steli rovesciati.\nNel 1978 si ha il primo aggiornamento del telaio telaietto, ma rimangono integrati e del tipo monotrave sdoppiato e monoculla sdoppiato, nel 1980 viene ulteriormente aggiornato, cos\u00ec come nel 1982 e nel 1985, nel 1987 si passa da un telaio (monoculla sdoppiato e monotrave sdoppiato) con telaietto integrato a un telaio (monoculla sdoppiato e monotrave sdoppiato) con telaietto avvitato, che vennero aggiornati nel 1988, nel 1990 viene aggiornato il telaio, che ora \u00e8 un bitrave con monoculla sdoppiata (scelta che verr\u00e0 ripresa, anni dopo, da tutti gli altri costruttori, ma utilizzando l'alluminio al posto dell'acciaio), viene aggiornato nel 1992, aggiornato nuovamente nel 2003.\nNel 1998 l'alternatore aumenta il numero dei poli magnetici.\nIl 2007 \u00e8 stato l'ultimo anno di commercializzazione della moto in America, ma \u00e8 rimasta in commercio in Europa fino al 2008.\n450-400-420-500.\nFu introdotta nel 1974 con la cilindrata 440 (450) e portata a 400 (400) l'anno successivo. La produzione fu sospesa dal '77 al '79, poi riprese nel 1980 nella cilindrata 420 (420) fino al 1981, riprese ancora nel 1983 dopo un anno di pausa, nella nuova cilindrata definitiva di 500\u00a0cm\u00b3. \u00c8 rimasta in produzione fino al 2004.\nNel 1980 viene utilizzata la valvola lamellare al posto della valvola rotante e si passa da due ammortizzatori ad un sistema monoammortizzatore a leveraggi denominato Uni-Trak. Fu modificato nel 1987 con lo spostamento dei leveraggi nel forcellone e l'infulcramento dell'estremit\u00e0' superiore dell'ammortizzatore direttamente nel telaio.\nNel 1980 si ha il primo aggiornamento del telaio telaietto, ma rimangono integrati e del tipo monotrave sdoppiato e monoculla sdoppiato, nel 1983 viene ulteriormente aggiornato, cos\u00ec come nel 1986, mentre nel 1987 si passa da un telaio (monoculla sdoppiato e monotrave sdoppiato) con telaietto integrato a un telaio (monoculla sdoppiato e monotrave sdoppiato) con telaietto avvitato, che vennero aggiornati nel 1988.\nNel 1983 si passa da un sistema frenante a tamburo integrale ad un sistema a disco anteriore e tamburo posteriore, mentre nel 1986 c'\u00e8 il definitivo passaggio ad un sistema a disco integrale.\nNel 1985 viene utilizzato il raffreddamento a liquido.\nNel 1986 viene introdotto il sistema allo scarico KIPS (Kawasaki Integrated Powervalve System), costituito da risonatore e due valvole ruotanti. Nel 1989 il sistema si aggiorna e ora si ha una terza valvola la quale \u00e8 del tipo ghigliottina.\nNel 1989 si passa da un sistema d'accensione con circuito dell'anticipo di tipo analogico ad uno digitale.\nNel 1990 viene anche montata una nuova forcella a steli rovesciati."}
{"id": "2078228", "revid": "161273", "url": "https://it.wikipedia.org/wiki?curid=2078228", "title": "C/1854 Y1", "text": ""}
{"id": "2078241", "revid": "180202", "url": "https://it.wikipedia.org/wiki?curid=2078241", "title": "Ra's Al Ghul", "text": ""}
{"id": "2078243", "revid": "1305772", "url": "https://it.wikipedia.org/wiki?curid=2078243", "title": "Mana Neyestani", "text": "\u00c8 il fratello di Touka Neyestani, anche lui cartoonist.\nIn Iran ci sono state violente proteste da parte del gruppo etnico azero offeso da una sua striscia a fumetti, pubblicata nella sezione per bambini del supplemento di \"Iran\" (numero del 12 maggio 2006), un giornale governativo. La striscia mostrava uno scarafaggio che rispondeva in lingua azera o persiana. Neyestani fu arrestato, insieme a Mehrdad Ghasemfar, caporedattore del giornale \"Iran\", dai funzionari del governo e il giornale fu chiuso in seguito ai tumulti.\nNeyestani \u00e8 nato nel 1973 a Teheran. Si \u00e8 laureato all'Universit\u00e0 di Teheran con un master in Architettura ed \u00e8 un cartoonist di successo sin dalla pubblicazione dei suoi disegni per il giornale Zan (1998).\nIl padre di Mana Neystani \u00e8 di Kerman. Suo padre Manouchehr era un famoso poeta iraniano."}
{"id": "2078254", "revid": "123352633", "url": "https://it.wikipedia.org/wiki?curid=2078254", "title": "Tuta", "text": "La tuta \u00e8 un capo che ricopre tutto il corpo, costituito da un solo pezzo, destinato all'abbigliamento o alla protezione. In senso lato il termine \u00e8 passato a indicare anche l'abbigliamento \"comodo\", come quello sportivo in due pezzi, pantaloncini e maglietta manica corta (in inglese \"tracksuit\" e simili).\nStoria.\nNel 1919\u201320, nell'ambito del movimento Futurista, Thayaht con il fratello Ram \"inventano\" un abito da uomo di forma essenziale, la \"TuTa\" con tasche e cintura da indossare tutti i giorni, di semplice realizzazione ed economico in opposizione alla moda borghese del tempo: il nome tuta \u00e8 un adattamento del francese \"tout-de-m\u00eame\", \"tutti uguali\". L'adattamento del nome \"tuta\" inoltre si rifarebbe a uno schema della forma dell'indumento: una T per le maniche e il corpo sovrapposta a una U ad angolo retto per i fianchi e il cavallo, e il taglio divaricante delle gambe ad \"A\". Questa proposta tuttavia non riscosse molto successo nell'abbigliamento quotidiano e la tuta prosegu\u00ec la sua carriera come capo protettivo destinato al mondo del lavoro, in particolare all'industria metalmeccanica dove l'operaio prese l'appellativo di \"tuta blu\".\nTipi particolari di tute realizzate con tecnofibre e materiali speciali vengono prodotte per le esigenze di settori specifici come il campo militare, l'aeronautica o lo sport.\nTipi di tuta.\nTuta sportiva.\nLa tuta \u00e8 un capo di abbigliamento composto di un pantalone ed una felpa di solito chiusa sul davanti da cerniera lampo. Originariamente utilizzato nell'ambito dello sport, e principalmente nell'atletica leggera, con il tempo \u00e8 diventato un indumento tipico nella moda casual. Nata all'inizio del ventesimo secolo, la tuta \u00e8 l'abbinamento di una giacca e di un pantalone, realizzata in materiali morbidi ed utilizzata esclusivamente nello sport. Al di fuori dei campi sportivi, la tuta era difficilmente tollerata.\nBruce Lee, nel film \"L'ultimo combattimento di Chen\" del 1973, rese popolarissima una tuta gialla con strisce nere, simile a quelle che la Adidas produce dal 1964. Lo stesso modello di tuta fu ripreso da Uma Thurman nel film \"Kill Bill - Vol. 1\", in una ovvia citazione del film di Bruce Lee. Nella serie televisiva \"I Soprano\", gli appartenenti alle famiglie mafiose di New Jersey sono spesso mostrati in tuta.\nQuasi completamente sparite nel corso degli anni settanta, le tute assumono grande popolarit\u00e0 negli anni ottanta nella scena hip hop e della break dance. Durante questo periodo le tute sono realizzate in un misto di triacetato e poliestere, rendendole particolarmente scivolose, e quindi ideali per la break dance.\nIn seguito le tute hanno continuato a mantenere una certa popolarit\u00e0, specie se non indossate \"intera\". Infatti negli anni novanta, in seno all'ambiente della musica pop-rock, diventa molto comune vedere cantanti e musicisti indossare la giacca della tuta abbinata ai jeans, o al contrario la parte inferiore abbinata ad una T-Shirt."}
{"id": "2078256", "revid": "19933", "url": "https://it.wikipedia.org/wiki?curid=2078256", "title": "La Margherita", "text": ""}
{"id": "2078264", "revid": "729019", "url": "https://it.wikipedia.org/wiki?curid=2078264", "title": "Odradek Edizioni", "text": "Odradek Edizioni \u00e8 una casa editrice italiana con sede a Roma, fondata nel 1996, che pubblica libri di narrativa, oltre a saggi di storia, politica e filosofia.\nSi \u00e8 caratterizzata fin dai primi anni promuovendo la Storia orale attraverso saggi di carattere introduttivo e ricerche operative, con la collaborazione di Cesare Bermani e di Alessandro Portelli.\nIl catalogo Odradek propone inoltre studi che concernono la storia della conflittualit\u00e0 sociale, le guerre, le problematiche ambientali globali, le culture marginali, le avanguardie artistico-letterarie del novecento e il dibattito epistemologico contemporaneo. Quest'ultima tematica \u00e8 curata da Felice Accame nella collana Ideologia e Conoscenza.\nTra i libri in catalogo figurano il \"Diario di Bulow\" di Arrigo Boldrini con prefazione di Gian Carlo Pajetta, il volume \"Storia delle Brigate Rosse\" di Marco Clementi la riedizione di \"La strage di stato\" di Eduardo M. Di Giovanni, Marco Ligini, Edgardo Pellegrini (edizione originale di Samon\u00e0 e Savelli del 1970), controinchiesta sulla Strage di Piazza Fontana,\nRiviste.\nOdradek pubblica, o ha pubblicato, le seguenti riviste:\nLe librerie.\nSono associate alla casa editrice anche quattro librerie sparse su tutto il territorio italiano (Roma, Milano, Tuscania e Pomezia) che propongono una scelta attenta della piccola e media editoria di qualit\u00e0."}
{"id": "2078270", "revid": "324200", "url": "https://it.wikipedia.org/wiki?curid=2078270", "title": "Odradek (disambigua)", "text": "Il termine Odradek pu\u00f2 fare riferimento a:"}
{"id": "2078275", "revid": "767487", "url": "https://it.wikipedia.org/wiki?curid=2078275", "title": "Marcelo Romero", "text": "Da calciatore ha partecipato alla Copa Am\u00e9rica 1997, alla Copa Am\u00e9rica 1999 e al con la nazionale di calcio uruguaiana\nCarriera.\nCalciatore.\nClub.\nInizia la carriera nel Defensor Sporting a 18 anni; trasferitosi al Pe\u00f1arol, vi rimane dal 1997 al 2001, anno in cui viene acquistato dal M\u00e1laga CF, insieme al connazionale Dar\u00edo Silva. Nel 2007 si \u00e8 trasferito al Lucena, club delle divisioni inferiori spagnole, dal quale si \u00e8 svincolato nel 2008.\nDal 2009 va negli Stati Uniti nella NASL a giocare per i Carolina RailHawks senza per\u00f2 scendere mai in campo per un infortunio.\nNazionale.\nHa giocato 25 volte con la nazionale di calcio dell'Uruguay dal 1995 al 2004. Ha giocato due partite durante il , e ha preso parte all'infruttuosa campagna di qualificazione dell' a .\nAllenatore.\nDal 2014 al 2016 \u00e8 viceallenatore del M\u00e1laga in Primera Division spagnola.\nIl 23 dicembre 2016 viene promosso a primo allenatore in sostituzione di Juande Ramos per la seconda parte della stagione 2016-17, ma viene esonerato il 7 marzo 2017."}
{"id": "2078277", "revid": "1543377", "url": "https://it.wikipedia.org/wiki?curid=2078277", "title": "Carlentini", "text": "Carlentini (\"Carruntini\" in ) \u00e8 un comune italiano di abitanti del libero consorzio comunale di Siracusa in Sicilia.\nCittadina situata in una collina sull'altopiano confinante con Lentini, a ridosso della Piana di Catania, in vicinanza del Lago di Lentini e alle pendici del Monte Pancali e dei Monti Iblei.\n\u00c8 rinomata per la produzione dell'Arancia Rossa di Sicilia (IGP), insieme con le citt\u00e0 di Lentini e Francofonte.\nGeografia fisica.\nTerritorio.\nCarlentini si trova a nord-ovest da Siracusa e dista 50 chilometri da essa.\nOrigini del nome.\nIl nome della citt\u00e0 si lega alla vicinanza col comune di Lentini. Il vicer\u00e9 Giovanni De Vega nel 1551 fond\u00f2 una citt\u00e0 nuova in onore dell'imperatore Carlo V, con decreto imperiale in Madrid il 31 agosto 1551 perch\u00e9 fosse la \"Lentini di Carlo\"; da ci\u00f2 Carlentini. \" Cesarea et inexpugnabilis\" motto della citt\u00e0 riportato nel gonfalone di citt\u00e0 autorizzato con decreto del Presidente della Repubblica, nelle insegne di citt\u00e0 e non comune, secondo le norme vigenti del Cerimoniale di Stato.\nStoria.\nIl 13 dicembre 1990 il paese fu epicentro di un grave sisma che provoc\u00f2 in tutto diciassette morti e migliaia di sfollati tra Carlentini e Augusta.\nEconomia.\nProduzione agrumicola e ortofrutticola di vari tipi, tra cui l'arancia rossa e i limoni; infatti la citt\u00e0 costituisce uno dei tre centri urbani del cosiddetto triangolo delle arance rosse di Sicilia, insieme alla citt\u00e0 di Lentini e al comune di Francofonte. Altra coltura arborea ben presente nel territorio carlentinese \u00e8 l'ulivo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio A.S.D. Carlentini che milita nel campionato di Eccellenza 2019-2020.\nAltra realt\u00e0 storica, nata nella prima met\u00e0 degli anni 1970, \u00e8 il Gruppo Polisportivo Carlentini."}
{"id": "2078280", "revid": "61051", "url": "https://it.wikipedia.org/wiki?curid=2078280", "title": "RAF Museum Cosford", "text": ""}
{"id": "2078282", "revid": "1305772", "url": "https://it.wikipedia.org/wiki?curid=2078282", "title": "Frusta (disambigua)", "text": ""}
{"id": "2078285", "revid": "465169", "url": "https://it.wikipedia.org/wiki?curid=2078285", "title": "Frangia (acconciatura)", "text": "La frangia (o pi\u00f9 comunemente frangetta) \u00e8 un particolare taglio della parte anteriore dell'acconciatura che vede i capelli pettinati in avanti sulla fronte.\nIl taglio.\nIl taglio classico \u00e8 generalmente liscio, dritto e simmetrico, ma pu\u00f2 essere anche riccio, spezzato sui lati della fronte, asimmetrico o modellato con il gel. La sua lunghezza solitamente arriva al di sopra delle sopracciglia, ma pu\u00f2 variare da sopra la linea mediana della fronte fino a coprire parzialmente gli occhi.\nIl termine fa riferimento alla somiglianza che assume questo particolare taglio di capelli con le frange ornamentali che possono essere trovate sulle tende o sugli scialli."}
{"id": "2078293", "revid": "1154737", "url": "https://it.wikipedia.org/wiki?curid=2078293", "title": "Monte Rama", "text": "Il monte Rama \u00e8 una montagna dell'Appennino ligure, alta 1148 .\nCaratteristiche.\nLa vetta della montagna \u00e8 interamente compresa tra il comune di Arenzano e tra quello di Cogoleto.\nSi trova su una cresta secondaria che si diparte dallo spartiacque principale appenninico, in corrispondenza del colletto tra il bric Resonau e la Rocca del Lago, e si dirige in direzione est-sud-est passando per la cima Fontanaccia e proseguendo poi fino alla sommit\u00e0 del monte. Da qui si diparte un'ulteriore cresta che scende verso sud, risalendo alla sommit\u00e0 del bric Camul\u00e0, da cui prosegue in direzione sud-est fino ad esaurirsi in prossimit\u00e0 della frazione di Lerca. I versanti ovest e sud sono tendenzialmente brulli, alternando distese prative ad affioramenti rocciosi; i versanti nord ed est, delimitati dalla valle del Lerca, sono invece boscosi, con presenza di pini e faggi. La vetta \u00e8 ben visibile dai paesi costieri vicini; da Cogoleto la vetta presenta una tipica forma piramidale, mentre da Arenzano si presenta con una forma conica quasi perfetta, unitamente al vicino bric Camul\u00e0.\nDal punto di vista geologico, la montagna \u00e8 un ammasso omogeneo di serpentiniti e serpentinoscisti, facenti parte del complesso delle serpentine di Capanne di Marcarolo, appartenenti a loro volta al \"gruppo dei calcescisti con pietre verdi di Voltri\", risalenti al Giurassico-Cretaceo. In corrispondenza del monte bric Camul\u00e0, affiorano alcuni banchi a silicati di calcio (rodingiti).\nLa montagna \u00e8 compresa nel territorio protetto del Parco naturale regionale del Beigua.\nAscensione alla vetta.\nPer salire in vetta vi sono diversi itinerari di tipo escursionistico.\nUn itinerario lungo ma caratteristico, con diversi spunti di interesse sia naturalistico che storico-etnografico, \u00e8 quello che partendo dalla frazione Lerca di Cogoleto, risale il vallone del Lerca fino al colletto di bric Resonau, dal quale poi raggiunge la vetta passando in cresta. Il sentiero che percorre questo itinerario \u00e8 indicato con due linee rosse parallele; il tempo di percorrenza \u00e8 valutato in 3,15 ore circa, e la difficolt\u00e0 \u00e8 data come E.\nLa cosiddetta \"via diretta\" si sviluppa invece sul versante ovest, lungo il sentiero indicato con un cerchio rosso pieno. Il primo tratto \u00e8 in comune all'itinerario precedente, poi se ne distacca a sinistra per risalire in prossimit\u00e0 della cresta e seguirla fino in vetta, passando sotto il bric Camul\u00e0. Anche questo itinerario \u00e8 valutato come E.\nArrampicata.\nSulle pendici del monte Rama e del bric Camul\u00e0 si sviluppano diverse vie di arrampicata, di diversa difficolt\u00e0. Alcune conducono fino in vetta, mentre altre son pi\u00f9 limitate. Alcune di esse sono:"}
{"id": "2078297", "revid": "599013", "url": "https://it.wikipedia.org/wiki?curid=2078297", "title": "Federico Elduayen", "text": "Carriera.\nClub.\nDopo gli inizi nel settore giovanile del Pe\u00f1arol, debutta in prima squadra nel 1999, in una partita di Coppa Mercosur contro i brasiliani del Vasco da Gama. Ha partecipato a sei edizioni consecutive della Copa Libertadores, dal 2000 al 2005. Dopo aver perso il posto da titolare firma per l'Universidad de Concepci\u00f3n, squadra cilena dove occupa il posto di portiere titolare fin da quando \u00e8 arrivato.\nNazionale.\nHa giocato una sola partita con l', un'amichevole prima di , contro . Fu comunque convocato come terzo portiere al ."}
{"id": "2078308", "revid": "767487", "url": "https://it.wikipedia.org/wiki?curid=2078308", "title": "Ragazze pom pom al top", "text": "Ragazze pom pom al top (\"M\u00e4dchen, M\u00e4dchen\") \u00e8 un film del 2001 diretto da Dennis Gansel.\nNel 2004 ne \u00e8 stato girato il seguito \"M\u00e4dchen, M\u00e4dchen 2 \u2013 Loft oder Liebe\".\nTrama.\nInken ha appena compiuto diciotto anni ed \u00e8 frustrata dal non aver mai sperimentato un orgasmo. Dopo averlo ottenuto per la prima volta in modo del tutto inaspettato grazie al sellino della sua nuova bicicletta, intraprende la ricerca della piena soddisfazione sessuale insieme alle sue migliori amiche, la disinibita Vicky e la vergine Lena."}
{"id": "2078309", "revid": "108193947", "url": "https://it.wikipedia.org/wiki?curid=2078309", "title": "Lacca per capelli", "text": "La lacca per capelli \u00e8 una soluzione a base di acqua piuttosto comune, usata per fissare i capelli in determinate acconciature.\nPi\u00f9 debole del gel per capelli o della cera, la lacca viene applicata direttamente sui capelli utilizzando una bomboletta spray. La lacca fu inventata dalla Chase Products Company in Illinois, e commercializzata per la prima volta nel 1948.\nLa base \u00e8 un copolimero di polivinilpirrolidone con altri composti plastificanti quali la colla vinilica uniti a tensioattivi come il cloruro di benzalconio e polidimetilsilossano.\nI solventi utilizzati per la sua composizione includono un composto di carbonio, fluoro e alogenuri alchilici (i CFC). I CFC sono non tossici, non infiammabili e costituiscono un propellente spray ideale. Tuttavia, quando si \u00e8 scoperto che i CFC contribuivano alla distruzione dello strato di ozono, sono stati sostituiti con solventi alternativi come alcoli o idrocarburi.\nUno strato sufficientemente coprente pu\u00f2 proteggere le superfici delicate dall'ossidazione."}
{"id": "2078321", "revid": "188323", "url": "https://it.wikipedia.org/wiki?curid=2078321", "title": "Kawasaki KX 60", "text": ""}
{"id": "2078322", "revid": "188323", "url": "https://it.wikipedia.org/wiki?curid=2078322", "title": "Kawasaki KX 65", "text": ""}
{"id": "2078323", "revid": "188323", "url": "https://it.wikipedia.org/wiki?curid=2078323", "title": "Kawasaki KX 80", "text": ""}
{"id": "2078324", "revid": "188323", "url": "https://it.wikipedia.org/wiki?curid=2078324", "title": "Kawasaki KX 85", "text": ""}
{"id": "2078325", "revid": "188323", "url": "https://it.wikipedia.org/wiki?curid=2078325", "title": "Kawasaki KX 100", "text": ""}
{"id": "2078326", "revid": "1342360", "url": "https://it.wikipedia.org/wiki?curid=2078326", "title": "Carlo Perrone", "text": ""}
{"id": "2078327", "revid": "188323", "url": "https://it.wikipedia.org/wiki?curid=2078327", "title": "Kawasaki KX 125", "text": ""}
{"id": "2078329", "revid": "188323", "url": "https://it.wikipedia.org/wiki?curid=2078329", "title": "Kawasaki KX 250", "text": ""}
{"id": "2078330", "revid": "188323", "url": "https://it.wikipedia.org/wiki?curid=2078330", "title": "Kawasaki KX 450", "text": ""}
{"id": "2078331", "revid": "188323", "url": "https://it.wikipedia.org/wiki?curid=2078331", "title": "Kawasaki KX 440", "text": ""}
{"id": "2078332", "revid": "188323", "url": "https://it.wikipedia.org/wiki?curid=2078332", "title": "Kawasaki KX 400", "text": ""}
{"id": "2078333", "revid": "188323", "url": "https://it.wikipedia.org/wiki?curid=2078333", "title": "Kawasaki KX 420", "text": ""}
{"id": "2078334", "revid": "188323", "url": "https://it.wikipedia.org/wiki?curid=2078334", "title": "Kawasaki KX 500", "text": ""}
{"id": "2078336", "revid": "56620", "url": "https://it.wikipedia.org/wiki?curid=2078336", "title": "Leggi speciali", "text": ""}
{"id": "2078337", "revid": "547034", "url": "https://it.wikipedia.org/wiki?curid=2078337", "title": "Heroes of Might and Magic V", "text": "Heroes of Might and Magic V \u00e8 il quinto titolo della fortunata serie, ed il primo ad essere stato pubblicato dalla Ubisoft. \u00c8 stato distribuito per la prima volta nel Maggio del 2006, da allora sono seguite numerose patch e due espansioni.\nModalit\u00e0 di gioco.\n\"Heroes of Might and Magic 5\" \u00e8 il primo titolo della serie ad essere completamente tridimensionale. La grafica del videogame \u00e8 la pi\u00f9 moderna, dettagliata e colorata dei cinque titoli.\nIl gioco presenta 6 fazioni, tutti grandi classici della serie: \"Rifugio, Silvano, Accademia, Dungeon, Inferno e Necropoli\".\nLa modalit\u00e0 di gioco riprende da vicino quella di \"Heroes of Might and Magic III\", sia per quanto riguarda i potenziamenti alle creature, le strutture delle citt\u00e0, le magie e l'organizzazione delle risorse.\nAncora una volta \u00e8 presente la rivalit\u00e0 Draghi-Titani che caratterizza la serie dal secondo titolo, nonch\u00e9 lo scontro Angeli-Diavoli, che \u00e8 rimasta invece costante dal terzo titolo.\nIl sistema delle abilit\u00e0 degli eroi \u00e8 invece cambiato rispetto agli episodi precedenti: adesso esistono abilit\u00e0 secondarie che dipendono dalla scelta di quelle primarie e che non possono dunque essere imparate senza specifici requisiti. Ogni razza ha inoltre un'abilit\u00e0 di specie che la caratterizza e che non pu\u00f2 essere imparata da nessuna delle altre fazioni.\nHeroes of Might and Magic V presenta inoltre alcune modalit\u00e0 di gioco rivolte esclusivamente al gioco on-line, come la possibilit\u00e0 di scontrarsi con eserciti preimpostati o la modalit\u00e0 fantasma, che consente al giocatore in attesa di muoversi durante il turno dell'avversario, riducendo notevolmente i tempi vuoti che altrimenti caratterizzano un gioco a turni in rete. Il gioco presenta 6 campagne, una per ogni fazione del gioco.\nCampagna Rifugio.\nIl Rifugio \u00e8 abitato dagli umani. Il Sacro Impero del Grifone \u00e8 il loro regno e Elrath, il drago della luce, il loro Dio.\nLa campagna inizia con un'invasione demoniaca che interrompe il matrimonio tra il re Nicolai e Isabel. I due si separano. Mentre Nicolai \u00e8 impegnato in prima linea nella guerra, Isabel cerca di radunare un esercito da mandare in aiuto del re ma viene tradita e catturata dalla badessa Beatrice che rivela di essere Biara, una succube aiutante del signore dei demoni, Agrael. Isabel viene liberata da Godric ma ormai \u00e8 troppo tardi in quanto Agrael riesce ad uccidere Nicolai che in punto di morte assegna le redini del regno a Isabel proclamandola regina del Sacro Impero del Grifone.\nCampagna Inferno.\nL'inferno \u00e8 abitato dai demoni. Il loro regno \u00e8 Sheogh e Urgash, il drago del caos, il loro Dio. Sheogh \u00e8 guidato dal signore dei demoni, Kha-Beleth.\nAgrael cerca di fuggire da Godric e da Kha-Beleth infuriato con lui per non essere riuscito a catturare Isabel. Decide quindi di recuperare il cuore del grifone, un amuleto magico in grado di respingere e sconfiggere i demoni. Lo trova in un mausoleo dove, dopo aver sconfitto Veyer, un inviato demoniaco, incontra un'apparizione dell'antico elfo Tieru che gli d\u00e0 istruzioni sul come trovarlo. Agrael incomincia un viaggio che lo porter\u00e0 a scontrarsi con gli elfi e una volta trovato Tieru, questi gli riveler\u00e0 che Isabel \u00e8 collegata all'antica profezia del Messia Oscuro. Agrael essendo innamorato di Isabel accetta di sottoporsi al \u201crito della vera natura\u201d per liberarsi della corruzione demoniaca e riuscire quindi ad aiutare la regina.\nCampagna Necropoli.\nLa necropoli \u00e8 abitata dai non-morti. Il loro regno \u00e8 Heresh, e Asha, il drago dell'ordine, \u00e8 il loro Dio.\nNell'Impero del Grifone scoppia una guerra civile e il negromante Markal aiuta la regina Isabel a sconfiggere i ribelli. Egli offre a Isabel il suo aiuto per resuscitare il re morto Nicolai. Isabel fidandosi di lui, lo aiuta a raccogliere i manufatti necessari per l'operazione. Markal uccide il leader elfico, Cyrus e sconfigge Godric. Infine Isabel e Markal si recano insieme alla tomba di Nicolai per effettuare il rituale.\nCampagna Dungeon.\nIl Dungeon \u00e8 abitato dagli elfi oscuri. Essi vivono nel regno del sottosuolo, Ygg-Chall e il loro Dio \u00e8 Malassa, il drago dell'oscurit\u00e0.\nIl Clan Shadowbrand organizza un torneo per scegliere il prossimo leader a cui partecipa e vince Raelag, un misterioso stregone. Questi, con l'aiuto di un'altra elfa oscura di nome Shadya, sconfigge e riunifica tutti i clan ad eccezione dei Soulscar, alleati con i demoni. Raelag infine incontra Isabel per offrirle il suo aiuto e convincerla a incontrare Tieru per purificarla dall'influenza di Kha-Beleth. Isabel rifiuta, convinta da Markal a continuare il viaggio verso la tomba del re Nicolai.\nCampagna Silvano.\nIl Silvano \u00e8 abitato dagli elfi. Essi vivono nel regno di Irollan e il loro Dio \u00e8 Sylanna, il drago della terra.\nMarkal fa risorgere Nicolai sotto forma di vampiro, prende il controllo dell'Impero del Grifone e invade il regno elfico di Irollan. L'elfo Findan difende la capitale ma non riesce a salvare il re elfico Alaron che sul punto di morte gli dice di cercare Tieru. Biara uccide Tieru un attimo prima dell'arrivo di Findan che in ogni caso riesce a parlare con il suo spirito il quale gli rivela le intenzioni di Kha-Beleth. Il signore dei demoni ha marchiato Isabel in modo che questa diventi la madre del Messia oscuro, un essere met\u00e0 demone e met\u00e0 uomo in grado di scatenare il caos aiutando i demoni a invadere Ashan. Findan recupera da Biara la pergamena necessaria per il rito di purificazione di Isabel, sconfigge il re vampiro Nicolai e parte alla ricerca di Zehir, il figlio del mago Cyrus.\nCampagna Accademia.\nL'accademia \u00e8 abitata dai maghi. Essi vivono nel regno delle Citt\u00e0 d'Argento e il loro Dio \u00e8 Sar-Elam, il Settimo drago.\nLe Citt\u00e0 d'Argento vengono invase dai negromanti e il nuovo arcimago Zehir, prima riesce a respingere l'invasione e poi con l'aiuto di Findan e Godric riesce a uccidere Markal. Si uniscono a Raelag e Shadya e trovano Isabel con l'intenzione di sottoporla al rituale della Vera Natura per liberarla dall'influenza demoniaca. A quel punto Shadya si rivela essere Biara e riesce a scappare a Sheogh portando con s\u00e9 Isabel. Zehir, Findan, Godric e Raelag le seguono, affrontando e sconfiggendo Kha-Beleth.\nLa regina Isabel viene salvata ma un bagliore rosso nei suoi occhi testimonia che la guerra con i demoni non \u00e8 ancora finita e che l'influenza di Kha-Beleth \u00e8 ancora forte.\nAccoglienza.\nEssendo il primo titolo della serie prodotto dalla Ubisoft, vi \u00e8 stata grande attesa e tensione da parte degli appassionati del genere. Heroes of Might and Magic V \u00e8 stato inizialmente distribuito quando presentava ancora numerosi difetti quali crash improvvisi del gioco, bug durante le campagne nonch\u00e9 un numero molto ridotto di mappe su cui giocare in singolo. I livelli di difficolt\u00e0 inizialmente presenti -\"Normale/Duro/Eroico\"- risultavano inoltre troppo difficili per chi si fosse avvicinato da poco alla serie. Molti di questi problemi sono stati risolti con numerose patch, che hanno corretto i difetti di programmazione, introdotto una modalit\u00e0 \"Facile\" per i principianti e migliorato alcuni aspetti non bilanciati del gioco.\nComplessivamente, vi \u00e8 stata una recezione positiva del gioco, sia da parte dei fan della serie che da parte dei fan casuali.\nLe critiche positive al gioco si concentrano intorno alla sua potenza grafica, al nuovo sistema di abilit\u00e0 molto pi\u00f9 elaborato dei precedenti ed alla caratterizzazione di ciascuna creatura.\nLe critiche negative riguardano invece la scarsa consistenza della trama, che si riflette nella debolezza della campagna, l'intelligenza artificiale non eccellente, nonch\u00e9 un numero troppo ridotto di mappe personalizzate con cui giocare in singolo.\nLa novit\u00e0 della tridimensionalit\u00e0 del videogame \u00e8 inoltre al centro di un acceso dibattito tra i fedelissimi della serie, alcuni dei quali sono grandi appassionati di 2D, e vedono dunque nella rinnovata grafica del gioco una sorta di tradimento rispetto ai classici che lo hanno preceduto. I sostenitori del 3D hanno invece trovato in questo titolo la modernizzazione e la svolta da anni attesa per la serie."}
{"id": "2078341", "revid": "161374", "url": "https://it.wikipedia.org/wiki?curid=2078341", "title": "Municipalit\u00e0 Locale di Kgetleng Rivier", "text": ""}
{"id": "2078343", "revid": "161273", "url": "https://it.wikipedia.org/wiki?curid=2078343", "title": "D/1892 T1", "text": ""}
{"id": "2078345", "revid": "486946", "url": "https://it.wikipedia.org/wiki?curid=2078345", "title": "Beograd Nikola Tesla", "text": ""}
{"id": "2078346", "revid": "92723", "url": "https://it.wikipedia.org/wiki?curid=2078346", "title": "Juan Gil de Honta\u00f1\u00f3n", "text": "Fu il primo di una serie familiare di architetti del XVI secolo.\nLe sue prime opere furono compiute a Segovia, associate alla scuola di Juan Guas. Intervenne nella cattedrale, nel castello di Tur\u00e9gano, in vari monasteri e nella cattedrale di Palencia. Trasferito a Salamanca, fu incaricato come capocantiere delle opere di costruzione della Cattedrale Nuova nel 1512 e, un anno dopo, ricevette analogo incarico per la cattedrale di Siviglia fino al 1516. Negli ultimi anni della sua vita fu nuovamente attivo a Segovia e anche a Zamora e a Granada.\nI figli Rodrigo Gil de Honta\u00f1\u00f3n e Juan Gil de Honta\u00f1\u00f3n continuarono alcune delle sue opere."}
{"id": "2078349", "revid": "436907", "url": "https://it.wikipedia.org/wiki?curid=2078349", "title": "Sean Malone", "text": "Biografia.\nBassista fortemente eclettico, nonostante la sua vocazione iniziale puramente death metal, suon\u00f2 in un gran numero di contesti diversi, dal latin jazz al britpop. Entrato come bassista nei Cynic, nel 1993 pubblic\u00f2 con loro l'album di debutto \"Focus\", promosso dal relativo tour. Dopo lo scioglimento della band, Malone registr\u00f2 l'album da solista \"Cortlandt\", ristampato successivamente nel 2007.\nDopo il conseguimento del titolo di dottore di ricerca all'Universit\u00e0 della Florida, insegn\u00f2 teoria musicale all'Universit\u00e0 del Missouri. Pubblic\u00f2 tre libri didattici: \"Music theory for Bassists\", \"Dictionary for Bass Grooves\", e \"A Portrait of Jaco: The Solos Collection\" (una raccolta di sue trascrizioni di soli di Jaco Pastorius). Il suo materiale didattico relativo alla teoria ed alla conoscenza musicale fu presentato alla Society for Music Theory e alla The Glenn Could Conference.\nNegli anni successivi fond\u00f2 i Gordian Knot, pubblicando due album, e collabor\u00f2 con svariati artisti, passando dagli OSI, ai Roadrunner United fino agli Spiral Architect. Nel 2008 ritorn\u00f2 nei Cynic (riformatisi due anni prima), registrando il secondo album \"Traced in Air\", uscito a 15 anni di distanza da \"Focus\".\nIl 9 dicembre 2020 Malone \u00e8 morto suicida all'et\u00e0 di 50 anni. Secondo il collega Paul Masvidal, l'artista stava attraversando da mesi un difficile periodo a causa delle morti della di lui madre e di Sean Reinert."}
{"id": "2078350", "revid": "339392", "url": "https://it.wikipedia.org/wiki?curid=2078350", "title": "Ragazze pon pon al top", "text": ""}
{"id": "2078351", "revid": "110157", "url": "https://it.wikipedia.org/wiki?curid=2078351", "title": "Museo delle ferrovie della Sardegna", "text": "Il Museo delle Ferrovie della Sardegna () \u00e8 un museo ferroviario situato a Monserrato, nei pressi della locale stazione ferroviaria e dei depositi ferroviari dell'ARST.\nInaugurato il 12 dicembre 1996 su iniziativa dell'Ente sardo industrie turistiche (ESIT), \u00e8 dotato di una superficie espositiva di circa 1000 m\u00b2, e contiene numerosi reperti relativi alla storia delle ferrovie secondarie in Sardegna. Il museo \u00e8 tuttavia chiuso al pubblico dal 2012 in attesa di alcuni lavori necessari alla struttura.\nEsposizione.\nIl museo \u00e8 suddiviso per aree: la prima comprende una sezione dedicata al materiale relativo alla fase di costruzione delle linee ferroviarie a scartamento ridotto della Sardegna. Una seconda area \u00e8 dedicata al lavoro, agli utensili e ai macchinari impiegati nelle officine, mentre un'altra riguarda il funzionamento delle stazioni d'epoca, con le attrezzature utilizzate dai capistazione, oltre ai quadri orari e altra documentazione affine. Una quarta sezione riguarda l'area in cui \u00e8 ospitato il materiale rotabile storico del museo: qui oltre a progetti, parti di vecchi rotabili e altro materiale, sono custodite le locomotive a vapore Winterthur 43 \"Goito\" del 1893 e Reggiane FCS 402 del 1931, oltre ad alcune carrozze d'epoca (tra cui le Bauchiero del 1911), utilizzate anche dai convogli storici del Trenino Verde. Proprio per questo motivo gli edifici del museo sono collegati al fascio binari del piazzale depositi della stazione.\nNel museo \u00e8 presente anche un plastico ferroviario con modelli dinamici, riproducente in scala uno scenario ispirato all'attivit\u00e0 ferroviaria in Sardegna, realizzato dall'Associazione Ferroviaria Sarda che ha sede nella struttura."}
{"id": "2078352", "revid": "729019", "url": "https://it.wikipedia.org/wiki?curid=2078352", "title": "Franco Berni", "text": "Biografia.\nSeconda linea dal fisico possente (circa 150\u00a0kg per due metri d'altezza), Berni crebbe rugbisticamente nelle file del DLF Alessandria; all'Alessandria nel 1981-82, fece parte della squadra che fu promossa dalla Serie C alla B.\nNel 1982 pass\u00f2 all'ASR Milano e divenne quasi subito internazionale Under-17; fu anche premiato dalla \"Gazzetta dello Sport\" come miglior Under-21 della Serie A.\nNel 1985 esord\u00ec in Nazionale maggiore a Bra\u0219ov contro la in Coppa FIRA e, due anni dopo, fu tra i convocati alla , la prima della storia; in essa Berni disput\u00f2 solo un incontro, quello con la , che \u00e8 anche la prima partita in assoluto della storia del torneo mondiale.\nTrasferitosi all'Amatori Milano, con tale squadra, poi nota come Milan, vinse 4 scudetti e una Coppa Italia negli anni 1990; successivamente, al CUS Genova, fu tra i protagonisti della promozione dalla B alla Serie A2.\nFu invitato a pi\u00f9 riprese anche nella formazione delle Zebre, con le quali affront\u00f2 diversi impegni internazionali.\nTerminata la carriera da giocatore al Piacenza nel 2000, ivi inizi\u00f2 quella di allenatore. Di nuovo all'Alessandria fino al 2008, dalla stagione 2008-09 allena il Settimo Torinese, per poi trasferirsi ad allenare la formazione genovese Zena Wasps Rugby.\nEbbe anche una parentesi politica: nel 1997 fu candidato a consigliere comunale ad Alessandria nelle file di Forza Italia."}
{"id": "2078353", "revid": "339392", "url": "https://it.wikipedia.org/wiki?curid=2078353", "title": "Girls on top", "text": ""}
{"id": "2078358", "revid": "71155", "url": "https://it.wikipedia.org/wiki?curid=2078358", "title": "Henri Ducard", "text": ""}
{"id": "2078360", "revid": "7969", "url": "https://it.wikipedia.org/wiki?curid=2078360", "title": "Gran Visir", "text": ""}
{"id": "2078367", "revid": "15756", "url": "https://it.wikipedia.org/wiki?curid=2078367", "title": "KL KXE", "text": "La Kawasaki KXE o KL KXE \u00e8 una categoria di motocicletta con motore a due tempi della casa motociclistica Kawasaki Heavy Industries Motorcycle &amp; Engine che una volta importate in Italia vengono preparate dall'importatore KL per l'enduro europeo.\nLo stesso accade per le versioni 4 tempi che dal 2007 sono le uniche ad essere prodotte 250 e 450\u00a0cm\u00b3 con il nome di \"Kawasaki KXE-F\".\nLe KXE, dotate di motore a due tempi, sono state costruite in versione 50, 125, 250 e 500 cm\u00b3, la Versione 50 presente dal 1999 al 2001.\nLe moto dopo essere importate vengono omologate con un nuovo impianto elettrico in grado di fornire energia alle luci e al clacson, poi viene sostituito lo scarico non catalitico con uno che rispetti le norme antinquinamento, la ruota posteriore passa da 19 pollici a 18 e cos\u00ec abbiamo le \"KXE\" (KX + E di Enduro)."}
{"id": "2078380", "revid": "767487", "url": "https://it.wikipedia.org/wiki?curid=2078380", "title": "La macchina della realt\u00e0", "text": "La macchina della realt\u00e0 (\"The Difference Engine\") \u00e8 un romanzo di fantascienza steampunk del 1990, scritto da William Gibson e Bruce Sterling.\n\u00c8 spesso indicata come l'opera che ha dato inizio al filone dello steampunk, anche se in realt\u00e0 \u00e8 piuttosto quella che lo ha reso popolare tra gli appassionati di fantascienza, dato che gi\u00e0 in precedenza erano state scritte storie ascrivibili a questo genere, e il termine stesso risale almeno al 1979.\nI principi ispiratori delle storie cyberpunk di Gibson e Sterling sono qui applicati ad un'et\u00e0 vittoriana alternativa, nella quale Charles Babbage \u00e8 riuscito nell'ambizione di costruire un avanzato computer meccanico (la macchina analitica, evoluzione della macchina differenziale che d\u00e0 il titolo originale al romanzo), anticipando di oltre un secolo la rivoluzione informatica.\nTrama.\nLondra, 1855. Il \"Radical Industrial Party\" di Lord Byron \u00e8 al potere, dopo che Charles Babbage ha completato la sua macchina analitica diffondendola in modo capillare. La Gran Bretagna ha un impero coloniale con aviazione e carri armati, a Manhattan governa Karl Marx e la Germania \u00e8 frammentata. Laurence Oliphant, dei servizi segreti britannici, indaga sulla sparizione di un set di schede forate su cui vi sarebbe un programma per fare scommesse \"sicure\", ma in realt\u00e0 si tratta di un programma che dimostra i due teoremi noti come teoremi di incompletezza di G\u00f6del su cui Ada Lovelace tiene una conferenza in Francia.\nAlla fine del libro, si getta uno sguardo distopico al futuro 1991, governato da un'intelligenza artificiale di cui gli uomini sono succubi."}
{"id": "2078384", "revid": "547034", "url": "https://it.wikipedia.org/wiki?curid=2078384", "title": "Pietre runiche di Risbyle", "text": "Le Pietre runiche di Risbyle sono delle pietre runiche rinvenute sulla sponda occidentale del lago Vallentunasj\u00f6n in Uppland, Svezia. Furono incise in antico norreno, utilizzando rune appartenenti al Fu\u00feark antico, nei primi anni dell'XI secolo dal vichingo Ulf di Borresta (\"B\u00e1rista\u00f0ir\"), il quale partecip\u00f2 per tre volte ad un danegeld in Inghilterra ed eresse la pietra runica U 336 del gruppo delle pietre runiche di Orkesta. Le pietre furono erette in memoria del parete acquisito per matrimonio di Ulf, tale Ulfr di Skolhamarr (Sk\u00e5lhammar).\nUna delle pietre fu scolpita con la figura della croce orientale, il che dimostra l'influenza bizantina in Svezia al tempo del ritorno dei Variaghi da Costantinopoli ove servirono l'imperatore. La croce, oggi, \u00e8 lo stemma del comune di T\u00e4by. Il clan dei Sk\u00e5lhamra che commission\u00f2 le pietre runiche a Ulf di Borresta, eresse anche l'Arkils tingstad, la pietra runica U 100 e un percorso dentro il bosco.\nU 160.\nQuesta pietra runica fu eretta dopo la morte di Ulfr di Skolhamarr dai suoi figli Ulfke(ti)ll, G\u00fdi e Un(n)i. \nTraslitterazione in caratteri latini.\nulfkitil * uk * kui uk + uni + \u00fei \u00d7 litu * rhisa \u00d7 stin \u00feina * ifti * ulf * fa\u00feur * sin * ku\u00fean on * buki * i skul(o)bri * ku\u00fe * ilbi * ons * at * uk * salu * uk * kus\u00fe mu\u00fei * li anum lus * uk baratis\nTrascrizione in antico norreno.\n\"Ulfk\u00e6till ok Gyi ok Uni/Unni \u00fe\u00e6i letu r\u00e6isa st\u00e6in \u00feenna \u00e6fti Ulf, fa\u00f0ur sinn go\u00f0an. Hann byggi i Skulhambri. Gu\u00f0 hialpi hans and ok salu ok Gu\u00f0s mo\u00f0i, le hanum lius ok paradis.\"\nTraduzione in Italiano.\nUlfketil e G\u00fdi e Uni/Unni, essi eressero questa pietra in memoria di Ulfr, loro buon padre. Ha vissuto in Skolhamarr. Possa Dio e la madre di Dio aiutare il suo spirito e la sua anima; possano concedergli la pace e il paradiso.\nU 161.\nQuesta pietra runica fu eseguita da Ulfr di B\u00e1rista\u00f0ir in memoria di Ulfr di Skolhamarr, suo parente acquisito, su richiesta dell'ultimo figlio di Ulf, Ulfke(ti)ll.\nTraslitterazione in caratteri latini.\nulf * iuk i barstam * ifti * ulf * i skulobri * mak * sin * ku\u00fean * ulfkil lit akua\nTrascrizione in antico norreno.\n\"Ulf hiogg i Baristam \u00e6fti Ulf i Skulhambri, mag sinn go\u00f0an. Ulfkell let haggva.\"\nTraduzione in Italiano.\nUlfr di B\u00e1rista\u00f0ir incise (la pietra) in memoria di Ulfr di Skolhamarr, suo buon parente acquisito. Ulfkell incise."}
{"id": "2078385", "revid": "1305772", "url": "https://it.wikipedia.org/wiki?curid=2078385", "title": "Personal Rapid Transit", "text": "Personal rapid transit (PRT), chiamato anche Trasporto Personale Automatico (PAT), \u00e8 un mezzo di trasporto pubblico futuristico che offre trasporto a richiesta, trasporto senza fermate, usando piccoli veicoli indipendenti su una rete di linee a corsia protetta e guidata. Molti differenti design sono stati proposti, ultimo fra tutti quello del 2008 per l'aeroporto di Londra Heathrow basato sull'ULTra, aperto nel 2011. Tipologia simile \u00e8 il Morgantown Personal Rapid Transit della West Virginia University, \u00e8 operativo dal 1975.\nApprofondimento.\nLa maggior parte dei sistemi di trasporto muovono le persone in gruppi su percorsi gi\u00e0 programmati, l'attesa iniziale fa perdere tempo ai passeggeri. Le fermate programmate fanno consumare energia e sprecare il tempo dei passeggeri a causa dei continui rallentamenti e delle accelerazioni trasportando il peso del veicolo e dei passeggeri diretti verso altre stazioni.\nIl sistema di trasporto rapido personale vuole eliminare questi sprechi muovendo persone senza soste intermedie in piccoli gruppi usando piccoli veicoli automatici. L'acronimo PRT venne formalmente introdotto nel 1988 dall'associazione ATRA (Advanced Transit Association), un gruppo che cerca di trovare soluzioni ai problemi di trasporto, anche se il concetto non venne definito dall'ATRA.\nLe reti PRT.\nAttualmente una linea che richiama il PRT \u00e8 operativa, una \u00e8 in costruzione e molte sono state progettate e pianificate.\nTipologie di PRT.\nLa tabella seguente mostra molte tipologie di PRT.\nIl sistema \"Morgantown PRT \u00e8 conosciuto come quasi-PRT, perch\u00e9 manca di alcune caratteristiche come il sistema 100% a richiesta.\"\nStoria.\nAlcuni dei concetti espressi dal PRT nascono prima del XX secolo, ma il moderno PRT inizia ad essere pensato nel 1953 quando Donn Fichter, uno studioso di trasporti urbani, inizi\u00f2 ad effettuare ricerche sul PRT e su metodi alternativi di trasporto di massa. Nel 1964, Fichter pubblic\u00f2 un libro, dove proponeva un sistema di trasporto pubblico automatico per zone a media e bassa densit\u00e0 abitativa. Nel 1966, il dipartimento statunitense per la casa e lo sviluppo urbano venne interpellato \"dirigere uno studio [...] nuovi sistemi di trasporto urbano che potessero trasportare persone e merci [...] velocemente, in sicurezza, senza inquinare e che contribuisse a migliorare la pianificazione cittadina\". Il report finale venne pubblicato nel 1968 e propose lo sviluppo del PRT, insieme ad altri sistemi come l'autobus a richiesta e il collegamento veloce interurbano.\nNei tardi anni sessanta, la Aerospace Corporation, un'azienda indipendente non a scopo di lucro creata dal Congresso, spese molto tempo e capitali sul PRT, creando molte delle prime teorie ed analisi. In ogni caso questa azienda non \u00e8 autorizzata a vendere progetti a stati non federati. Nel 1969, i membri del gruppo di studi pubblic\u00f2 la prima descrizione a larga tiratura del PRT su Scientific American. Nel 1978 il team pubblic\u00f2 anche un libro.\nNel 1967, il gigante dell'industria spaziale Matra inizi\u00f2 il progetto Aramis a Parigi. Dopo aver speso circa 500 milioni di franchi, il progetto venne cancellato quando fall\u00ec le prove del novembre 1987. I progettisti avevano provato a far lavorare l'Aramis come un treno virtuale, ma alcuni problemi di software facevano muovere i veicoli in maniera inaccettabile e il progetto venne cancellato. La crisi energetica del 1973 rese la benzina pi\u00f9 cara, questo stimol\u00f2 lo sviluppo del PRT.\nTra il 1970 ed il 1978, il Giappone lavor\u00f2 su un progetto chiamato CVS (\"Computer-controlled Vehicle System\"). Su dei test a scala reale, 84 veicoli hanno operato a velocit\u00e0 di circa 60\u00a0km/h su un percorso di circa 5\u00a0km. Un'altra versione del CVS ha operato con pubblico per sei mesi dal 1975 al 1976, il sistema era composto da 12 veicoli a cassa singola e 4 veicoli a cassa doppia su un percorso di 1.6\u00a0km composto da 5 stazioni. Questa versione ha trasportato oltre 800.000 passeggeri. Il CVS venne eliminato quanto il ministro delle infrastrutture e dei trasporti giapponese dichiar\u00f2 che non era sicuro per quanto riguarda i sistemi di frenata e di distanza tra i veicoli.\nNel 1975 il progetto Morgantown Personal Rapid Transit venne completato. Nonostante il suo nome ed il fatto che abbia 5 stazioni (separate dai percorsi) che permettono un percorso senza sosta, a programma individuale che sono caratteristiche tipiche del PRT, questo non viene considerato dalla autorit\u00e0 un PRT perch\u00e9 i suoi veicoli sono troppo pesanti e trasportano troppe persone, e anche perch\u00e9 alcune volte non effettua percorsi programmati punto-punto, invece viene utilizzato come un mezzo di trasporto automatizzato che sposta le persone da un punto preimpostato ad un altro senza poter scegliere la destinazione. Questo sistema viene ancora utilizzato nella West Virginia University a Morgantown (Virginia Occidentale) trasportando circa 15.000 persone al giorno (dati del 2003). Il suo successo \u00e8 stato dimostrato ma non venne mai venduto altrove perch\u00e9 la costruzione del percorso \u00e8 troppo cara.\nDal 1969 al 1980, Mannesmann Demag e Messerschmitt-B\u00f6lkow-Blohm collaborarono per costruire il \"Cabinentaxi\", sistema di trasporto locale urbano, in Germania. Crearono una tecnologia PRT estesa che venne considerata dal governo tedesco pienamente sviluppata e sicura. Il sistema doveva essere installato ad Amburgo, ma tagli al budget bloccarono la costruzione dell'opera prima della posa del cantiere. Senza progetti potenziale all'orizzonte, la joint venture si sciolse e la rete completamente sviluppata non venne mai installata. La Cabintaxi Corporation, compagnia statunitense, ottenne la tecnologia nel 1985, e rimase attiva nel mercato del settore privato del sistema dei trasporti.\nNegli anni novanta, Raytheon invest\u00ec fortemente in un sistema chiamato PRT2000 che era basato su una tecnologia sviluppata da J. Edward Anderson all'Universit\u00e0 del Minnesota. Raytheon fall\u00ec nell'installazione di un sistema a Rosemont (Illinois) vicino a Chicago, quando stim\u00f2 che i costi erano salito a circa 50 milioni di dollari per miglio, questo a causa di cambiamenti progettuali che aumentarono il peso ed il costo rispetto al progetto originale. Nel 2000, i diritti della tecnologia tornarono all'universit\u00e0 e furono successivamente acquistate da Taxi2000.\nNei tardi anni novanta Douglas Malewicki inizi\u00f2 il progetto dello SkyTran. Il suo progetto si basava su veicoli con poche parti in movimento e caratteristiche quali il riconoscimento vocale. Usando la levitazione magnetica passiva la velocit\u00e0 prevista per i veicoli \u00e8 di 160\u00a0km/h; la capacit\u00e0 dei veicoli \u00e8 modificata per tale velocit\u00e0 e per distanze tra i veicoli di mezzo secondo.\nNel 2002 nei Paesi Bassi durante un'esibizione vennero rese operative 25 vetture da 4 passeggeri, queste vetture trasportavano i passeggeri su una linea a spirale fino a sopra una collina, le vetture erano denominate \"CyberCab\". Il percorso era di circa 600 metri (per direzione) ed aveva solo due stazioni. Questa manifestazione di sei mesi serv\u00ec soprattutto per testare l'accettazione del pubblico verso i sistemi tipo PRT. Il \"CyberCab\" \u00e8 una tipologia di mezzo di trasporto di vicinato, il veicolo girava da solo tramite una guida magnetica.\nIl centro ricerca Ford nel 2003 propose un sistema basato su un veicolo \"dual-mode\" denominato \"PRISM\". Esso avrebbe utilizzato binari pubblici, i veicoli dovrebbero pesare meno di 600\u00a0kg.\nNel gennaio del 2003, viene presentato il prototipo del sistema ULTra (\"Urban Light TRAnsport\") da parte della Advanced Transport Systems Ltd, a Cardiff nel Galles \u00e8 stato omologato per trasportare persone su un percorso di test di circa 1\u00a0km dall'Ispettorato alle Ferrovie Britanniche. Il sistema ULTra \u00e8 anche stato selezionato nell'ottobre del 2005 per l'aeroporto Heathrow di Londra. \u00c8 stato pianificato che il sistema inizier\u00e0 a trasportare passeggeri dai parcheggi pi\u00f9 remoti fino all'area del terminal centrale. Se il sistema funzioner\u00e0 piani futuri prevedono l'utilizzo per tutto l'aeroporto e la regione circostante.\nNel giugno del 2006 un consorzio Koreo-svedese, il Vectus Ltd, inizi\u00f2 la costruzione di una linea di testi di 400 metri a Uppsala in Svezia. Questo sistema \u00e8 stato presentato nel 2007 ad una conferenza cittadina.\nCaratteristiche tecniche.\nTra il grande numero di prototipi (e l'enorme numero di progetti esistenti su carta) esistono delle differenze anche sostanziali.\nProgetti dei veicoli.\nIl peso del veicolo influenza le dimensioni ed il costo dei percorsi, dimensioni e pesi sono la voce principale per quanto riguarda i costi. Veicoli pi\u00f9 larghi sono pi\u00f9 costosi da produrre, richiedono percorsi pi\u00f9 larghi e costosi e usano pi\u00f9 energia per fermarsi e ripartire. Di contro, tali veicoli hanno uno spazio maggiore per passeggero, motori pi\u00f9 grossi e sono pi\u00f9 efficienti di quelli piccoli.\nAd oggi il numero medio di utilizzatori di un veicolo privato \u00e8 straordinariamente basso, di norma in tutti i paesi industrializzati ogni mezzo privato trasporta in media meno di due persone per veicolo. Basandosi su questo fatto, alcuni hanno suggerito che in un sistema PRT due passeggeri per veicolo o anche un solo passeggero per veicolo sarebbe perfetto. Altri progetti scelgono veicoli pi\u00f9 grandi, rendendo possibile il trasporto di famiglie con figli piccoli, persone con biciclette e passeggeri disabili con sedie a rotelle.\nPropulsori.\nTutti i progetti attuali sono azionati dall'elettricit\u00e0, per ridurre il peso dei veicoli l'energia viene trasmessa attraverso la linea piuttosto che utilizzare batterie. Secondo il progettista dello Skyweb/Taxi2000, J. Edward Anderson, il sistema pi\u00f9 leggero \u00e8 avere motore elettrico lineare sulla vettura e alimentazione tramite il binario sia per accelerare che per frenare. I motori lineari sono utilizzati da un numero limitato di veicoli da trasporto, la maggior parte dei progetti utilizza invece il classico motore a rotazione.\nInterscambi.\nLa maggior parte dei progetti permette l'interscambio dei percorsi attraverso guide invece di utilizzare le tradizionali ruote sterzanti. Le guide (analoghe agli scambi ferroviari) governano le vetture nel percorso e negli scambi di pista rendendo pi\u00f9 semplice ed economica la struttura delle vetture, con economie anche sulla durata dei mezzi.\nAlcuni progettisti considerano invece la soluzione con ruote sterzanti di minor impatto visivo ed anche pi\u00f9 funzionali. La assistenza di processori dedicati su ogni mezzo e sensori adeguati permette una vicinanza tra i mezzi molto elevata, e soprattutto il guasto di un singolo mezzo non compromette la funzionalit\u00e0 degli altri.\nLe presenza delle guide costringe ad aumentare le distanze tra le vetture, ogni veicolo infatti non deve giungere nella zona di scambio prima che il veicolo precedente la liberi, e che lo scambio stesso si reindirizzi, se occorre, su una nuova direzione. Gli scambi con guide inoltre rendono difficili e complessi gli smistamenti addossati. Quindi anche gli smistamenti devono essere pi\u00f9 distanziati tra loro, questo aumenta gli spazi operativi degli impianti e le dimensioni delle stazioni.\nInfrastrutture.\nTracciati.\nCi sono dei dibattiti circa la migliore tipologia di percorso, tra le proposte troviamo percorsi simili a quelli delle monorotaie, ponti sospesi e su strada condotti da cavi. La maggior parte dei progetti prevede di inserire i veicoli sopra le strade, con una riduzione dell'inquinamento visivo, dei costi e delle installazioni su strada. Un tracciato aereo \u00e8 necessariamente pi\u00f9 alto, ma anche pi\u00f9 stretto. Molti prototipi usano anche i tracciati per distribuire energia ed effettuare comunicazioni dati.\nIl Morgantown PRT super\u00f2 il preventivo dei costi a causa del suo tracciato riscaldato dal vapore, in modo da resistere alla condizioni di neve e di ghiaccio (le future proposte dovranno essere meno dispendiose).\nStazioni.\nLe stazioni sono solitamente vicine tra loro e situate lateralmente al percorso in modo che per l'arresto il mezzo liberi la via di scorrimento, cos\u00ec che gli altri mezzi possano superare il veicolo che sta caricando o scaricando i passeggeri. Ogni stazione dovrebbe avere pi\u00f9 di un punto disponibile per l'arresto, magari anche con un veicolo lasciato in sosta, pronto per gli eventuali passeggeri. Le stazioni sono previste molto piccole, senza servizi essenziali come i bagni. Per le stazioni sopraelevate, inoltre bisogna installare un ascensore per l'accessibilit\u00e0.\nCaratteristiche operazionali.\nCapacit\u00e0.\nIl PRT solitamente \u00e8 un'alternativa ai sistemi con binario, quindi le comparazioni vengono effettuate con quei sistemi. Nei veicoli PRT si possono servire meno persone rispetto a treni ed autobus e bisogna ovviare a questo problema tramite velocit\u00e0 medie pi\u00f9 alte e percorsi dedicati su flussi certi.\nEfficienza energetica.\nI vantaggi di efficienza energetica vantati dai proponenti del PRT comprendono due caratteristiche operative considerate basilari: un fattore di carico accresciuto (i mezzi viaggiano solo in presenza di utenti) e l'eliminazione di arresti e delle partenze intermedie.\nConsumi ed inquinamento.\nTutte le soluzioni di tipo PRT sono con mezzi leggeri, a trazione elettrica, su tracciato ottimizzato e dedicato.\nOpposizioni e controversie.\nOpposizioni allo schema proposto dal PRT sono state espresse su alcuni problemi:\nNuova opinione urbanistica.\nMolti esponenti della New Urbanism, un movimento di progettazione urbana che invoca citt\u00e0 dove poter passeggiare, hanno espresso opinioni sul PRT.\nPeter Calthorpe e Peter Hall hanno considerato positivamente il concetto di fondo del PRT, invece James Howard Kunstler \u00e8 in disaccordo: \"Se volete sostituire l'auto perch\u00e9 farlo con qualcosa che non solo \u00e8 come l'auto ma non \u00e8 neanche utile quanto un'auto? Sembra da pazzi.\"\nAltre preoccupazioni.\nPreoccupazioni sono state espresse circa l'impatto visivo delle strutture necessarie, spesso sopraelevate, e delle stazioni. Il \"Report OKI\" del 2001 ha espresso il concetto che i tracciati sopraelevati creerebbero barriere visive, perdita della privacy, e sarebbero poco producenti per i rapporti interpersonali. Alcuni commercianti di Cincinnati si sono opposti ritenendo che vie dedicate e delimitate avrebbero tolto possibilit\u00e0 di accesso a potenziali clienti dai loro esercizi a livello stradale. \nCome per altre tipologie di trasporto pubblico, ci sono preoccupazioni circa le politiche di lotta al vandalismo ed al terrorismo.\nCollegamenti esterni.\nPiloti e prototipi\nProposte\nAdvocacy\nScetticismo e critiche"}
{"id": "2078398", "revid": "52076", "url": "https://it.wikipedia.org/wiki?curid=2078398", "title": "Sede centrale delle Nazioni Unite", "text": ""}
{"id": "2078399", "revid": "45367", "url": "https://it.wikipedia.org/wiki?curid=2078399", "title": "Canalis", "text": ""}
{"id": "2078401", "revid": "1543377", "url": "https://it.wikipedia.org/wiki?curid=2078401", "title": "Iscrizione runica U 100", "text": "L'iscrizione runica U 100 \u00e8 una pietra runica sita nelle vicinanze di Sk\u00e4lby, dove un sentiero incontra una palude, nell'Uppland, Svezia.\nFu commissionata nell'XI secolo dalla potente famiglia dei Sk\u00e5lhamra, responsabile della creazione dei siti di Arkils tingstad e delle pietre runiche di Risbyle."}
{"id": "2078403", "revid": "188323", "url": "https://it.wikipedia.org/wiki?curid=2078403", "title": "Kawasaki KXE", "text": ""}
{"id": "2078406", "revid": "729019", "url": "https://it.wikipedia.org/wiki?curid=2078406", "title": "Dollaro di Kiao-Ciao", "text": "Il dollaro fu la valuta emessa dalla Germania per usarla nel suoi protettorato di Kiao-Ciao, un'area intorno alla citt\u00e0 di Tsingtao. Il dollaro aveva lo stesso valore dello yuan cinese ed era diviso in 100 cent. Le banconote furono emesse tra il 1907 ed il 1914, e le monete nel 1909. Nel 1914 furono emesse anche banconote denominate in tael."}
{"id": "2078407", "revid": "16758", "url": "https://it.wikipedia.org/wiki?curid=2078407", "title": "Real Torino H.C.", "text": ""}
{"id": "2078408", "revid": "124896769", "url": "https://it.wikipedia.org/wiki?curid=2078408", "title": "Italian Open", "text": "L\u2019Italian Open \u00e8 il principale torneo golfistico italiano maschile. Fu fondato nel 1925 e dal 1972 fa parte dell'European Tour.\nStoria.\n1925\nLa prima edizione del torneo - che si \u00e8 tenuta al Golf Club Alpino di Stresa sul Lago Maggiore (che prende il nome proprio dalla localit\u00e0 Alpino) - vede imporsi come vincitore l'italiano Francesco Pasquali.\nDa allora solo altri cinque italiani hanno trionfato:\n1926\nAnche la seconda edizione del torneo si \u00e8 tenuta al Golf Club Alpino della localit\u00e0 Alpino. Il diciottenne August Boyer, vincitore della seconda edizione, si aggiudicher\u00e0 anche le edizioni del 1928, 1930, 1931.\nTale record viene raggiunto in seguito da Flory Van Donck con le vittorie del 1938, 1947, 1953, 1955.\n1927\n\u00c8 l'anno in cui l'inglese Percy Allis riesce a battere Dallemagne, considerato uno tra i pi\u00f9 forti giocatori in gara. Dallemagne aspetta dieci anni prima di vincere il torneo nel 1937.\nAllis vince ancora una volta nel 1935 e insieme al figlio Peter, vincitore nel 1958, detiene un record personale: rappresentano l'unico caso di doppia vittoria in famiglia.\n1936\nLa costruzione del campo di Sestriere, da parte del senatore Agnelli, segna un punto di svolta per l'Italian Open.\nPrecursore dei tempi, il senatore capendo le molteplici potenzialit\u00e0 inespresse del torneo, decise di rivestire l'evento con connotati promozionali.\nLa necessit\u00e0 di rendere noto il nuovo campo spinse Agnelli ad ingaggiare, per la prima volta nella storia del torneo, il campione Henry Cotton.\nL'inglese non delude le aspettative e, oltre a vincere quell'anno, contribuisce a rendere il campo di Sestriere una delle mete pi\u00f9 ambite dai facoltosi inglesi.\n1938\nQuesta data \u00e8 l'ultima prima della guerra. Il torneo si conclude con la vittoria di Flory Van Donck che, da vero gentiluomo, partecipa alla ripresa del torneo nel 1947 con lo scopo di difendere il titolo conquistato quasi dieci anni prima.\nIl 1947 riconferma Flory Van Donck vincitore del circuito.\n1948-1960\nPu\u00f2 essere definito come un decennio storico per il golf italiano. Si susseguono numerose vittorie dei padroni di casa:\nI due, insieme ad Alfonso Angelini, si aggiudicano l'appellativo de \"i tre moschettieri\".\n1971\nDopo una pausa di quasi un decennio, l'Italian Open riprende nel circuito di Garlenda e vede trionfare Roman Sota.\nSeguono le vittorie di:\n1976\n\u00c8 l'anno in cui un italiano ritorna alla vittoria: Baldovino Dass\u00f9.\nDass\u00f9 viene ricordato anche come detentore del record del maggior distacco inflitto sul secondo classificato: otto colpi di margine su Manuel Pi\u00f1ero e Carl Mason.\n1979\nAncora in vetta un italiano: Massimo Mannelli vincitore sul percorso di romano dell'Acquasanta rappresenta, per 26 anni, l'ultimo italiano a vincere l'Italian Open.\nSolo nel 2006 Francesco Molinari, sul percorso milanese del Castello di Tolcinasco, riporta il titolo in Italia.\n1980-1990\nProtagonisti delle varie edizioni i giovani Jos\u00e9 Maria Ca\u00f1izares, Mark James, Bernhard Langer, Sandy Lyle e Sam Torrance, che hanno pi\u00f9 volte preso parte all'evento anche da campioni affermati.\nIl 1983 viene ricordato grazie all'indimenticabile spareggio di Langer contro Ken Brown e Severiano Ballesteros che vide quest'ultimo vincitore a Firenze sul percorso dell'Ugolino.\n1988-1999\nSegna l'inizio di un nuovo ciclo per l'Italian Open: l'ingaggio delle vedette straniere.\nProtagonista indiscusso Greg Norman che, oltre a vincere il torneo, non passa inosservato per il suo comportamento folkloristico al di fuori del campo da gioco.\nTra i protagonisti pi\u00f9 assidui e considerati beniamini del torneo spiccano i nomi di Severiano Ballesteros e Jos\u00e9 Mar\u00eda Olaz\u00e1bal, scelto come capitano dell'Europa per l'edizione della Ryder Cup 2012. L'Italian Open fu per Ballesteros l'unico grande assente nel palmar\u00e8s delle sue vittorie mentre Olazabal si conferma per due volte secondo: nel 1990, quando viene superato da Richard Boxall, e nel 1997, battuto da Langer. L'Italian Open del 1999 si svolse al Circolo Golf Torino. Ritroveremo l'Open in questa sede nel 2013 e nel 2014.\nOltre a Langer concedono il bis all'Italian Open anche:\n2000\nL'Italian Open cambia veste.\nGrazie al successo di numerosi giovani talenti inizia a farsi strada l'idea che il circuito italiano rappresenti per molte giovani promesse un trampolino di lancio.\nA conferma di ci\u00f2 troviamo la scalata nel panorama mondiale con la partecipazione alla Ryder Cup di:\n2007\nBuona anche la carriera dello spagnolo Gonzalo Fernandez Casta\u00f1o (quattro titoli nel tour), che al Castello di Tolcinasco predomina sull'austriaco Markus Brier.\n2008\nH. Otto risulta vincitore di quest'edizione dell'Italian Open.\n2009\nL'anno in cui il Royal Park I Roveri di Torino diventa sede dell'Italian Open, e lo sar\u00e0 per i tre anni successivi. Vincitore del titolo \u00e8 Daniel Vancsik.\n2010\nLo svedese Fredrik Andersson Hed, nell'ottavo spareggio, difende il titolo, e ottiene la sua prima vittoria nel circuito all'et\u00e0 di 38 anni.\n2011\n\u00c8 Robert Rock a trionfare.\nGli ultimi anni vedono alla ribalta nuovamente giovani talenti italiani: oltre Francesco Molinari, vincitore nel 2006, troviamo Edoardo Molinari, l'enfant prodige Matteo Manassero e Lorenzo Gagli.\nIl 2011 si chiude con un record per il golf italiano.\nPer la prima volta saranno sette gli italiani a partecipare di diritto all'European Tour: Francesco Molinari, Edoardo Molinari, Matteo Manassero, Lorenzo Gagli, Andrea Pavan, Alessandro Tadini e Federico Colombo, tutti protagonisti nelle ultime edizioni dell'Italian Open.\n2012\nAl Royal Park I Roveri di Torino trionfa lo spagnolo Gonzalo Fern\u00e1ndez-Casta\u00f1o, superando nel giro finale il sudafricano Garth Mulroy. Per il golfista iberico si tratta del sesto titolo sul circuito europeo.\n2013\nL'Italian Open si sposta sui campi del Circolo Golf Torino nel Parco Regionale \"La Mandria\", gi\u00e0 sede del torneo nel 1999. Si aggiudica il trofeo il francese Julien Quesne.\n2014\nIl torneo svolto, anche quest'anno, presso il Circolo Golf Torino \"La Mandria\" dal 28 al 31 agosto 2014, \u00e8 stato vinto dal sudafricano Hennie Otto, gi\u00e0 vincitore del torneo nel 2008.\n2015\nEdizione al Golf Club Milano che vede vincitore a sorpresa Rikard Karlberg, che supera al playoff Martin Kaymer\n2016\nSiamo ancora al Golf Club Milano, e trionfa con -22 Francesco Molinari. Seconda vittoria per lui ad un Italian Open, dopo quella del 2006.\n2017\nTerza edizione a Monza, con vittoria dell'inglese Tyrrell Hatton.\n2018\nSi gioca al Gardagolf Country Club in provincia di Brescia, ed il campione stavolta \u00e8 il danese Thorbj\u00f8rn Olesen che, in un finale mozzafiato, sopravanza di un solo colpo Francesco Molinari.\n2019\nSi gioca all'Olgiata Golf Club di Roma dove trionfa Wiesberger, primo austriaco a imporsi nell'Open italiano, superando di un solo colpo l'inglese Matthew Fitzpatrick.\nAlbo d'oro.\n\"* tornei 2002, 2004, e 2007 ridotti a tre round per pioggia.\"\n\"** solo nove buche disputate nel primo round del torneo 1974.\"\nRegolamento.\nL'Italian Open viene giocato secondo le regole del The Royal and Ancient Golf Club of St Andrews, le regole del PGA European Tour e le regole locali emanate dal Comitato di Campionato.\nIl torneo, aperto ai professionisti soci effettivi, parziali e temporanei della PGA European Tour e ai dilettanti con vantaggio 0, o inferiore, verr\u00e0 disputato su 72 buche, con la formula dello stroke play. Saranno ammessi a giocare il 3\u00ba e il 4\u00ba giro i primi 65 professionisti classificati pi\u00f9 i pari merito al 65\u00ba posto e i dilettanti il cui punteggio non sia superiore a quello del 65\u00ba classificato. In caso di parit\u00e0 per il 1\u00ba posto, i giocatori disputeranno, subito dopo la fine della gara, uno spareggio buca per buca.\nRecord.\nMaggior numero di vittorie:"}
{"id": "2078409", "revid": "107892284", "url": "https://it.wikipedia.org/wiki?curid=2078409", "title": "Clearwater (Florida)", "text": "Clearwater \u00e8 la citt\u00e0 Capoluogo della contea di Pinellas in Florida, negli Stati Uniti, a ovest di Tampa e a nord-ovest di St. Petersburg. Con 115.513 abitanti censiti nel 2017, Clearwater \u00e8 la pi\u00f9 piccola fra le citt\u00e0 del distretto metropolitano Tampa-St. Petersburg-Clearwater (Tampa Bay Area). "}
{"id": "2078411", "revid": "4711", "url": "https://it.wikipedia.org/wiki?curid=2078411", "title": "Ko\u0161arka\u0161ki Klub Zagreb", "text": ""}
{"id": "2078416", "revid": "196390", "url": "https://it.wikipedia.org/wiki?curid=2078416", "title": "Landkreis Schaumburg", "text": ""}
{"id": "2078417", "revid": "770813", "url": "https://it.wikipedia.org/wiki?curid=2078417", "title": "KAI T-50 Golden Eagle", "text": "Il T-50 Golden Eagle (\uace8\ub4e0\uc774\uae00) \u00e8 un addestratore avanzato monomotore sviluppato da una joint venture tra Corea del Sud e Stati Uniti. \u00c8 stato progettato dalla K.A.I. (Korean Aerospace Industries) in collaborazione con la Lockheed Martin, alla fine degli anni novanta. Parte del programma \u00e8 anche l'A-50, o T-50 LIFT, variante da attacco leggero del \"Golden Eagle\". Il velivolo fino ad oggi \u00e8 stato ordinato dalla Daehan Minguk Gonggun o Republic of Korea Air Force.\nSviluppo.\nIl programma per la costruzione del T-50 \u00e8 stato originariamente concepito negli anni '90 per sviluppare un aereo addestratore di produzione nazionale con la capacit\u00e0 di superare la velocit\u00e0 supersonica, per addestrare e preparare i piloti per gli F-16 e gli F-15, in sostituzione di aerei quali i T-38 e gli A-37 che erano fino ad allora in servizio con l'aviazione militare della Repubblica di Corea.\nIl programma originario, nome in codice KTX-2, inizi\u00f2 nel 1992, ma il Ministero dell'Economia e delle Finanze sospese il KTX-2 nel 1995 a causa di problemi di bilancio.\nNonostante questo rallentamento il progetto di base del velivolo fu definito entro il 1999.\nLo sviluppo del velivolo \u00e8 stato finanziato per il 13% dalla Lockheed Martin, per il 17% da Korea Aerospace Industries (KAI) e per il restante 70% dal governo della Corea del Sud.\nIl velivolo fu formalmente designato come T-50 Golden Eagle nel febbraio 2000.\nL'assemblaggio finale del primo T-50 ha avuto luogo tra il 15 gennaio e il 14 settembre 2001, il primo volo del velivolo ha avuto luogo nel mese di agosto 2002, e la valutazione iniziale operativa dal 28 luglio al 14 agosto 2003.\nKAI e Lockheed Martin stanno perseguendo un programma di marketing congiunto per il T-50 a livello internazionale.\nLa forza aerea della Corea del Sud ha firmato un contratto di produzione per 25 T-50 nel dicembre 2003, con gli aeromobili che sono stati consegnati tra il 2005 e il 2009."}
{"id": "2078418", "revid": "2033069", "url": "https://it.wikipedia.org/wiki?curid=2078418", "title": "Snickers", "text": "Lo SNICKERS\u00ae \u00e8 una barretta di cioccolato prodotta dalla Mars, Incorporated. \u00c8 costituita da arachidi tostate e salate, e caramello; il tutto ricoperto con cioccolato al latte. Snickers fattura annualmente 2 miliardi di dollari.\nLo Snickers originale \u00e8 stato precedentemente commercializzato come Marathon nel Regno Unito e in Irlanda dal 1968 fino al 1990. Alla fine del 2019, Mars, Inc. ha deciso di riproporre il prodotto con la vecchia denominazione nel mercato britannico in edizione limitata. Gi\u00e0 precedentemente prodotti col brand \"Snickers Marathon\" erano stati immessi in alcuni mercati internazionali nella versione di barrette energetiche. \nStoria.\nLo Snickers fu introdotto nel 1930, la cui denominazione fu presa dalla famiglia Mars dal nome di uno dei loro cavalli preferiti. Anche se le tavolette Snickers contengono pi\u00f9 di 285 calorie, sono molto popolari in America e in Australia.\nNel 2006, la Commissione Alimentare del Regno Unito ha evidenziato che la \"torta Snickers\" dello chef Antony Worrall Thompson contiene, tra gli altri ingredienti, cinque Snickers, facendo di questo dessert uno dei meno salutari: una fetta fornisce infatti pi\u00f9 di 1250 calorie di zuccheri e grassi, l'equivalente di met\u00e0 del fabbisogno giornaliero di un uomo adulto.\nNella cultura popolare.\nIl logo Snickers \u00e8 molto legato al mondo del pro wrestling. Sul finire degli anni novanta il marchio era sponsor ufficiale ed era presente sulle locandine dei PPV della WCW (tra i loghi pi\u00f9 famosi dei PPV's contenenti il brand Snickers si ricordano WCW/nWo Souled Out 1998 e WCW/nWo Halloween Havoc 1998). A cavallo degli anni 2010 il marchio si \u00e8 legato alla WWE."}
{"id": "2078419", "revid": "729019", "url": "https://it.wikipedia.org/wiki?curid=2078419", "title": "Antonio Colella", "text": "Biografia.\nCresciuto ne , Colella vinse con il team abruzzese due campionati italiani: nel 1982 e nel 1994.\nEsord\u00ec in neroverde, sotto la guida di Loreto Cucchiarelli, il 17 gennaio 1982, contro il .\nIn carriera collezion\u00f2 338 presenze con L'Aquila e realizz\u00f2 144 punti frutto di 34 mete. Alla fine della carriera gioc\u00f2 due stagioni sportive nel .\nIn Nazionale dal 1983 (esordio contro la in Coppa FIRA), fu selezionato dal C.T. Marco Bollesan tra coloro che presero parte alla in Australia e Nuova Zelanda, scendendo in campo nei due \"match\" contro e , e poi da Bertrand Fourcade per la .\nDopo il ritiro \u00e8 passato all'incarico di direttore sportivo della Societ\u00e0 aquilana e nel 2006 ne diresse la sezione Under-15. Dal 2007 \u00e8 il tecnico regionale e docente ai corsi allenatori del Comitato Regionale Abruzzo della Federazione Italiana Rugby."}
{"id": "2078422", "revid": "1564499", "url": "https://it.wikipedia.org/wiki?curid=2078422", "title": "Dialetto sulcoviano", "text": "Il dialetto sulcoviano (slesiano: \"sulkowski djalekt\", polacco: \"dialekt su\u0142kowski\") \u00e8 uno dei dialetti slesiani individuati da Feliks Steuer nel suo lavoro \"Dialekt su\u0142kowski\" (1934). Appartiene ad un gruppo di dialetti usati presso il confine polacco-slesiano e il suo nome deriva dalla citt\u00e0 natale di Steuer. In questo dialetto lo studioso ha creato opere come \"Ostat\u0144i gwoj\u017ad\u017aaurz\" e \"Z naszej \u017aymjy \u015bl\u016fnskej\". L'ortografia vigente \u00e8 l'alfabeto slesiano di Steuer."}
{"id": "2078427", "revid": "1776051", "url": "https://it.wikipedia.org/wiki?curid=2078427", "title": "Caca Bonita", "text": "Caca Bonita \u00e8 il secondo EP dei Papa Roach del 1995.\nIl titolo si riferisce ad un episodio al liceo del futuro bassista Tobin Esperance, che venne interrogato in spagnolo e seppe dire solo \"Caca Bonita\"."}
{"id": "2078437", "revid": "23117", "url": "https://it.wikipedia.org/wiki?curid=2078437", "title": "Giochi del Mediterraneo 1997", "text": ""}
{"id": "2078440", "revid": "122315", "url": "https://it.wikipedia.org/wiki?curid=2078440", "title": "Soricidi", "text": ""}
{"id": "2078444", "revid": "188323", "url": "https://it.wikipedia.org/wiki?curid=2078444", "title": "KL KXE 50", "text": ""}
{"id": "2078445", "revid": "188323", "url": "https://it.wikipedia.org/wiki?curid=2078445", "title": "KL KXE 125", "text": ""}
{"id": "2078446", "revid": "188323", "url": "https://it.wikipedia.org/wiki?curid=2078446", "title": "KL KXE 250", "text": ""}
{"id": "2078448", "revid": "188323", "url": "https://it.wikipedia.org/wiki?curid=2078448", "title": "KL KXE 500", "text": ""}
{"id": "2078451", "revid": "188323", "url": "https://it.wikipedia.org/wiki?curid=2078451", "title": "Kawasaki KXE 50", "text": ""}
{"id": "2078453", "revid": "315341", "url": "https://it.wikipedia.org/wiki?curid=2078453", "title": "Congregazione degli Oblati di San Giuseppe", "text": ""}
{"id": "2078455", "revid": "188323", "url": "https://it.wikipedia.org/wiki?curid=2078455", "title": "Kawasaki KXE 125", "text": ""}
{"id": "2078456", "revid": "384895", "url": "https://it.wikipedia.org/wiki?curid=2078456", "title": "Cymbalaria muralis", "text": "Il ciombolino comune (nome scientifico Cymbalaria muralis, Gaertn., Mey. &amp; Scherb. 1753) \u00e8 una pianta rampicante, erbacea e perenne dai delicati fiori multicolore, appartenente alla famiglia delle Plantaginaceae.\nSistematica.\nLa famiglia delle Plantaginaceae \u00e8 relativamente numerosa con un centinaio di generi, mentre il genere della \"Cymbalaria\" comprende una decina di specie di cui almeno 8 sono presenti nella flora spontanea italiana.\nLa classificazione tassonomica della \"Cymbalaria muralis\" \u00e8 in via di definizione in quanto fino a poco tempo fa il suo genere apparteneva alla famiglia delle \"Scrophulariaceae\" (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle \"Plantaginaceae\"; anche i livelli superiori sono cambiati (vedi box tassonomico a destra).\nAnche il genere non \u00e8 sempre stato lo stesso: nelle classificazioni fino agli anni '60 (del secolo scorso) la \"Cymbalaria muralis\" apparteneva al genere \"Linaria\" sezione \"Cymbalaria\".\nVariabilit\u00e0.\nLa variabilit\u00e0 di questa pianta si manifesta soprattutto nella pelosit\u00e0 pi\u00f9 o meno accentuata sul fusto e sulle foglie. Nell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nNomi comuni.\nIn Italia la \"Cymbalaria muralis\" viene chiamata in diversi modi a seconda delle zone:\nEtimologia.\n\"Cymbalum\" (latino) o \"Kymbalon\" (greco) \u00e8 il nome di uno strumento musicale simile al tamburello, ma a superficie cava come le foglie del \u201cCiombolino comune\u201d : questa \u00e8 la probabile etimologia del nome del genere. L'epiteto specifico (\u201cmuralis\u201d) si riferisce chiaramente al suo tipico habitat.\nIn inglese questo fiore si chiama \"Kenilworth ivy\" ma anche \"Ivy-leaved Toadflax\"; in tedesco si chiama \"Gewohnliches Zymbelkraut\"; in francese si chiama \"Cymbalaire des murs\", ma anche \"Ruine de Rome\".\nMorfologia.\nIl portamento di queste piante \u00e8 strisciante, ma anche rampicante e pendulo. La forma biologica di questa specie \u00e8 emicriptofita scaposa (H scap), ossia piante perennanti con gemme situate alla base del terreno e con fusti poco fogliosi; ma anche camefita reptante (Ch rept), ossia piante con fusti bassi e portamento strisciante (in qualche testo viene indicato anche di tipo Terofita). Il ciclo biologico della pianta pu\u00f2 essere sia perenne che annuale.\nRadici.\nLe radici sono avventizie sui nodi del fusto (\u00e8 una pianta stolonifera).\nFusto.\nIl fusto \u00e8 legnoso alla base; mentre in alto \u00e8 arrossato, gracile, filiforme e ramificato. Il suo portamento \u00e8 prostrato \u2013 ascendente. La superficie \u00e8 glabra e pu\u00f2 raggiungere i 80\u00a0cm di sviluppo. I rami possono essere muniti di stoloni di ancoraggio (terminali dotati di ventose) ai muri o superfici pietrose, ma anche tronchi di alberi.\nFoglie.\nLa forma delle foglie \u00e8 cordata o reniforme, in tutti i casi sono palmato \u2013 lobate con 5 \u2013 9 lobi disuguali a forma triangolare, lievemente arrotondati e con punte mucronate. Le foglie lungo il fusto sono a disposizione alterna e sono picciolate. Il colore \u00e8 verde chiaro sulla pagina superiore (a volte possono essere screziate o variegate), e rossastre su quella inferiore; la superficie \u00e8 lucida, glabra e leggermente concava, \u00e8 inoltre palminervia, mentre la consistenza \u00e8 carnosa. Rispetto alla pianta la disposizione delle foglie sembra quasi un continuo mosaico, ossia con pochissime sovrapposizioni tra una foglia e l'altra; questa disposizione \u00e8 ottimizzata per catturare la maggior parte dei raggi del sole e del calore emanato dalla terra.\nDimensione delle foglie: larghezza 14 \u2013 40\u00a0mm; lunghezza 10 \u2013 30\u00a0mm; lunghezza del picciolo 2 \u2013 4\u00a0mm.\nInfiorescenza.\nL'infiorescenza (definita come un racemo apicale) \u00e8 formata da diversi fiori disposti all'ascella delle foglie. Sono presenti delle brattee fiorali, cigliate lunghe quanto il calice.\nFiori.\nI fiori sono ermafroditi, zigomorfi, tetraciclici (calice \u2013 corolla \u2013 androceo \u2013 gineceo). Il fiore \u00e8 soggetto al fototropismo, ossia prima dell'impollinazione (o fecondazione) si muove verso la luce; dopo si sposta al riparo verso le fessure del muro o delle rocce (vedi anche il paragrafo \u201cFrutti\u201d). Dimensione totale del fiore: 1\u00a0cm circa.\nFrutti.\nIl frutto consiste in una capsula (bacca nera) di forma globosa sporgente dal calice. I semi sono scuri di forma ovale - globosa con la superficie irregolarmente rugosa (a volte tubercolata) e percorsi da creste longitudinali; i semi sono provvisti di endosperma. I semi fuoriescono da tre valve sommitali (la capsula \u00e8 del tipo deiscente) uno alla volta per ottimizzare la perpetuazione dell'individuo. Alla maturazione dei frutti corrisponde anche un'ulteriore crescita (allungamento verso il basso) dei peduncoli fiorali facilitando cos\u00ec la dispersione dei semi nelle fessure dei muri o rocce. Dimensione dei semi: 0,5\u00a0\u2013 1\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nCucina.\nPossono essere utilizzate le foglie in insalata; hanno un gusto acre e pungente come il crescione. Ma si consiglia un uso limitato in quanto la pianta presenta una lieve tossicit\u00e0.\nIndustria.\nDai fiori si possono ricavare dei coloranti gialli a bassa permanenza."}
{"id": "2078457", "revid": "287204", "url": "https://it.wikipedia.org/wiki?curid=2078457", "title": "Maharajganj (Bihar)", "text": "Maharajganj \u00e8 una citt\u00e0 dell'India di 20.878 abitanti, situata nel distretto di Siwan, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 7' 0 N e 84\u00b0 28' 60 E e ha un'altitudine di 65 .\nSociet\u00e0.\nEvoluzione demografica.\nAl censimento del 2001 la popolazione di Maharajganj assommava a 20.878 persone, delle quali 10.529 maschi e 10.349 femmine. I bambini di et\u00e0 inferiore o uguale ai sei anni assommavano a 3.992, dei quali 2.101 maschi e 1.891 femmine. Infine, coloro che erano in grado di saper almeno leggere e scrivere erano 10.508, dei quali 6.385 maschi e 4.123 femmine."}
{"id": "2078458", "revid": "188323", "url": "https://it.wikipedia.org/wiki?curid=2078458", "title": "Kawasaki KXE 250", "text": ""}
{"id": "2078459", "revid": "188323", "url": "https://it.wikipedia.org/wiki?curid=2078459", "title": "Kawasaki KXE 500", "text": ""}
{"id": "2078466", "revid": "767487", "url": "https://it.wikipedia.org/wiki?curid=2078466", "title": "B\u00f6hme", "text": "B\u00f6hme \u00e8 un comune di 933 abitanti della Bassa Sassonia, in Germania.\nAppartiene al circondario dell'Heide ed \u00e8 parte della comunit\u00e0 amministrativa (\"Samtgemeinde\") di Rethem (Aller)."}
{"id": "2078467", "revid": "182291", "url": "https://it.wikipedia.org/wiki?curid=2078467", "title": "Guillem Sagrera", "text": "Biografia.\nOriginario delle Isole Baleari, fu uno dei pi\u00f9 importanti esponenti dell'architettura catalana del tardo-trecento, oper\u00f2 essenzialmente in Spagna, nella Catalogna, con precisione a Perpignano dove eresse la Cattedrale di Perpignano agli inizi del XV secolo in stile tardo-gotico, altra opera di gusto gotico \u00e8 la Cattedrale di Santa Maria di Palma di Maiorca a Palma di Maiorca, al 1426 risale la Llotja che rappresenta l'unica opera a carattere non religioso a Palma.\nDal 1446 opera in Italia presso la corte aragonese di Napoli dove realizza il suo maggiore capolavoro, il restauro di Castel Nuovo, egli ridisegna quasi totalmente la planimetria dell'edificio dotandolo di una pianta trapezoidale irregolare e trasforma le torri, che avevano pianta quadrata, in pianta circolare e rivestite in piperno, inoltre progetta nella fortezza napoletana alcuni loggiati lungo la facciata principale e lungo quella di destra, suo \u00e8 il progetto della sala dei Baroni nel Castel Nuovo.\nMuore nella capitale aragonese nel 1456."}
{"id": "2078469", "revid": "211373", "url": "https://it.wikipedia.org/wiki?curid=2078469", "title": "Madonna del Fuoco (Pescara)", "text": "Il santuario della Madonna del Fuoco \u00e8 una chiesa di Pescara.\nDescrizione.\nI due santuari.\nAnticamente e, fino al 1815, la Cappella di \"Santa Maria del Foco\", con annessa la residenza del curato e del vice curato era situata nel primissimo \"lembo\" territoriale di Abruzzo Citra, ovvero sulla sponda destra del fiume Pescara, a 120 \"tese\" dalla Fortezza Borbonica (verso monte) ed altrettante dal corso dell'acqua (fiume Pescara). \nNelle ripetute situazioni belligeranti che si sono verificate durante l'assedio alla Fortezza, la chiesa, causa la relativa vicinanza alla Piazzaforte, diventa un avamposto strategico per l'invasore di turno e quindi, continuo bersaglio da parte dei cannoneggiamenti tra Austriaci e Spagnoli. Tant'\u00e8 che, nel 1815, per privare gli assalitori di un potenziale riparo, viene completamente rasa al suolo dalle mine \u201camiche\u201d fatte esplodere dall'allora comandante della fortezza, generale Antonio Napolitani, per conto del re francese di Napoli, Gioacchino Murat. \nDopo oltre un ventennio di culto itinerante in sedi occasionali, i fedeli ricostruirono la chiesa della loro Protettrice nel centro del territorio di Villa del Fuoco, ossia ad un miglio e mezzo dalla fortezza ed a mezzo miglio dalla strada Consolare (Tiburtina Valeria) assecondando oltretutto quelli che erano i dettami delle autorit\u00e0 militari del tempo. \nQuesta nuova dimora \u00e8 localizzata al confine col comune di San Giovanni Teatino (frazione di Sambuceto), in un territorio d'annunziano per eccellenza, infatti la via dove tuttora \u00e8 ubicata la chiesa della Madonna del Fuoco (via Stradonetto) corrisponde all'antico \"stradonetto dei d'Annunzio\", ovvero un pezzo di tratturo che metteva in comunicazione i diversi poderi della famiglia D'Annunzio esistenti nella zona. (tra l'ex villa Reale e l'ex Consolare). \nLe peripezie della costruzione si protrassero per oltre quattro lustri, finch\u00e9 si giunse alla realizzazione di una chiesa di dimensioni ridotte (83\u00a0m\u00b2), ossia, 35 \u201cpalmi\u201d di lunghezza per 34 di larghezza, inaugurata poi, nel 1839 (ora sede di uffici parrocchiali). \nNegli anni a seguire, questa chiesa, costruita in mattoni visibili secondo i canoni dell'epoca, venne ampliata alla sua sinistra, con l'aggiunta di una superficie di 60 palmi per 34 palmi.\nNel 1883, il luogo sacro, venne arricchito di due altari laterali. \nIn quanto ad antichit\u00e0, questo \"tempio\" oggi rappresenta la terza chiesa di Pescara ed \u00e8 quella in cui attualmente viene custodita la venerata statua della Madonna del Fuoco. Il tipo di costruzione si configura come una delle rare testimonianze storico-architettoniche dell'Ottocento pescarese a mattoni \u201cin mostra\u201d, con la valenza che, nel suo interrato, sono riposte sepolture di alcuni notabili del tempo di questa citt\u00e0. \nNel 1934 la chiesa assurge a Parrocchia e nel 1951 si dota di un campanile. \nIntanto, con l'avvento dell'urbanizzazione, l'incremento demografico della Parrocchia consiglia una nuova chiesa, pi\u00f9 capiente e pi\u00f9 funzionale. Nel 1963, il Cardinale Wyszynsky, primate di Polonia, posa la prima pietra, ma l'opera giunger\u00e0 a compimento il 7 settembre del 1996. Il nuovo luogo di culto \u00e8 di concezione post-conciliare, a forma ellittica, e rappresenta oggi la chiesa ufficiale dove si svolgono la quasi totalit\u00e0 delle funzioni religiose."}
{"id": "2078470", "revid": "287204", "url": "https://it.wikipedia.org/wiki?curid=2078470", "title": "Mahnar Bazar", "text": "Mahnar Bazar \u00e8 una suddivisione dell'India, classificata come \"municipality\", di 37.354 abitanti, situata nel distretto di Vaishali, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 36' 14 N e 85\u00b0 29' 32 E.\nSociet\u00e0.\nEvoluzione demografica.\nAl censimento del 2001 la popolazione di Mahnar Bazar assommava a 37.354 persone, delle quali 19.381 maschi e 17.973 femmine. I bambini di et\u00e0 inferiore o uguale ai sei anni assommavano a 7.392, dei quali 3.753 maschi e 3.639 femmine. Infine, coloro che erano in grado di saper almeno leggere e scrivere erano 15.916, dei quali 9.983 maschi e 5.933 femmine."}
{"id": "2078472", "revid": "287204", "url": "https://it.wikipedia.org/wiki?curid=2078472", "title": "Penisola di Giens", "text": "La penisola di Giens (in francese presqu'\u00eele de Giens, in occitano provenzale la lenga de Gienh secondo la norma classica o la lengo d'Engien secondo la norma mistraliana) \u00e8 una penisola sita nel comune di Hy\u00e8res, dipartimento del Var.\nL'abitato che le dona il nome \u00e8 Giens (Engien sulla cartellonistica locale), sede di un marchesato. \u00c8 ancora presente un vecchio castello.\nGiens potrebbe derivare dall'indoeuropeo \"gen\", \"golfo\" o \"mascella\", o dall'arabo \"dja\u00efn\", passando dal provenzale \"gen\" che significa \"gentile\". Gli abitanti son detti \"Arbanais\", Arbanesi, dunque senza apparente legame etimologico. Tale parola deriva dalla radice mediterranea \"alp-\", che significa \"pietra\": quindi, probabilmente, \"abitanti del promontorio\" o \"dello scoglio\", laddove tutt'attorno eran mare e acquitrini.\nRinomata zona turistica, \u00e8 famosa zona di villeggiatura, di sport come il windsurf e il kitesurf, ed \u00e8 anche conosciuta dagli appassionati di subacquea non solo per interessi naturalistici, ma anche per la possibilit\u00e0 di osservare relitti come i mercantili \"Le donator\", \"Le Grec\", \"Le Vapeur\" o il piroscafo \"Le Michel C\".\n\u00c8 stata classificata \"Zona di protezione del patrimonio architettonico urbanistico e paesaggistico\" nel 29 dicembre 2005, da parte del Consiglio di Stato.\nGeografia.\nSituata al 43\u00b0N, divide la costa settentrionale del bacino occidentale del mar Mediterraneo nel ramo franco-iberico a ovest e franco-italiano a est. Ha forma di fungo capovolto, il cui gambo si allunga verso Sud per 5\u00a0km, mentre la testa presenta diametro EO di 6\u00a0km e NS di 1,5. Non \u00e8 quindi riparata dal maestrale, tipico vento del Mediterraneo.\nIl promontorio, un tempo isola, \u00e8 collegato al continente mediante due tomboli, due strisce di terra sottili: per tal motivo geograficamente si configura come isola tidale.\nIl tombolo est, pi\u00f9 largo (400 m), prosegue fino a l'Ayguade e alle Vecchie Saline. Sono presenti centri abitati, di cui La Capte (precedentemente \"l'Acapte\") \u00e8 il pi\u00f9 importante; mentre sul suo estremo continentale, a sud dell'aeroporto di Tolone-Hy\u00e8res, si trova il porto d'Hy\u00e8res. Son presenti inoltre le frazioni di la Bergerie, e le Pousset. Dal lato floro-faunistico, questo litorale \u00e8 abbastanza degradato.\nAl capo settentrionale del tombolo ovest, invece, vi \u00e8 l'abitato de l'Almanarre, dal nome della fonte \"Alma Narra\" che ivi si trovava, come citato in un atto del 1062. Lo stesso tombolo, per\u00f2, viene, per estensione, chiamato \"l'Almanarre\". Tale lingua di terra, lunga 4\u00a0km e largo pochi metri, pu\u00f2 essere oggetto di inondazioni, in caso di alta marea, ma, soprattutto, \u00e8 soggetta a forti venti, cosa che la rende rinomata meta turistica soprattutto per sportivi che praticano discipline come il windsurf e il kitesurf.\nTra i due tomboli sono presenti della paludi (950 ha), divise in \"Salins des Pesquiers\", a nord, e \"\u00c9tangs de Pesquiers\", a sud, che ospitano numerosi punti di osservazione per birdwatching, data l'assortita fauna ornitologica (pi\u00f9 di 270 specie). Questo fa della \"presqu'\u00eele\" un'importante riserva naturale, che \u00e8 stata infatti associata al Parco nazionale di Port-Cros, che comprende le Isole di Hy\u00e8res e la zona continentale delle \"Vieux Salins\", vicino all'omonimo quartiere hy\u00e8rois \"Les Salins\", da non confondere, quindi, con le paludi saline di Giens.\nQueste due regioni salmastre erano in epoca antica collegate. I romani sfruttarono di sicuro le \"Vieux Salins\". Il gruppo pi\u00f9 meridionale viene usato dal 1850 e mantenuto attivo con pompaggio di acqua marina. La vecchia \"Compagnie des Salins du Midi\" azienda di sfruttamento industriale delle saline, ha lasciato il posto al Dipartimento di Conservazione del Litorale, che opera di concerto col Parco Nazionale di Port-Cros. Queste zone umide sono infatti fondamentali per gli uccelli migratori e, quindi, essenziale ne \u00e8 il mantenimento della biodiversit\u00e0.\nIl promontorio di Giens, ricoperto da una fitta foresta litoranea, definito da numerose falesie, costituite da mica scistosa, presente anche sulle isole limitrofe, alle quali dona particolari riflessi luminosi che spiegano il noto nome di \"isole d'oro\".\nSulle sue rive si dispongono, a Nord, in senso EO, la spiaggia di Robinson, la Madrague e la punta detta \"dei Cavalieri\", a Sud, in senso OE, la punta Escampobario, il porto di Niel, davanti al quale si presenta l'isola di Ribaud, La Tour Fondue, da dove partono i traghetti per Porquerolles, e Capo L'Est\u00e9rel.\nDiversi sono gli isolotti al promontorio associati: a Est le Grand Ribaud, le Ribaudin, le Port Auguier e le Petit Port Auguier; a Ovest l'isola Redouno, l'isola Longue, la Ratonni\u00e8re e la Fourmigue.\nIl paese di Giens si trova a 60 m s.l.m., mentre il punto pi\u00f9 alto, a 116 m, \u00e8 la punta Escampobariou.\nGeologia.\nIl complesso \u00e8 il risultato della somma di due momenti orogenetici: quello ercinico (320-300 milioni di anni fa) e quello alpino (70-30 Ma).\nHy\u00e8res si situa al limite tra Provenza cristallina e Provenza calcarea. La prima \u00e8 costituita dal massiccio dei Maures, i cui sedimenti, formati tra 500 e 350 Ma e metamorfizzati e deformati dall'orogenesi ercinica, si approfondano sotto il comune di Hy\u00e8res all'altezza di \"le Fenouillet\" e dei Maurettes (colline a Nord della citt\u00e0) per riapparire all'altezza del Massiccio Centrale. Giens e le isole d'oro fanno parte del Maures, da cui si sono separate a causa dell'innalzamento del livello del mare durante le ultime glaciazioni.\nDa Hy\u00e8res inizia, verso ovest, la Provenza calcarea e argillosa, proveniente dall'erosione delle catene erciniche, tra i 290 e i 210 Ma. Durante Giurassico e Cretacico il mare occupa la depressione descritta e, verso i 70 Ma, comincia la deformazione alpina, di cui una manifestazione \u00e8 il Monte degli uccelli tra l'Almanarre e Carqueiranne. I fondali marini intorno a Giens scendono a -2.500 m.\nI tombolo si formano durante il quaternario, grazie ai depositi portati dal mare e dai venti, che tipicamente sferzano da est, su un fondale di per s\u00e9 relativamente basso.\nClima.\nLa penisola ha due regioni climatiche: est e ovest. La regione ovest \u00e8 tipicamente marsigliese, con il maestrale che diminuisce l'umidit\u00e0, mentre quella est \u00e8 tipicamente nizzarda, pi\u00f9 umida.\nLa piovosit\u00e0 annuale \u00e8 di 750\u00a0mm. Diminuisce di 100\u00a0mm da Hy\u00e8res a La Capte e altri 100 a Porquerolles. Giens ha pi\u00f9 3000 ore di insolazione l'anno, ponendosi al primo posto tra le zone pi\u00f9 luminose della Provenza.\nStoria.\nLa penisola di Giens fu un tempo isola, forse fino a tempi relativamente recenti, quanto meno storici.\nLa citt\u00e0 greca d'Olbia fu fondata tra l'Almanarre e Carqueiranne, vicino all\"'oppidum\" ligure di Costebelle. I romani stabilirono l\u00ec vicino un loro porto, chiamato Pomponiana, del quale ancora non si \u00e8 individuato un sito certo. L'ipotesi pi\u00f9 frequente \u00e8 che si trovi nel comprensorio archeologico della piana di Giens; un tale abb\u00e9 Mar\u00e8s la individua a La Tour Fondue; un altro autore invece situa l'insediamento in territorio d'Hy\u00e8res.Poich\u00e9 Plinio il vecchio, nella sua \"Naturalis historia\", dice che nell'isola \"Mese\" vi \u00e8 Pomponiana, e poich\u00e9 l'ipotesi pi\u00f9 sicura \u00e8 che con Mese si volesse indicare Giens, e non Port-Cros, la tesi dell'abb\u00e9 Mar\u00e8s pu\u00f2 non risultare peregrina.\n\u00c8 stato scoperto un battello romano di pi\u00f9 di 2000 anni, che imbarcava circa 6000 anfore, ora esposto nel museo di Hy\u00e8res.\nInnumerevoli furono le incursioni moresche durante il medioevo e non solo: nel 1514, per esempio, dei pescatori \"hy\u00e8rois\" vengono attaccati, vicino Giens, da dei pirati genovesi del brigantino \"Corseto\".\nRaymond Ortolan, medico di re Carlo II \u00e8 il primo possidente ufficiale di Giens, nel 1284.\nRenato d'Angi\u00f2, divenuto conte di Provenza, assicura a una compagnia italiana nel 1468 lo sfruttamento del corallo provenzale, abbondante nei dintorni di Hy\u00e8res e isole. Nel 1474 concede invece la \"presqu'\u00eele\" a Giovanni e Raimondo di Glandevez.\nL'atlante nautico di Luigi XII indica come isole di Hy\u00e8res \"Geno\" (penisola di Giens), \"Porquerame\", Port-Creux e l'isola dei \"bon hommes\", \"sant'uomini\" (Levante).\nNel 1530 Luisa di Glandevez sposa Bonifacio di Pontev\u00e8s portandogli in dote la penisola. Nel 1608, dopo la presa di Hy\u00e8res da parte del duca Carlo I di Guisa, il re Enrico IV consiglia agli \"hy\u00e8rois\" di ricostruire il paese di Giens, ma, alla morte del re, i lavori si fermarono.\nNel 1691 Antoine Fran\u00e7ois di Pontev\u00e8s ottiene dal re, Luigi XIV, il passaggio della Signoria a Marchesato, col titolo di \"Pontev\u00e8s-Giens\".\nNel XIX secolo inizia lo sfruttamento delle saline di Giens, le \"Salins des Pesquiers\" (parte settentrionale della \"zona umida\" tra i tombolo). Ricerche effettuate presse l'archivio dipartimentale di Draguignan permettono di anticipare tale industria di almeno 50 anni. Una petizione del 28 settembre 1817 del marchese di Pont\u00e9v\u00e8s-Giens al Prefetto, infatti, reca una mappa redatta dall'Ufficio urbanistico di Tolone che disegna \"l'Acapte\" (oggi La Capte) e \"le Gras\", il canale, visibile ancora oggi, che unisce l'intertombolo al mare. A sud di questo son visibili delle saline, oggetto della petizione del marchese, mentre a nord vi sono i \"bordigue\", stagni per l'allevamento ittico (simile alle \"madrague\" di Giens, ma meno profondi).\nL'oggetto della petizione \u00e8 l'inadeguata produttivit\u00e0 delle saline stesse, perch\u00e9, dice il marchese, sono state progettate troppo al di sopra del livello del mare. Sembra che questo timido inizio dell'industria salina a Giens sia terminato qui. Al che il marchese tenta di sfruttare le bordighe, ed \u00e8 tal fine che cerca l'intervento del prefetto, per riempire le saline e farne delle bordighe, perch\u00e9, sostiene, le acque salmastre che nelle saline stagnano son foriere di malattie per gli abitanti. La sua richiesta \u00e8 rifiutata.\nIl titolo di marchese si succede fino al 1848, quando Fran\u00e7ois Elz\u00e9ar di Pontev\u00e8s-Giens muore senza eredi. Le terre di Giens furono per la gran parte acquistate dal banchiere Le Goff. Un altro acquirente importante fu Herman Sabran, che fond\u00f2 nel 1892 l'ancora attivo ospedale Ren\u00e9e Sabran, che diede un ulteriore impulso all'economia del paese.\nNel 1927 Joseph Conrad ambienta il suo \"The Rover\" sulla \"presqu'\u00eele\".\nNel 29 dicembre 2005, la penisola \u00e8 stata classificata, dal Consiglio di Stato, \"Zona di protezione del patrimonio architettonico urbanistico e paesaggistico\" , dieci anni dopo l'avvio della procedura da parte dell'allora Ministro dell'ambiente Michel Barnier, nel 1995, dopo un periodo di agitazioni degli oppositori durante l'estate 2000 e un'ulteriore fase di arresto nel 2004."}
{"id": "2078475", "revid": "1522738", "url": "https://it.wikipedia.org/wiki?curid=2078475", "title": "Lazzaro di Costantinopoli", "text": "Biografia.\nNato in Armenia verso la fine dell'VIII secolo, giunse a Costantinopoli molto giovane e decise di farsi monaco. Apprese l'arte della pittura che utilizz\u00f2 per la creazione di icone sacre, ma per questo motivo incorse nella condanna dell'imperatore Teofilo, strenuo difensore dell'iconoclastia. Arrestato e costretto a presentarsi al cospetto dell'imperatore, non cedette alle sue imposizioni e per questo venne torturato e, creduto morto, fu gettato in una cloaca. Liberato una prima volta, torn\u00f2 a dipingere icone sacre e per questo motivo venne nuovamente arrestato e per ordine dello stesso imperatore gli vennero imposte sui palmi delle mani delle sbarre arroventate che ustionarono le carni fino all'osso. Soccorso dall'imperatrice Teodora, venne fatto ricoverare e nascondere nel monastero di San Giovanni Battista del Phoberon, lungo il versante asiatico del Bosforo. Qui, miracolosamente, le mani del monaco pittore guarirono ed egli dipinse come ex voto l'immagine del Santo Precursore, che divenne nota come immagine miracolosa.\nDopo la morte di Teofilo (829) venne definitivamente riabilitato da Teodora reggente dell'Impero (e in seguito venerata come santa per aver messo fine all'iconoclastia dopo la morte del marito) e dipinse un'enorme figura di Ges\u00f9 Cristo su una delle porte del Palazzo Imperiale.\nIl nuovo \"basileus\", Michele III, giovanissimo figlio di Teodora, nell'856 lo invi\u00f2 come emissario a Roma per omaggiare con doni il nuovo papa Benedetto III e per discutere la possibilit\u00e0 di riavvicinamento fra le due chiese cristiane, divise in seguito alla lotta iconoclasta.\nPotrebbe essere morto nel viaggio di ritorno di quella missione, oppure (secondo altre tradizioni) avrebbe compiuto un secondo viaggio verso Roma nell'867 e sarebbe morto durante il viaggio di andata nei pressi del monastero di Evandro, presso Galata, dove fu sepolto.\nCulto.\nViene commemorato il 17 novembre.\nDal Martirologio Romano: \"A Costantinopoli, san Lazzaro, monaco, che, nato in Armenia, fu insigne pittore di sacre icone; essendosi rifiutato di distruggere le sue opere, per ordine dell'imperatore iconoclasta Teofilo fu sottoposto ad atroci torture e, ricomposta poi la controversia sul retto culto delle imagini, fu mandato a Roma dall'imperatore Michele III per consolidare la concordia e l'unit\u00e0 di tutta la Chiesa\"."}
{"id": "2078477", "revid": "76963", "url": "https://it.wikipedia.org/wiki?curid=2078477", "title": "Friedrich Hultsch", "text": "Biografia.\nDopo aver compiuto dal 1851 al 1855 gli studi a Lipsia, ha insegnato in diverse scuole tedesche a Lipsia, Zwickau e Dresda.\nAutore di numerosi saggi, in particolare sulla metrologia, disciplina per la quale ha illustrato le origini e l'evoluzione del sistema metrico in epoca antica. In questo ambito rientra, ad esempio, la sua opera pi\u00f9 nota, la \"Griechische und r\u00f6mische metrologie\", pubblicata a Berlino nel 1882, in cui ha identificato lo standard dello scrupolo in 11,38 grammi usato nelle prime monete d'argento, peraltro variamente criticato, e - in linea con l'opinione di Theodor Mommsen sulle origini babilonesi - datando le stesse al V secolo a.C.\nNello stesso indirizzo storico-scientifico si innestano i due volumi teubneriani delle \"Metrologicorum scriptorum reliquiae\", editi tra il 1864 e il 1866.\n\u00c8 ricordato anche per un'importante edizione critica delle \"Storie\" di Polibio."}
{"id": "2078479", "revid": "599013", "url": "https://it.wikipedia.org/wiki?curid=2078479", "title": "Giacobbe Fragomeni", "text": "Carriera.\nCarriera da dilettante.\nOriginario di Caulonia in Calabria, \u00e8 nato e cresciuto nel quartiere Stadera, nella periferia milanese. Ha iniziato la propria carriera pugilistica alla Palestra Doria di via Mascagni sotto la guida di Ottavio Tazzi, detto \"Il nonno\", uno dei pi\u00f9 importanti allenatori di boxe italiani di sempre. Grazie a lui ha cominciato a saltare la corda a 20 anni, a 21 \u00e8 salito per la prima volta sul ring ed a 23 aveva gi\u00e0 disputato una cinquantina di incontri da dilettante.\nNel gennaio 1993 ha indossato la prima maglia azzurra. Tra le sue vittorie spiccano la medaglia di bronzo ai campionati mondiali di pugilato dilettanti del 1997 a Budapest e la medaglia d'oro ai campionati europei di pugilato dilettanti del 1998 a Minsk. Nel 2000 ha partecipato ai Giochi della XXVII Olimpiade a Sydney.\nCarriera da professionista.\nIl 1\u00ba gennaio 2001 \u00e8 diventato pugile professionista. Ad agosto dello stesso anno si \u00e9 infortunato al bicipite brachiale ed \u00e8 stato costretto ad uno stop di quasi un anno.\nDopo aver vinto il titolo del Mediterraneo ed il titolo internazionale nella sigla WBC, l'11 novembre 2007, sotto la guida tecnica di Patrizio Oliva, ha ottenuto la possibilit\u00e0 di sfidare il pugile britannico David Haye per la conquista del titolo europeo dei pesi massimi leggeri EBU, ma \u00e8 stato sconfitto alla nona ripresa, in un incontro che fino a quel momento aveva sostanzialmente dominato.\nDopo aver vinto e difeso il titolo dell'Unione Europea, il 24 ottobre 2008 al Palalido di Milano ha conquistato per la prima volta il titolo di campione del mondo WBC nella categoria dei pesi massimi leggeri, battendo ai punti il pugile ceco Rudolf Kraj. A dicembre dello stesso anno ha ricevuto, dall'allora sindaco di Milano Letizia Moratti, l'Ambrogino d'oro per la sua testimonianza di vita. Oltre ai meriti sportivi, infatti, al campione italiano \u00e8 stato anche riconosciuto l'impegno profuso nel far costruire una palestra alla Stadera, il quartiere dove \u00e8 cresciuto. Il 16 maggio 2009 ha ottenuto al Gran Teatro di Roma la prima difesa del titolo, pareggiando ai punti l'incontro con il pugile polacco Krzysztof Wlodarczyk e portando il suo record personale a 26-1-1 con 10 k.o..\nIl 22 novembre 2009 \u00e8 stato battuto ai punti dal pugile ungherese Zsolt Erdei a Kiel, perdendo il titolo.\nIl 12 marzo 2012, per la cintura mondiale \"silver\" versione WBC dei massimi leggeri, ha affrontato l'italiano Silvio Branco ed al termine delle dodici riprese l'incontro \u00e8 stato giudicato con risultato di parit\u00e0. Alla vigilia della ripetizione dell'incontro Branco, provocatoriamente, ha acquistato la cintura dei pesi massimi leggeri versione WBC - pratica peraltro regolare e possibile rivolgendosi direttamente alla WBC - ed ha pubblicato sul proprio profilo Facebook le foto con indosso la cintura di Fragomeni. Il 15 dicembre 2012, a Riva del Garda, i due si sono giocati la possibilit\u00e0 di disputare il Mondiale. L'incontro \u00e8 stato il primo nella storia della boxe al termine del quale non \u00e8 stato letto il verdetto per ragioni di ordine pubblico. Il 17 dicembre 2012 Fragomeni \u00e8 stato annunciato come vincitore dalla World Boxing Council, senza indicazione dei punteggi. Il team Branco ha presentato ricorso.\nIl 7 dicembre 2013, in qualit\u00e0 di sfidante ufficiale, Fragomeni ha affrontato il campione del Mondo Krzysztof Wlodarczyk. Il combattimento si \u00e8 svolto all'UIC di Pavillon, nella citt\u00e0 di Chicago. Il pugile milanese \u00e8 stato accompagnato da Maurizio Zennoni e dal suo procuratore Salvatore Cherchi. Nel corso della quarta ripresa Fragomeni \u00e8 stato messo al tappeto da un sinistro di Wlodarczyk. Al termine della sesta ripresa il personale medico \u00e8 stato inviato all'angolo italiano per esprimersi sulla gravit\u00e0 di una ferita sullo zigomo sinistro di Fragomeni, ed il pugile italiano ha dichiarato l'abbandono.\nIl 24 ottobre 2014 \u00e8 tornato sul ring, provando a sfilare la cintura europea al campione russo Rakhim Chakhkiev, ma \u00e8 stato messo ko nel corso della 4\u00aa ripresa. \nDopo una pausa dovuta anche alla partecipazione all'Isola dei Famosi, \u00e8 tornato ufficialmente sul ring il 14 gennaio 2017, in occasione della manifestazione \"The Night of Kick and Punch 6\", andata in scena al Teatro della Luna. Ha impiegato solo tre riprese per sbarazzarsi di \"Psyco\" Tamas Polster.\nA dicembre dello stesso anno, all'et\u00e0 di 47 anni, ha appeso definitivamente i guantoni al chiodo.\nVita privata.\nLa sua vita familiare \u00e8 stata segnata dai continui litigi tra i suoi genitori, con il padre da lui descritto come violento. Ha pi\u00f9 volte ammesso di aver ritrovato una figura paterna nel suo allenatore Ottavio Tazzi, detto \"Nonno\".\nPoco pi\u00f9 che adolescente, ha dovuto fronteggiare la tragica scomparsa della sorella Letizia, morta di overdose, e successivamente una grave dipendenza da alcol e droghe, ammettendo di averne provate molte, di essere stato ad un passo dal tentare il suicidio e di aver trovato nel pugilato un elemento determinante per cominciare a condurre una vita serena, permettendogli di sublimare rabbia, ansie e paure sul ring.\nL'incontro con la disciplina della boxe \u00e8 stato casuale: quando si \u00e8 presentato nella palestra di Tazzi il suo unico intento era perdere peso e ritrovare una forma fisica ottimale, in quanto il notevole sovrappeso gli creava disagi sul lavoro e nella vita privata.\nNel 2009 il pubblicista Valerio Esposti ha scritto per lui \"C'era una volta il buio: La dura lotta di Giacobbe Fragomeni\", che il 22 aprile \u00e8 stato presentato all'istituto Agostino Bassi di Lodi. Il 21 novembre 2013, sempre su iniziativa di Esposti, la Limina Edizioni pubblica \"Fino all'ultimo Round\", la prima autobiografia di Giacobbe Fragomeni: il libro \u00e8 stato finalista del Premio \"Bancarella Sport\" 2014. \nDal 2015 \"Fino all'ultimo Round\" \u00e8 in edizione tascabile (TEA).\nDal 2010 vive a Mulazzano Ponte, nel piccolo comune parmense di Lesignano de' Bagni, dove si \u00e8 trasferito per dedicarsi con maggior dedizione all'attivit\u00e0 sportiva, lontano dalle distrazioni della metropoli lombarda, sotto la guida del maestro Maurizio Zennoni.\nNel 2016 Fragomeni ha partecipato all'undicesima edizione del noto reality show \"L'isola dei famosi\", condotta da Alessia Marcuzzi, della quale alla fine \u00e8 stato proclamato vincitore, ottenendo il 65% dei voti dei telespettatori.\nFragomeni ha avuto una figlia nel 2005 dalla compagna Morena Fraschini, che ha chiamato Letizia in ricordo di sua sorella. Attualmente \u00e8 sposato con Sara Rossetti, con cui convive dal 2013 e dalla quale ha avuto il figlio Giacobbe Junior. Appassionato di tatuaggi e grande tifoso del , \u00e8 amico di Gennaro Gattuso e di molti altri ex giocatori e dirigenti della squadra di calcio rossonera. Segue anche la squadra di hockey milanese, la Hockey Milano Rossoblu.\n\u00c8 inoltre zio del pugile Antonio Moscatiello."}
{"id": "2078489", "revid": "287204", "url": "https://it.wikipedia.org/wiki?curid=2078489", "title": "Mairwa", "text": "Mairwa \u00e8 una citt\u00e0 dell'India di 18.696 abitanti, situata nel distretto di Siwan, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 13' 60 N e 84\u00b0 9' 0 E e ha un'altitudine di 64 .\nSociet\u00e0.\nEvoluzione demografica.\nAl censimento del 2001 la popolazione di Mairwa assommava a 18.696 persone, delle quali 9.834 maschi e 8.862 femmine. I bambini di et\u00e0 inferiore o uguale ai sei anni assommavano a 3.165, dei quali 1.621 maschi e 1.544 femmine. Infine, coloro che erano in grado di saper almeno leggere e scrivere erano 10.068, dei quali 6.319 maschi e 3.749 femmine."}
{"id": "2078492", "revid": "113757", "url": "https://it.wikipedia.org/wiki?curid=2078492", "title": "Regno Anglo Corso", "text": ""}
{"id": "2078495", "revid": "113757", "url": "https://it.wikipedia.org/wiki?curid=2078495", "title": "Regno Anglo-Corso", "text": ""}
{"id": "2078499", "revid": "184925", "url": "https://it.wikipedia.org/wiki?curid=2078499", "title": "Er Danno", "text": ""}
{"id": "2078502", "revid": "2091899", "url": "https://it.wikipedia.org/wiki?curid=2078502", "title": "Stargate TCG", "text": "Stargate TCG \u00e8 un gioco di carte collezionabili basato sulla serie televisiva \"Stargate SG-1\". \u00c8 realizzato sia per giocare online sia in formato cartaceo, ed \u00e8 stato commercializzato in aprile 2007.\nIl primo set di carte \u00e8 basato sulla serie \"SG1\", successivamente sono state distribuite altre carte per ampliare questo set e introdurre carte basate su \"Stargate Atlantis\"."}
{"id": "2078504", "revid": "198277", "url": "https://it.wikipedia.org/wiki?curid=2078504", "title": "Core business", "text": "Il core business di un'azienda \u00e8 la principale attivit\u00e0 aziendale di tipo operativo che ne determina il compito fondamentale preposto ai fini di creare un fatturato ed un conseguente guadagno.\nEtimologia.\nLa locuzione \"core business\", derivata dalla lingua inglese, \u00e8 composta dai termini \u00ab\"core\"\u00bb che significa \u00abnucleo\u00bb, e da \u00ab\"business\"\u00bb che significa \u00abaffare, attivit\u00e0 economica\u00bb, e pertanto in lingua italiana pu\u00f2 essere tradotto come \u00abattivit\u00e0 di affari principale\u00bb.\nDescrizione.\nIn economia aziendale, il \"core business\" fa riferimento ad aziende che abbiano una variet\u00e0 di forme produttive o di societ\u00e0 \u2014 ottenute specialmente per acquisizione \u2014 l'attivit\u00e0 principale che queste aziende svolgono e sulla quale si indirizzano i loro maggiori investimenti. Per \"core business\" si intende perci\u00f2 l'attivit\u00e0 principale svolta da un'azienda allo scopo di produrre utili.\nSolitamente il \"core business\" \u00e8 supportato da altre attivit\u00e0 aziendali che determinano l'organizzazione, la pianificazione, la strategia, gli strumenti con cui la stessa azienda si impegna nel proprio compito fondamentale.\nEsso costituisce la fonte principale dell'attivit\u00e0 di un'azienda, ovvero la normale fonte di guadagno relativa all'attivit\u00e0 svolta, in base a una previsione di fatturato. Si tratta della strategia pi\u00f9 importante affinch\u00e9 una compagnia possa garantirsi una posizione solida grazie a un'attivit\u00e0 continuativa e sicura. Molte le azioni aziendali che garantiscono il \"core business\": la previsione, la gestione, i mezzi e la comunicazione sono alla base di quello che sar\u00e0 l'intento aziendale per ottenere i migliori risultati economici.\nEsempi.\nUn'azienda che ha consolidato il proprio successo commerciale per una determinata attivit\u00e0 o produzione, pu\u00f2 decidere di moltiplicare le proprie attivit\u00e0 attraverso la diversificazione allo scopo di incrementare il profitto, pur mantenendo comunque l'attivit\u00e0 originaria come quella principale.\nEsempio pratico di \"core business\" \u00e8 quello della multinazionale Amazon. Attivit\u00e0 iniziale \u00e8 quella dell'acquisto e vendita di prodotti \"online\", che \u00e8 rimasta quella principale anche dopo aver diversificato con la vendita da parte di terzi nel suo spazio, con la produzione e vendita di prodotti con il proprio marchio, e con quella dei servizi a pagamento."}
{"id": "2078505", "revid": "287204", "url": "https://it.wikipedia.org/wiki?curid=2078505", "title": "Makhdumpur", "text": "Makhdumpur \u00e8 una citt\u00e0 dell'India di 30.170 abitanti, situata nel distretto di Jehanabad, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a .\nSociet\u00e0.\nEvoluzione demografica.\nAl censimento del 2001 la popolazione di Makhdumpur assommava a 30.170 persone, delle quali 15.749 maschi e 14.421 femmine. I bambini di et\u00e0 inferiore o uguale ai sei anni assommavano a 5.063, dei quali 2.648 maschi e 2.415 femmine. Infine, coloro che erano in grado di saper almeno leggere e scrivere erano 13.437, dei quali 8.441 maschi e 4.996 femmine."}
{"id": "2078506", "revid": "7336", "url": "https://it.wikipedia.org/wiki?curid=2078506", "title": "Via di arrampicata", "text": ""}
{"id": "2078511", "revid": "941725", "url": "https://it.wikipedia.org/wiki?curid=2078511", "title": "Il Codice", "text": "Il Codice \u00e8 un romanzo di Douglas Preston.\nTrama.\nLa storia comincia con un criptico messaggio che l'eccentrico miliardario e cacciatore di tesori, Mawell Broadbent, ha lasciato ai propri figli tramite una videocassetta. Se vogliono diventare gli eredi di tutte le ricchezze trovate dal padre in decenni di ricerche e profanazioni, devono scoprire dove si \u00e8 nascosto con tutti i suoi tesori. In principio i figli pensano ad uno scherzo ideato dal padre, ma poi intuiscono la verit\u00e0 e capiscono che \u00e8 da qualche parte in Centro America, parte cos\u00ec una spietata caccia al tesoro tra Philip, Vernon e Tom che, essendo molto diversi tra loro cercheranno ognuno col proprio metodo di ritrovare il padre e il conseguente prezioso bottino.\nLa fonte della trama sembra essere la vicenda connessa con il Tesoro di Fenn, in cui un ricco gallerista americano realmente nascose un cofanetto di preziosi per scatenare pubblicamente attraverso un'opera letteraria una caccia al tesoro .\nPersonaggi principali.\nMaxwell Broadbent: miliardario, cacciatore di tesori e profanatore di tombe \nPhilip, Vernon, Tom Broadbent: eredi di Maxwell Broadbent\nSally: farmacologa, compagna di Tom in quest' avventura"}
{"id": "2078522", "revid": "287204", "url": "https://it.wikipedia.org/wiki?curid=2078522", "title": "M\u00fcnster (disambigua)", "text": ""}
{"id": "2078532", "revid": "484362", "url": "https://it.wikipedia.org/wiki?curid=2078532", "title": "Regionalizzazione", "text": "La regionalizzazione \u00e8 un metodo analitico finalizzato alla suddivisione dello spazio geografico in regioni.\nSul piano dell'analisi, il risultato di tale processo \u00e8 l'individuazione delle unit\u00e0 territoriali minori all'interno dell'area su cui si opera la suddivisione.\nCome criterio generale, la delimitazione delle singole regioni avviene in base alla individuazione di caratteri comuni. Questi possono essere caratteri fisici (concernenti orografia, idrografia), caratteri culturali (adozione di specifici tratti culturali o idiomi), caratteri socio-economici (produzione agricola o industriale, reddito), o una combinazione di questi."}
{"id": "2078540", "revid": "15756", "url": "https://it.wikipedia.org/wiki?curid=2078540", "title": "Association for Better Living and Education", "text": "LAssociation for Better Living and Education (ABLE) \u00e8 una organizzazione no-profit con sede a Los Angeles in California legata a Scientology. Come suo scopo dichiara \"creare un futuro migliore per i bambini e le comunit\u00e0\". Essa promuove tale scopo utilizzando la diffusione degli insegnamenti e gli scritti di Ron Hubbard ed \u00e8 stata classificata come organizzazione collegata a Scientology. Fondata nel 1988, il quartier generale si trova al 7065 Hollywood Boulevard\nProgramma.\nABLE agisce come sorta di ombrello per quattro differenti organizzazioni:\nCritiche.\nNonostante vari organizzazioni di Scientology siano registrate come enti legalmente separati, i critici rilevano che tali organizzazioni sono sempre controllate dalla chiesa di Scientology. Il sito web Studytech.org (sito di Dave Touretzky) afferma che \"\"Applied Scholastics \u00e8 un'organizzazione legalmente a s\u00e9 stante. In ogni caso ha cos\u00ec tanti legami con la chiesa di Scientology\" [...] \"che non pu\u00f2 considerarsi altro che una sussidiaria di Scientology\"\".\nNanette Asimov, reporter del \"San Francisco Chronicle\", in un articolo critico su ABLE e i Narconon, scriveva che il programma antidroga dei Narconon, che includeva alcune teorie mediche che gli esperti descrivono come irresponsabili e pseudoscientifiche, insegna teorie e concetti propri della chiesa di Scientology, cosicch\u00e9 il risultato \u00e8 l'introduzione degli studenti al credo scientologico.\nNel 1993 ABLE e gli enti cui fa da \"ombrello\" furono inclusi nell'accordo per l'esenzione fiscale tra l'Internal Revenue Service (IRS) - agenzia esattoriale del governo federale degli USA e la chiesa di Scientology."}
{"id": "2078542", "revid": "54253", "url": "https://it.wikipedia.org/wiki?curid=2078542", "title": "ABLE", "text": ""}
{"id": "2078543", "revid": "709565", "url": "https://it.wikipedia.org/wiki?curid=2078543", "title": "Lo spot della settimana", "text": "La serie Lo spot della settimana \u00e8 stata pubblicata su Topolino dal n. 1675 del 3 gennaio 1988 al n. 1779 del 31 dicembre 1989, per un totale di 104 ministorie composte da sei vignette disposte su due tavole, disegnate da Guido Scala, nelle quali i personaggi Disney hanno a che fare con parodie di famosi prodotti. In seguito pass\u00f2 a chiamarsi \"Lo sport della settimana\", e in questo caso venivano riviste in maniera divertente alcune discipline sportive."}
{"id": "2078546", "revid": "348618", "url": "https://it.wikipedia.org/wiki?curid=2078546", "title": "Diga di Ma'rib", "text": "La diga di Ma'rib () fu edificata per frenare le acque dell'uadi Adhana (o Dhana) nella valle del Dhana, nelle colline di Balaq, in Yemen. Le attuali rovine appartengono alla diga crollata nel VII secolo della nostra era. Costituisce una delle meraviglie ingegneristiche del mondo antico, rimasta peraltro ignota al mondo mediterraneo, ed \u00e8 una delle principali ragioni della eccezionale fioritura della cultura sabea.\nLa Grande Diga di Ma\u02berib.\nIl sito dell'antica diga di Ma\u02berib si trova a monte (sud-est) dell'antica citt\u00e0 di Ma\u02berib, l'antica capitale del Regno di Saba, ritenuta il leggendario reame della biblica regina di Saba. Il Regno di Saba'a fu una prospera nazione commerciale che vantava il monopolio dei traffici dell'incenso e di altre preziose spezie arabe ed etiopiche. I Sabei edificarono la diga per irreggimentare le precipitazioni delle piogge periodiche monsoniche provocate dalle vicine elevazioni montuose. Scopo di questa diga, come di altre meno note ma presenti nell'Arabia meridionale, era la regolamentazione del deflusso dell'acqua che, grazie a un sistema di canali, serviva a irrigare le terre circostanti.\nRecenti ritrovamenti archeologici suggeriscono che un semplice sbarramento di terra e una rete di canalizzazioni furono costruite gi\u00e0 verso il 2000 a.C. I lavori per la costruzione della prima diga di M\u0101\u02berib, ebbero inizio tra il 750 a.C. e il 700 a.C., in concomitanza con l'avvio del commercio dell'incenso, e richiesero un secolo all'incirca per essere completati (il Mukarrib Ali Yanuf bin Dhamar Ali ebbe il suo nome scolpito in alcune parti della diga per ricordarne il completamento). Lo sbarramento, a sezione triangolare, era di terra compressa, largo 580 m e alto 4 metri; si sviluppava lungo due gruppi di rocce su entrambe le sponde del fiume ed era collegato alla roccia di fondo grazie a una consistente opera muraria in pietra. Dalla diga l'acqua fluiva, attraverso alcune chiuse soprastanti, alla rete di canali d'irrigazione. Il limo portato dall'acqua tendeva a ostruire le chiuse, rendendo necessario un continuo lavoro di riassetto ingegneristico dell'opera per consentire il regolare deflusso dell'acqua. Verso il 500 a.C. l'altezza della diga aveva raggiunto i 7 metri, e si rese necessario un rafforzamento della diga stessa tramite un ulteriore apporto di pietre e rocce, che port\u00f2 alla costruzione di due chiuse, una a meridione e una a settentrione.\nDopo la fine del Regno di Saba, il controllo della diga cominci\u00f2 ad essere assicurato, verso il 115 a.C., dagli Himyariti. Costoro effettuarono un restauro del manufatto, creando una struttura di 14 metri di altezza, con sostanziosi rimaneggiamenti delle chiuse meridionale e settentrionale. Questi lavori non finirono prima del 325 e consentirono l'irrigazione di 100\u00a0km\u00b2 di territorio.\nCon il tempo la diga conobbe numerosi danni dovuti probabilmente all'incuria che port\u00f2 a crolli e falle come attestano le iscrizioni ritrovate. L'iscrizione pi\u00f9 antica risale al IV secolo d.C. ai tempi di Tha\u02bfran Yuhan\u02bfim e di suo figlio Malikkarib Yuna\u02bfm. La seconda, di cento righe che si trova a Ma'rib stessa, si colloca fra il 451 e il 456 d.C. Altre tre iscrizioni sarebbero del VI secolo d.C. e sono opera di Abraha che le ha poste per ricordare l'attivit\u00e0 di restauro compiuta sotto il suo dominio. Nel 570, o 575, le chiuse della diga si sarebbero ostruite ancora una volta, in un modo per l'epoca irrimediabile.\nLa tradizione araba.\nLa distruzione della diga \u00e8 ricordata nel Corano, s\u016bra di Saba (Cor. 34:16-17) in cui non \u00e8 esplicitamente citata Ma'rib ma si parla di una inondazione e della catastrofe seguita al cedimento di una diga, catastrofe che tutto travolse distruggendo le terre coltivate, i \"due giardini\". Questo episodio \u00e8 ricordato nel Corano in quanto, come tanti altri avvenimenti, serva da monito agli uomini che intendono abbandonare la retta via allontanandosi dal credere nel Dio unico, in Allah. \nSecondo la tradizione araba l'inondazione e la conseguente rovina del sistema irriguo avrebbe provocato l'abbandono delle terre coltivabili e l'emigrazione di gran parte degli abitanti la zona.\nInfatti gli storici arabi fanno risalire a questa catastrofe la dispersione delle trib\u00f9 arabe e la loro distribuzione nella penisola arabica e nella zona siro-irachena.\nSecondo quanto riportano alcuni antichi storici arabi come Ibn Hisham (750-827) e, soprattutto, al-Mas\u02bf\u016bd\u012b (m. 956), la diga sarebbe stata danneggiata da dei topi che avevano rosicchiato con i loro denti \"di ferro\" le pietre della base della diga stessa .\nIl bombardamento del 2015.\nNel giugno 2015 il sito archeologico che contiene i resti della diga \u00e8 stato colpito duramente da bombardamenti aerei da parte delle forze armate saudite impegnate a supporto delle forze fedeli al presidente yemenita 'Abd Rabbih Mansur Hadi contro i ribelli sciiti \"Houthi\": secondo alcuni archeologi dell'Istituto Archeologico Tedesco nel raid aereo sarebbe stata colpita la chiusa settentrionale, finora la meglio conservata.\nL'attuale diga.\nNel 1986 una nuova diga di 38 metri d'altezza e di 763 metri di lunghezza \u00e8 stata completata sul fiume Dhana, creando un bacino della capacit\u00e0 di 398 milioni di metri cubi d'acqua. La diga \u00e8 situata 3 chilometri a monte delle rovine dell'antica diga di M\u0101\u02berib."}
{"id": "2078548", "revid": "1776051", "url": "https://it.wikipedia.org/wiki?curid=2078548", "title": "All Those Wasted Years", "text": "All Those Wasted Years \u00e8 il primo album dal vivo del gruppo rock finlandese Hanoi Rocks, uscito nel 1984.\nTracce.\nTutti i brani sono di Andy Mc Coy, eccetto dove indicato."}
{"id": "2078552", "revid": "709565", "url": "https://it.wikipedia.org/wiki?curid=2078552", "title": "Al lupo... al lupo", "text": "Al lupo... al lupo (\"It's the Wolf\") \u00e8 una serie televisiva animata prodotta da Hanna-Barbera nel 1969.\nTrama.\nI protagonisti sono il lupo Mildew e l'agnellina Lambsy. Il lupo indossa un cappello e dei pantaloni larghi sostenuti da una bretella che ne evidenziano la magrezza e la sua fame. Con mille travestimenti questi cerca di ingannare l'agnellina per farla allontanare dalla protezione del cane pastore Bristle e cos\u00ec catturarla ma puntualmente viene smascherato e l'agnellina grida \"Al lupo! Al lupo!\" facendo accorrere il cane col suo bastone dal manico ricurvo che trascina il lupo per il collo e lo scaraventa in aria.\nProduzione e diffusione.\n\u00c8 stato uno dei segmenti del programma a cartoni animati \"I gatti di Cattanooga\", assieme a \"Mototopo e Autogatto\" e a \"Il giro del mondo in 79 giorni\".\nVenne prodotta in due stagioni: la prima composta da 16 episodi e la seconda da 9 episodi."}
{"id": "2078554", "revid": "486946", "url": "https://it.wikipedia.org/wiki?curid=2078554", "title": "A.S. Rugby Paese", "text": ""}
{"id": "2078561", "revid": "834", "url": "https://it.wikipedia.org/wiki?curid=2078561", "title": "Inventor", "text": ""}
{"id": "2078570", "revid": "1798099", "url": "https://it.wikipedia.org/wiki?curid=2078570", "title": "Les Mots (singolo)", "text": "Les Mots \u00e8 il secondo singolo dell'album \"Les Mots\", il primo \"best of\" della cantante francese Myl\u00e8ne Farmer, pubblicato il 13 novembre 2001.\nStoria del singolo.\n\"Les Mots\" \u00e8 il primo singolo del best of dallo stesso nome. Nella canzone la Farmer duetta con Seal, cantante britannico divenuto celebre negli anni novanta. Il testo \u00e8 scritto met\u00e0 in francese e met\u00e0 in inglese e le musiche sono affidate a Laurent Boutonnat.\nSeal non parteciper\u00e0 al videoclip girato da Laurent Boutonnat ma registre\u00e0 le scene in cui vi compare in America. In compenso il cantante accompagner\u00e0 e si esibir\u00e0 con la Farmer agli NRJ Music Awards del 2002.\nIl singolo spopola in Francia, arriva alla seconda posizione della classifica e vende 600.000+ copie in Francia. \u0118\u0301 il terzo singolo della sua carriera ad aver venduto di pi\u00f9 dopo \"D\u00e9senchant\u00e9e\" e \" Pourvu qu'elles soient douces\"."}
{"id": "2078576", "revid": "1543377", "url": "https://it.wikipedia.org/wiki?curid=2078576", "title": "Peso portoricano", "text": "Il peso \u00e8 stata la valuta usata a Porto Rico tra il 1812 e il 1898.\nStoria.\nIl peso era inizialmente suddiviso in 8 \"reales\" spagnoli ed era equivalente al real da 8. Tra il 1812 e il 1819, il peso fu emesso sotto forma di banconota. Non ci furono ulteriori emissioni di valuta specifiche per l'uso a Porto Rico fino agli anni '80. In questo periodo il peso fu suddiviso in 100 \"centavos\" ed era equivalente a 5 \"pesetas\" spagnole. Banconote e monete contromarcate furono emesse negli anni '80, e monete regolari seguirono negli anni '90. Il peso fu sostituito dal dollaro alla pari in seguito al passaggio di Porto Rico sotto il controllo degli Stati Uniti d'America nel 1898.\nMonete.\nNel 1884 una quantit\u00e0 di diverse monete fu contromarcata con un fleur-de-lis per la circolazione a Porto Rico. Monete da 2, 4 e 8 \"reales\", da 5 e 10 \"centimos\", pezzi da 20 \"cent\", \"quarter\", mezzi dollari e dollari statunitensi furono tutti contromarcati ed usati finch\u00e9 non furono ritirati nel 1894.\nNel 1895 furono introdotte monete d'argento da 20 \"centavos\" e 1 \"peso\", seguite nel 1896 da monete d'argento da 5, 10 e 40 \"centavos\". La moneta da 1 \"peso\" recava la denominazione \"1 PESO = 5 P.TAS\".\nBanconote.\nIl tesoro nazionale emise banconote da 8 \"reales\" nel 1812 e nel 1813, seguite da banconote da 3 e 5 \"pesos\" tra il 1814 e il 1819. Nel 1880 circa, la \"Compania de los Ferro-Carriles de Puerto Rico\" emise banconote da 5 \"pesos\". Nello stesso periodo la \"Caja de Ahorros de Ponce\" emise biglietti da 50 \"pesos\".\nNel 1889 il \"Banco Espa\u00f1ol de Puerto Rico\" introdusse banconote in tagli da 5, 10, 20, 50, 100 e 200 \"pesos\". Il \"Ministerio de Ultramar\" emise banconote da 1 \"peso\" nel 1895. Le prime banconote emesse sotto l'amministrazione statunitense furono le banconote da 5 \"pesos\" del \"Banco Espa\u00f1ol\" sovrastampate con la legenda \"Moneda Americana\". La seconda emissione fu denominata sia in \"pesos\" che in dollari.\nSuccessive monete per Porto Rico.\nNel 2005 il Partito Nazionalista Portoricano emise una quantit\u00e0 limitata di banconote per commemorare il grido di Jayuya, la sommossa anti-statunitense del 1950. La serie era denominata in \"pesos\" ed era costituita da sei tagli, con biglietti da $1, $5, $10, $20, $50 e $100 \"pesos\". Il disegno di tutte mostrava Pedro Albizu Campos sul fronte mentre sul retro erano raffigurate le bandiere di Porto Rico, Jayuya e del Partito nazionalista. Microstampa con i nomi di Pedro Albizu Campos e Filiberto Ojeda R\u00edos sono dappertutto nei biglietti. Il Liberty Dollar di Porto Rico fu introdotto il 10 luglio 2005. L'8 ottobre 2005, per la prima volta in pi\u00f9 di un secolo, cominciarono a circolare monete in argento (\"silver ounces\", once d'argento).\nNel dicembre 2007 il Congresso degli Stati Uniti ha approvato una misura che include i territori di Porto Rico, Washington D.C. ed altri territori non-autonomi come le Samoa Americane, Guam e le Isole Vergini nel programma \"50 State Quarters\" Questi territori erano stati inizialmente esclusi dal programma originale approvato nel 1998; di conseguenza ci sono stati 10 anni di pressioni per poterli includere..\nNel disegno di queste monete ci sar\u00e0 al dritto la stessa immagine di George Washington che si trova nella moneta standard, mentre al rovescio ci sar\u00e0 un motivo che illustrer\u00e0 qualche caratteristica di queste paesi. Il Segretario al Tesoro dovr\u00e0 approvare ogni disegno dopo averlo valutato assieme al governo locale."}
{"id": "2078577", "revid": "110157", "url": "https://it.wikipedia.org/wiki?curid=2078577", "title": "World Grand Prix 1993", "text": "Il I World Grand Prix di pallavolo femminile si \u00e8 svolto nel 1993. Dopo la fase a gironi, la fase finale, a cui si sono qualificate le prime sei squadre nazionali classificate nella fase a gironi, si \u00e8 svolta dal 17 al 20 giugno a Hong Kong. La vittoria finale \u00e8 andata per la prima volta a Cuba.\nPodio.\nCampione.\nCuba(Primo titolo)\nSecondo posto.\nCina\nTerzo posto.\nRussia"}
{"id": "2078580", "revid": "295698", "url": "https://it.wikipedia.org/wiki?curid=2078580", "title": "Oscar Collodo", "text": "Biografia.\nEsord\u00ec nel 1976 in prima squadra nel , con il quale vinse nel 1978 l'ultimo scudetto precedente all'era-Benetton (la squadra era all'epoca sponsorizzata Metalcrom); contemporaneamente debutt\u00f2 come apertura in Nazionale nella Coppa FIRA 1977-78 (due punti contro la ).\nDal 1979 al 1984 fu al , con cui vinse due titoli nel 1980 e nel 1983, per poi tornare a Treviso.\nDopo un inizio promettente, non fu pi\u00f9 convocato per diversi anni, fino a che Marco Bollesan inizi\u00f2 a schierarlo in alternativa a Stefano Bettarello; selezionato per la , fu schierato in tutti e tre gli incontri della Nazionale italiana, anche se nel primo, contro la , fu utilizzato come tre quarti centro.\nQuella mondiale fu anche l'ultima esperienza internazionale di Collodo, la cui carriera prosegu\u00ec solo a livello di club.\nTerminata l'attivit\u00e0 agonistica nel 1993 con 5 scudetti e una Coppa Italia, dal 1994 al 1997 allen\u00f2 lo stesso Benetton Treviso in coppia con Gianni Zanon, giungendo per tre volte consecutive alla finale scudetto contro il Milan, vincendo l'ultima delle tre finali.\nSempre in coppia con Zanon allen\u00f2 l', per un biennio il e poi, da solo, il (TV) fino al 2003; allenatore dell'Oderzo (TV) fino a tutto il 2007-08, \u00e8 attualmente di nuovo al Paese come dirigente del settore giovanile.\nSuccessivamente fu responsabile della squadra Under-14 del Comitato Interregionale delle Venezie; dal luglio 2011 \u00e8 tornato ad allenare il CUS Padova con il quale nella stagione 2011-12 ha vinto lo spareggio per la serie A. Nel 2020 \u00e8 diventato direttore tecnico degli universitari."}
{"id": "2078588", "revid": "344503", "url": "https://it.wikipedia.org/wiki?curid=2078588", "title": "Callie Khouri", "text": "Ha vinto l'Oscar alla migliore sceneggiatura originale ed il Golden Globe per la migliore sceneggiatura nel 1992 per il film \"Thelma &amp; Louise\".\nNel 2012 crea per l'ABC la serie televisiva \"Nashville\"."}
{"id": "2078593", "revid": "323241", "url": "https://it.wikipedia.org/wiki?curid=2078593", "title": "Photosynth", "text": ""}
{"id": "2078595", "revid": "124237857", "url": "https://it.wikipedia.org/wiki?curid=2078595", "title": "Gregg Rolie", "text": "Biografia.\nRolie \u00e8, con Carlos Santana, il fondatore dei Santana.\nTastierista virtuoso, era l'anima rock della prima band di Santana.\nLasci\u00f2 il gruppo nel 1972, formando con Neal Schon - gi\u00e0 seconda chitarra dei Santana - i Journey.\nDopo la fine dell'esperienza con i Journey nel 1980, ha pubblicato due album come solista.\nNel 1991 ha formato The Storm, con cui ha inciso due album.\nHa poi formato gli Abraxas Pool, il cui nome deriva dal secondo album dei Santana (con alcuni ex componenti del gruppo), con cui ha pubblicato un album omonimo nel 1997.\nNel 2001 ha inciso un terzo disco come solista."}
{"id": "2078601", "revid": "486946", "url": "https://it.wikipedia.org/wiki?curid=2078601", "title": "Progressione frontale", "text": ""}
{"id": "2078605", "revid": "287204", "url": "https://it.wikipedia.org/wiki?curid=2078605", "title": "Maner", "text": "Maner (hindi: \u092e\u0928\u0947\u0930) \u00e8 una citt\u00e0 dell'India di 26.912 abitanti, situata nel distretto di Patna, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 38' 60 N e 84\u00b0 52' 60 E e ha un'altitudine di 53 .\nSociet\u00e0.\nEvoluzione demografica.\nAl censimento del 2001 la popolazione di Maner assommava a 26.912 persone, delle quali 14.270 maschi e 12.642 femmine. I bambini di et\u00e0 inferiore o uguale ai sei anni assommavano a 5.039, dei quali 2.622 maschi e 2.417 femmine. Infine, coloro che erano in grado di saper almeno leggere e scrivere erano 13.983, dei quali 8.691 maschi e 5.292 femmine.\nMonumenti e luoghi d'interesse.\nMausolei.\nLe dargah del \"santo\" sufi \"Hazrat Makhdum Yahya Maneri\" e del suo discendente \"Makhdoom Shah Daulat\" sono localizzate all'interno del parco principale della citt\u00e0; furono costruite in arenaria nel XVI secolo. La prima \u00e8 conosciuta come \"Bari Dargah\" (la grande Dargah), mentre la seconda come \"Chhoti Dargah\" (la piccola Dargah)."}
{"id": "2078614", "revid": "729019", "url": "https://it.wikipedia.org/wiki?curid=2078614", "title": "Aurelio Nicolodi", "text": "Biografia.\nNacque a Trento, allora parte dell'Impero austro-ungarico, il 1\u00ba aprile 1894 figlio di Salvatore e di Pia Brugnara, e dopo essersi diplomato geometra si iscrisse alla facolt\u00e0 di ingegneria. Soggiorn\u00f2 spesso all'estero, e lavor\u00f2 per un breve periodo presso le ferrovie di Buenos Aires, in Argentina.\nNell'agosto 1914 chiese ed ottenne la cittadinanza italiana per poter frequentare un corso di allievi ufficiali presso l'8\u00ba Reggimento fanteria. Allo scoppio delle ostilit\u00e0, il 24 maggio 1915, part\u00ec per la zona di operazioni con il grado di sottotenente assegnato al 112\u00ba Reggimento fanteria. e partecip\u00f2 ai combattimenti di Fogliano e Polazzo. Commilitone di Cesare Battisti, il 25 luglio successivo durante un\u2019azione bellica sul monte Sei Busi (Gorizia) rimase gravemente ferito agli occhi e perse la vista. Per la condotta tenuta nell\u2019occasione, rimase al comando dei suoi uomini per oltre tre ore in attesa del rimpiazzo, ottenne la Medaglia d'argento al valore militare \"sul campo\" nel 1917.\nInsieme a Carlo Delcroix, nel luglio 1915 fu uno dei promotori della nascita del \"Comitato fiorentino per l'assistenza ai Ciechi di guerra\". Nel 1917 istitu\u00ec a Firenze l'Associazione nazionale ciechi di guerra che, nel luglio dello stesso anno, si fuse con l'Associazione mutilati di guerra. Fu direttore di Villa Niccolini, sede del \"Comitato fiorentino per l'assistenza ai Ciechi di guerra\", fond\u00f2 il \u00abCorriere dei ciechi\u00bb, periodico a caratteri in rilievo col sistema Braille.\nTrasferito in una struttura per la convalescenza dei grandi invalidi di guerra a Napoli vi conobbe una giovane che svolgeva opera di volontariato andando a tenere compagnia a questi giovani sfortunati ed in particolare ai non vedenti leggendo loro giornali e libri. Aurelio Nicolodi si innamor\u00f2 di questa voce e nel 1920 spos\u00f2 Maria Priolo dalla quale ebbe quattro figli. Si laure\u00f2 in seguito in Economia e commercio all'Universit\u00e0 di Roma preparandosi agli esami con la moglie che leggeva i testi su cui prepararsi per gli esami.\nConvinto assertore della necessit\u00e0 di emancipazione dei non vedenti, insieme ad altri reduci fonda l'Unione italiana ciechi (UIC), il 26 ottobre 1920, di cui sar\u00e0 il primo presidente. Tre anni pi\u00f9 tardi la fece elevare ad ente morale. La sua attivit\u00e0 alla guida dell'UIC \u00e8 caratterizzata dalla spinta verso un'istruzione dei non vedenti, perch\u00e9 questi fossero indipendenti ed in grado di lavorare. Da qui Nicolodi riusc\u00ec a trasformare gli istituti - all'epoca nient'altro che ospizi - in luoghi di educazione ed istruzione, ottenendo che la loro cura passasse dal Ministero dell'interno a quello della Pubblica istruzione.\nNel 1921 fu tra i fondatori della Federazione nazionale delle istituzioni pro ciechi, di cui fu anche presidente dal 1938 al 1943 (e solo sotto la sua guida la Federazione avr\u00e0 il suo primo statuto, nel 1939).\nNel 1924 dette vita alla Stamperia nazionale braille; degli stessi anni \u00e8 la sua intensa attivit\u00e0 nell'Associazione mutilati ed invalidi di guerra, della quale fu Delegato regionale per la Toscana. Nel 1926 fu Commissario dell'ospizio romano \"Regina Margherita\", fondando, due anni dopo, l'omonima Biblioteca. Nel 1928 costitu\u00ec la Scuola nazionale cani-guida per ciechi, nel 1929 istitu\u00ec, sempre a Firenze, l'Istituto nazionali per ciechi Vittorio Emanuele II, inaugurato nel 1931.\nPer rispondere alle esigenze lavorative dei non vedenti, la UIC guidata da Nicolodi fond\u00f2 pure, nel 1934, l'Ente nazionale di lavoro per i ciechi. I laboratori dell'Ente diverranno, nella seconda guerra mondiale, fornitori dell'esercito italiano - in particolar modo per quanto riguarda le scarpe; ma Nicolodi ebbe anche l'idea di far impiegare dei non vedenti nell'esercito, in particolare nella contraerea come aerofonisti volontari\nNel 1943, dopo l'8 settembre, Nicolodi venne accusato di collaborazionismo col regime fascista, accusa da cui fu assolto con formula piena non senza avergli procurato immensa pena; nacquero allora grandi tensioni interne all'UIC, la cui scissione venne tuttavia scongiurata.\nIl 25 ottobre 1950 ebbe un malore nel suo ufficio dell'Istituto nazionale dei ciechi Vittorio Emanuele II in Firenze e mor\u00ec due giorni dopo.\n\u00c8 sepolto nel piccolo cimitero di Castiglioni sopra la Rufina accanto alla chiesa di Santo Stefano.\nEra nonno di Daria Nicolodi e bisnonno di Asia Argento.\nArchivio.\nL'archivio privato di Aurelio Nicolodi e del figlio Fulvio (105 unit\u00e0) \u00e8 conservato presso l'Archivio di Stato di Firenze.\nRiconoscimenti.\nAd Aurelio Nicolodi \u00e8 attualmente intitolato l'istituto per ciechi da lui fondato: Da \"Istituto Vittorio Emanuele II\" si chiama ora Istituto professionale di Stato Aurelio Nicolodi\nVie o piazze intitolate ad Aurelio Nicolodi sono presenti, tra le altre, nelle seguenti citt\u00e0 italiane:"}
{"id": "2078616", "revid": "474175", "url": "https://it.wikipedia.org/wiki?curid=2078616", "title": "8\u00aa Brigata Garibaldi &quot;Romagna&quot;", "text": "L'8\u00aa Brigata Garibaldi \"Romagna\" fu una brigata partigiana fondata a Galeata, sull'appennino Forlivese alla fine del 1943, dopo l'armistizio, dall'unione di due gruppi di partigiani operanti nella zona: il Gruppo Salvatore e il Gruppo Libero. Inizialmente denominata Brigata Garibaldi Romagnola, successivamente ad una riorganizzazione, per un brevissimo periodo (aprile '44), assunse la denominazione di Gruppo Brigate Romagna per poi assumere, nella primavera del 1944, la definitiva denominazione di 8\u00aa Brigata Garibaldi \"Romagna\", mantenuta sino allo scioglimento della formazione, avvenuto nel novembre del 1944.\nArea d'intervento.\nL'area di operazione sulle foreste casentinesi si estendeva sui territori montani delle provincie di Forl\u00ec, Pesaro, Arezzo e Firenze.\nCostituzione, attivit\u00e0, scioglimento.\nDopo un primo periodo di scarsa organizzazione (tra settembre e ottobre del '43), il Gruppo Salvatore, comandato da Salvatore Auria (\"Giulio\"), \u00e8 raggiunto dal Gruppo Libero ai primi di novembre, mese nel quale Riccardo Fedel (\"Libero\"), posto al comando dei costituendi distaccamenti d'assalto Garibaldi, inizia (con Auria come commissario politico) il vero e proprio lavoro di organizzazione della formazione. \nIl 1\u00ba dicembre 1943 \u00e8 quindi ufficialmente costituita la Brigata Garibaldi Romagnola che crescer\u00e0 costantemente in effettivi (passando da circa 80 elementi a quasi duemila) ed azioni, tanto da costituire, nel febbraio del '44, la prima Repubblica partigiana d'Italia: il dipartimento del Corniolo. \nDurante l'inverno, fu favorita la fuga di decine di prigionieri britannici rifugiatisi nella zona. Tra le personalit\u00e0 aiutate nella fuga, numerosi generali britannici: Philip Neame, Richard O'Connor, John Combe, Edward Todhunter.\nAlla fine di marzo del 1944, in concomitanza con mai chiariti contrasti nella linea di comando, la Brigata \u00e8 trasformata in una Divisione di 3 Brigate: il Gruppo Brigate Romagna, posto sotto il comando di Ilario Tabarri (\"Pietro Mauri\"), con \"Libero\" Capo di Stato Maggiore.\nParallelamente a questa crisi organizzativa, tra il 5 e il 12 aprile del '44, la Fallschirm-Panzer-Division 1 \"Hermann G\u00f6ring\" assieme a reparti della RSI iniziano una vasto rastrellamento e la formazione partigiana viene scompaginata subendo gravi perdite. Sar\u00e0 solo attraverso il sacrificio di molti partigiani, quali Terzo Lori e Amos Calderoni, che verr\u00e0 evitata la disfatta totale.\nDopo un periodo di crisi interna, e la scomparsa del Comandante \"Libero\", tra maggio e giugno del '44, Ilario Tabarri, con il contributo di Guglielmo Marconi, comandante della II zona della Brigata e Bruno Vailati, paracadutato nella zona dagli Alleati come esperto di sabotaggio, inizia il lavoro di ricostituzione della Brigata, la quale assumer\u00e0 nel mese di maggio il numerale 8\u00aa, assegnatole dal CLNAI.\nMolti dei partigiani che avevano combattuto nella Brigata Garibaldi Romagnola, sopravvissuti al rastrellamento, ripresero immediatamente a combattere unendosi alla 28\u00aa Brigata GAP comandata dapprima da Falco, ex vice-comandante di Libero, e successivamente da Bulow. Nel frattempo, nuovi arrivi andavano a rimpolpare la 8\u00aa Brigata che, dal mese di settembre, riprese la sua \"regolare\" attivit\u00e0 di disturbo.\nL'esperienza si concluse nel novembre del 1944 con la liberazione di Forl\u00ec e lo scioglimento della formazione disposto dal comando Alleato."}
{"id": "2078619", "revid": "287204", "url": "https://it.wikipedia.org/wiki?curid=2078619", "title": "Manihari", "text": "Manihari \u00e8 una citt\u00e0 dell'India di 21.783 abitanti, situata nel distretto di Katihar, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 21' 0 N e 87\u00b0 37' 60 E e ha un'altitudine di 30 .\nSociet\u00e0.\nEvoluzione demografica.\nAl censimento del 2001 la popolazione di Manihari assommava a 21.783 persone, delle quali 11.523 maschi e 10.260 femmine. I bambini di et\u00e0 inferiore o uguale ai sei anni assommavano a 4.088, dei quali 2.113 maschi e 1.975 femmine. Infine, coloro che erano in grado di saper almeno leggere e scrivere erano 9.608, dei quali 6.037 maschi e 3.571 femmine."}
{"id": "2078627", "revid": "1543377", "url": "https://it.wikipedia.org/wiki?curid=2078627", "title": "Spadara", "text": "Le spadare sono un tipo di rete pelagica derivante utilizzata per la pesca al pesce spada il cui uso, dichiarato illegale in gran parte dei paesi, \u00e8 tutt'oggi frequente\nnel mar Mediterraneo, e causa la morte di altre specie marine in pericolo,\nquali le tartarughe marine ed i cetacei.\nSono state vietate dall'Assemblea Generale delle Nazioni Unite e dall'Unione europea."}
{"id": "2078629", "revid": "287204", "url": "https://it.wikipedia.org/wiki?curid=2078629", "title": "Marhaura", "text": "Marhaura \u00e8 una citt\u00e0 dell'India di 24.534 abitanti, situata nel distretto di Saran, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 58' 0 N e 84\u00b0 52' 0 E e ha un'altitudine di 51 .\nSociet\u00e0.\nEvoluzione demografica.\nAl censimento del 2001 la popolazione di Marhaura assommava a 24.534 persone, delle quali 12.667 maschi e 11.867 femmine. I bambini di et\u00e0 inferiore o uguale ai sei anni assommavano a 4.540, dei quali 2.397 maschi e 2.143 femmine. Infine, coloro che erano in grado di saper almeno leggere e scrivere erano 10.323, dei quali 6.887 maschi e 3.436 femmine."}
{"id": "2078631", "revid": "1573940", "url": "https://it.wikipedia.org/wiki?curid=2078631", "title": "Elizabeth Gertrude Knight", "text": "Visse la sua infanzia tra Cuba e New York e si laure\u00f2 all'Hunter College nel 1875. Spos\u00f2, nel 1885, Nathaniel Lord Britton, il fondatore del New York Botanical Garden. Furono entrambi membri del \"Torrey Botanical Club\". I suoi primi interessi riguardarono in particolar modo la briologia, tanto da essere insignita come curatrice onoraria dei muschi al New York Botanical Garden. \u00c8 la fondatrice del Sullivant Moss Society, che successivamente diventer\u00e0 l'American Bryological Society.\nNel 1902 porr\u00e0 inoltre le basi della Wildflower Preservation Society of America.\nNell'arco della sua vita Elizabeth Knight diede alle stampe oltre 350 pubblicazioni. Il genere di muschio Bryobrittonia prende il nome da quello di lei, cos\u00ec come le specie di muschio \"Dryopteris brittonae\", \"Goniopteris brittonae\", \"Thelypteris brittonae\", e l'orchidea \"Ponthieva brittonae\".\n\u00c8 morta il 25 febbraio 1934 nel Bronx, a New York."}
{"id": "2078633", "revid": "880848", "url": "https://it.wikipedia.org/wiki?curid=2078633", "title": "Bomboniera", "text": "La bomboniera (contenitore di \"bon-bon\") \u00e8 un tipo di oggetto augurale, in genere contenente confetti, che tradizionalmente si regala in occasioni importanti e ai convenuti a una cerimonia festosa.\nImpieghi tradizionali.\nLa bomboniera \u00e8 il regalo proverbiale degli sposi in occasione del matrimonio (o ricorrenze di questo, come ad esempio anniversario di nozze d'argento (25 anni di matrimonio) e nozze d'oro (50 anni di matrimonio), ma a seconda delle regioni e delle aree culturali \u00e8 d'uso anche per la prima comunione, il battesimo, la cresima.\nNel tempo l'uso delle bomboniere si \u00e8 esteso anche ad altri anniversari come il trentesimo, il quarantesimo di matrimonio, e ad altre cerimonie per festeggiare ad esempio il conseguimento del diploma, della laurea o anche per compleanni e promesse di matrimonio.\nMateriali.\nI materiali pi\u00f9 usati per la bomboniera sono l'argento, il cristallo, la ceramica la porcellana il vetro semplice o decorato. Per la porcellana \u00e8 nota quella di Capodimonte.\nOggettistica.\nSi usano anche oggetti utili che possano essere usati come complementi di arredo (ad esempio piccoli soprammobili) orologi, svuota tasche e simili. Oppure vasi o centrotavola in vetro decorato a mano.\nConfezionamento e significati.\nLe bomboniere sono in genere confezionate con sacchetti, tulle o nastri contenenti confetti in quantit\u00e0 dispari: per tradizione dovrebbero essere 5 o pi\u00f9 in base alle usanze del luogo. \nSecondo una tradizione diffusa, il significato dei cinque confetti \u00e8 il seguente: le mandorle hanno un sapore agrodolce, che rappresenta la vita. La copertura di zucchero \u00e8 aggiunta nell'auspicio di una vita pi\u00f9 dolce che amara degli sposi.\nLe cinque mandorle significano: salute, ricchezza, felicit\u00e0, fertilit\u00e0, longevit\u00e0.\nColore dei confetti e della confezione.\nIl colore dei confetti dipende dal tipo di cerimonia.\nPer i battesimi la confezione \u00e8 in genere monocolore, compresi i confetti (rosa o azzurri); per la comunione si usa il bianco come pure per la cresima, mentre per il matrimonio, pur rimanendo tradizionalmente il confetto di colore bianco, la confezione pu\u00f2 essere dei colori pi\u00f9 disparati; per le celebrazioni della laurea si \u00e8 soliti usare il colore rosso, mentre il colore associato al raggiungimento della maggiore et\u00e0 (18 anni) \u00e8 il verde.\nBiglietto.\nLe bomboniere contengono un cartoncino stampato con i dati della cerimonia (nome o nomi dei festeggiati, data della cerimonia, altri dati eventualmente richiesti). \nIl cartoncino viene scelto in base al tipo di cerimonia. Ad esempio quelli per bambini possono recare sul fronte disegni a carattere infantile, quelli per la prima comunione recano il disegno di un calice con l'ostia, quelli per la cresima il disegno della mitria e del Vangelo, quelli del matrimonio il disegno di una coppia di sposi o una coppia di fedi ecc."}
{"id": "2078642", "revid": "62004", "url": "https://it.wikipedia.org/wiki?curid=2078642", "title": "Super League israeliana", "text": ""}
{"id": "2078643", "revid": "1305772", "url": "https://it.wikipedia.org/wiki?curid=2078643", "title": "Felice di Nola", "text": ""}
{"id": "2078651", "revid": "1784425", "url": "https://it.wikipedia.org/wiki?curid=2078651", "title": "Mena Barreto", "text": ""}
{"id": "2078655", "revid": "287204", "url": "https://it.wikipedia.org/wiki?curid=2078655", "title": "Motipur", "text": "Motipur \u00e8 una citt\u00e0 dell'India di 21.933 abitanti, situata nel distretto di Muzaffarpur, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 14' 44 N e 85\u00b0 10' 13 E.\nSociet\u00e0.\nEvoluzione demografica.\nAl censimento del 2001 la popolazione di Motipur assommava a 21.933 persone, delle quali 11.722 maschi e 10.211 femmine. I bambini di et\u00e0 inferiore o uguale ai sei anni assommavano a 4.075, dei quali 2.117 maschi e 1.958 femmine. Infine, coloro che erano in grado di saper almeno leggere e scrivere erano 9.496, dei quali 6.108 maschi e 3.388 femmine."}
{"id": "2078665", "revid": "104485", "url": "https://it.wikipedia.org/wiki?curid=2078665", "title": "Mirganj", "text": "Mirganj \u00e8 una citt\u00e0 dell'India di 23.579 abitanti, situata nel distretto di Gopalganj, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 22' 04 N e 84\u00b0 20' 51 E.\nSociet\u00e0.\nEvoluzione demografica.\nAl censimento del 2001 la popolazione di Mirganj assommava a 23.579 persone, delle quali 12.247 maschi e 11.332 femmine. I bambini di et\u00e0 inferiore o uguale ai sei anni assommavano a 4.139, dei quali 2.094 maschi e 2.045 femmine. Infine, coloro che erano in grado di saper almeno leggere e scrivere erano 12.289, dei quali 7.458 maschi e 4.831 femmine."}
{"id": "2078666", "revid": "1840984", "url": "https://it.wikipedia.org/wiki?curid=2078666", "title": "Benetton B195", "text": "La Benetton B195 fu l'undicesima monoposto prodotta dalla Benetton Formula per prendere parte al campionato mondiale di Formula 1. Impiegata nella stagione 1995, fu guidata da Michael Schumacher e Johnny Herbert.\nFu la vettura pi\u00f9 vincente mai prodotta dal team, giacch\u00e9 riusc\u00ec a conquistare il secondo titolo piloti consecutivo e l'unico titolo costruttori nella storia della Benetton. Fu inoltre l'ultima monoposto ad essere omologata con licenza britannica: la vettura dell'anno seguente, la B196, venne infatti dotata di licenza italiana.\nProgetto e sviluppo.\nProgettata dall'ingegnere Rory Byrne e sotto la supervisione del direttore tecnico Ross Brawn, la B195 riprendeva ed aggiornava l'antesignana B194, adattandosi al contempo ai nuovi regolamenti di sicurezza varati sulla scia dei tragici avvenimenti del Gran Premio di San Marino 1994. Si provvide pertanto a creare uno scalino nel fondo della vettura che la rialzasse di almeno 5\u00a0cm dal suolo.\nI pi\u00f9 evidenti cambiamenti rispetto alla monoposto del 1994 consistettero in un ulteriore aumento della dimensione delle pance laterali e un affinamento dell'aerodinamica dell'alettone posteriore e del retrotreno in generale. Vennero inoltre introdotte delle alette davanti alle ruote posteriori per aumentare il carico aerodinamico.\nLa principale innovazione era comunque rappresentata dal motore: per espressa volont\u00e0 di Flavio Briatore, il V8 Ford ZR venne sostituito dal nuovo V10 Renault da 3000\u00a0cm\u00b3 montato anche dalla Williams F1, diretta rivale nel mondiale, che rispetto alla versione del 1994, pur avendo dovuto subire ai sensi del nuovo regolamento una decurtazione di 500 cm\u00b3 di cilindrata, era pi\u00f9 leggero, consumava meno e garantiva un regime di rotazione di 800 giri al minuto in pi\u00f9.\nCarriera agonistica.\nTest invernali.\nLa B195 fece il suo debutto in pista il 22 febbraio 1995 sul Circuito Paul Ricard di Le Castellet, in Francia: condotta da Schumacher, ottenne un tempo vicino a quello della Ferrari di Jean Alesi, autore della prestazione pi\u00f9 veloce della giornata. Il giorno seguente fu proprio il pilota tedesco a fare registrare il miglior tempo, marcando inoltre il nuovo record del circuito.\nI test ripresero poi la settimana successiva all'Estoril, ove Benetton e Williams primeggiarono sulla concorrenza e marcarono tempi quasi equivalenti.\nLa stagione.\nUna volta in gara, la B195 si rivel\u00f2 degna erede della B194, potendo inoltre beneficiare rispetto alla vettura del 1994 del performante motore Renault, identico a quello adottato dalla rivale Williams. Fin da subito la vettura si mostr\u00f2 affidabile e veloce, anche se nelle prime tre gare evidenzi\u00f2 alcuni problemi di stabilit\u00e0, che tuttavia furono ben presto risolti; in tutta la stagione la B195 pat\u00ec un solo ritiro per cause tecniche, al GP d'Australia, allorch\u00e9 un guasto alla trasmissione innesc\u00f2 un principio d'incendio sulla vettura di Johnny Herbert.\nLa stagione visse pertanto attorno al duello Schumacher-Hill: il tedesco, campione del mondo in carica, dopo un avvio un po' altalenante, inizi\u00f2 una lunga serie positiva e in totale colse 9 vittorie (eguagliando il vigente record di affermazioni stagionali detenuto da Nigel Mansell), piazzandosi a punti in 12 gare sulle 17 in programma. Grazie a tale ottimo rendimento e agli errori commessi dal principale rivale, Schumacher si iss\u00f2 fin da subito in vetta alla classifica guadagnando ben presto un ampio margine. Buone furono anche le prestazioni del secondo pilota Herbert, il quale vinse due gare e si piazz\u00f2 10 volte a punti.\nIn virt\u00f9 di ci\u00f2 gi\u00e0 al Gran Premio del Pacifico, terz'ultima gara stagionale, la Benetton si assicur\u00f2 entrambe le classifiche mondiali: Schumacher conquist\u00f2 cos\u00ec il titolo iridato per il secondo anno consecutivo, mentre la squadra si aggiudic\u00f2 la sua prima (e unica) coppa costruttori."}
{"id": "2078673", "revid": "729019", "url": "https://it.wikipedia.org/wiki?curid=2078673", "title": "Giancarlo Cucchiella", "text": "Biografia.\nPilone, crebbe nell'Aquila prima di passare al club di nuova formazione del Noceto (prov. di Parma). Ha esordito all'Aquila Rugby a 17 anni e 8 mesi, sotto la guida di Sergio Del Grande, l'11 ottobre 1970 nell'incontro Sanson Rovigo-L'Aquila 3-3. In neroverde ha collezionato 172 presenze e ha realizzato 60 punti frutto di 15 mete.\nNazionale dal 1973 (il suo primo incontro fu un \"match\" contro un XV dell' al Fattori dell'Aquila, mentre il primo \"full international\" fu nel 1979 contro la ), disput\u00f2 22 incontri totali con l', di cui l'ultimo, contro , nel corso della , in cui marc\u00f2 anche i suoi unici punti internazionali, una meta (all'epoca del valore di 4 punti).\nSua figlia Elisa \u00e8 anch'essa rugbista - ugualmente nel ruolo di pilone - e internazionale per l' Femminile dal 2005."}
{"id": "2078678", "revid": "767487", "url": "https://it.wikipedia.org/wiki?curid=2078678", "title": "Corydoras delphax", "text": "Corydoras delphax \u00e8 un pesce tropicale d'acqua dolce, appartenente alla famiglia Callichthyidae.\nDistribuzione e habitat.\nColombia, nel bacino del Rio Inirida, in piccoli e medi corsi d'acqua moderatamente correnti. I valori delle acque in cui vive sono: temperatura 22-26 \u00b0C, pH 6-7 e durezza 8-15\u00b0 dGH.\nDescrizione.\nLunghezza: fino a 6 cm.\nLe caratteristiche fisiche del corpo non si discostano di molto da quelle degli altri \"Corydoras\".\nDimorfismo sessuale: le femmine mature si riconoscono per il ventre gonfio di uova.\nComportamento.\nPacifico e socievole. Vive in gruppi di non meno di 10 esemplari.\nRiproduzione.\nSimile a quella degli altri \"Corydoras\".\nAcquariofilia.\nIn commercio si trovano perlopi\u00f9 individui catturati in natura, se ben acclimatati si rivelano per\u00f2 molto robusti e adatti anche ai principianti. Si pu\u00f2 allevare in vasche di comunit\u00e0 di almeno 100 litri e riprodurre con successo in cattivit\u00e0, anche se rimane comunque un pesce raro. Uno \u201cspazzino\u201d ideale, va tenuto in gruppo ed \u00e8 ospite ideale degli acquari di comunit\u00e0. Allevare un numero minimo di 10 individui."}
{"id": "2078683", "revid": "599013", "url": "https://it.wikipedia.org/wiki?curid=2078683", "title": "Colors (Utada Hikaru)", "text": "Colors (stilizzato \"COLORS\") \u00e8 il dodicesimo singolo della cantante giapponese Utada Hikaru, pubblicato il 29 gennaio 2003.\n\"Colors\" \u00e8 stato pubblicato come singolo indipendente, non venendo estratto da alcun album della cantante. Successivamente il brano \u00e8 stato incluso nella raccolta \"Single Collection Vol. 1\" del 2004 e nell'album in studio \"Ultra Blue\".\nIl singolo.\nIl CD del singolo contiene alcuni bonus, tra i quali vari screensaver inediti.\nLa canzone \u00e8 stata composta da Utada Hikaru appena prima di partire in viaggio di nozze con l'ex marito, Kazuaki Kiriya.\nIl B-side \"Simple and Clean\" \u00e8 la canzone utilizzata come tema principale del videogioco \"Kingdom Hearts\".\nIl singolo debutt\u00f2 direttamente alla posizione numero 1 della classifica Oricon, restando in classifica per 45 settimane consecutive e diventando cos\u00ec il suo singolo rimasto per pi\u00f9 tempo in classifica. \nIl photoshoot del singolo fu affidato al fotografo Kaoru Izima e la regia del PV fu affidata a Donald Cameron, mentre Kazuaki Kiriya (ex marito della cantante) si \u00e8 occupato della direzione artistica del singolo. \nSulla copertina e le pagine interne del booklet sono presenti alcuni disegni creati di Utada stessa, annotazioni di spartiti e parole di testi, \u00e8 ben leggibile la parola 'Yes' ed \u00e8 presente un disegno del Vaticano.\nIl singolo si \u00e8 posizionato alla posizione numero 3 della ORICON Yearly Chart dei singoli pi\u00f9 venduti nell'anno 2003, con \"Colors\" inoltre \u00e8 stato possibile assistere a ben 11 esibizioni da parte di Hikki nei pi\u00f9 importanti programmi musicali nipponici (cosa da considerare rara dato che la cantante non si mostra in TV molto spesso), e si posizion\u00f2 alla posizione 27 della World Charts per l'airplay e alla numero 6 per le vendite. \nA maggio 2006, il singolo ha venduto 803.790 copie.\nUn remix speciale della canzone fu fatto appositamente per la pubblicit\u00e0 televisiva Toyota WISH commercializzata in Giappone, Taiwan, Thailandia e Malaysia."}
{"id": "2078685", "revid": "1543377", "url": "https://it.wikipedia.org/wiki?curid=2078685", "title": "Magda Goebbels", "text": "Alla fine della seconda guerra mondiale, mentre Berlino veniva conquistata dall'Armata Rossa, uccise i suoi sei figli e quindi si suicid\u00f2 assieme al marito.\nBiografia.\nInfanzia e giovent\u00f9.\nMagda nasce a Berlino nel 1901, figlia della ventitreenne Auguste Behrend e dell'ingegner Oskar Rietschel, che la riconosce anche se la coppia non \u00e8 ancora unita in matrimonio; i genitori si sposano successivamente nel corso dello stesso anno, ma finiscono per divorziare nel 1904. Secondo alcune fonti, tra cui Hans-Otto Mei\u00dfner (figlio di Otto Mei\u00dfner), il matrimonio avrebbe invece avuto luogo prima della nascita di Magda, che quindi sarebbe una figlia legittima, ma non ci sono prove conclusive al riguardo. Documenti ritrovati recentemente sembrano concludere invece che Magda fosse in realt\u00e0 figlia naturale di Richard Friedl\u00e4nder, facoltoso industriale ebreo con cui la madre si sposer\u00e0 in seconde nozze..\nQuando Magda ha cinque anni, la madre la manda a vivere con il padre a Colonia. Rietschel la porta quindi a Bruxelles, dove la iscrive nella scuola annessa ad un convento di Orsoline a Vilvoorde. Al convento si ricordano di lei come di \"una ragazzina attiva ed intelligente\".\nLa madre di Magda sposa in seconde nozze un industriale ebreo di nome Richard Friedl\u00e4nder, che si suppone sia poi morto in un campo di concentramento, e si trasferisce con lui a Bruxelles nel 1908. Restano a Bruxelles fino allo scoppio della prima guerra mondiale, quando tutti i tedeschi sono costretti a fuggire dal Belgio per evitare rappresaglie da parte dei belgi dopo l'invasione tedesca del paese.\nSi trasferiscono a Berlino, dove Magda frequenta il liceo Kolmorgen. Auguste Behrend nel 1914 divorzia anche da Friedl\u00e4nder, che \u00e8 in difficolt\u00e0 economiche. In quel periodo Magda diventa amica di un'altra rifugiata dal Belgio, Lisa Arlosoroff. Si ritiene comunemente che pi\u00f9 tardi abbia avuto una relazione con il fratello di Lisa, Haim Arlozoroff, che sarebbe diventato un importante esponente del movimento sionista e che morir\u00e0 assassinato in Palestina nel 1933. Nel 1919 Magda viene ammessa al prestigioso collegio femminile Holzhausen, nei pressi di Goslar.\nIl matrimonio con G\u00fcnther Quandt e il primo figlio.\nA diciassette anni, mentre sta tornando a scuola in treno, Magda incontra G\u00fcnther Quandt, un ricco industriale tedesco che ha vent'anni pi\u00f9 di lei, le cui attivit\u00e0 in seguito finiranno per svilupparsi fino a comprendere tra le altre cose la fabbrica di batterie VARTA. Possiede anche importanti partecipazioni nella BMW e nella Daimler-Benz. Si dice che Quandt, uomo non particolarmente avvenente, corteggi Magda a scuola fingendosi un amico di famiglia e vinca le sue resistenze con la sua gentilezza e con gesti di grande cavalleria. Le chiede di riprendere il cognome Rietschel (aveva portato per molti anni il cognome della madre e del patrigno, Friedl\u00e4nder) e la spinge a convertirsi dal cattolicesimo poco convinto di Rietschel al protestantesimo. Magda e Quandt si sposano il 4 gennaio 1921 e il 1\u00ba novembre di quell'anno nasce il loro figlio Harald: Harald sar\u00e0 l'unico dei figli a sopravvivere alla guerra.\nMagda ben presto inizia a vivere il matrimonio con frustrazione, perch\u00e9 Quandt le dedica poco tempo e, quando ha ventitr\u00e9 anni, inizia a sentirsi attratta dal suo diciottenne figliastro Helmut Quandt. Il ragazzo per\u00f2 nel 1927 muore per le complicazioni di un'appendicite. Lei e il marito allora partono per un giro in automobile di sei mesi negli Stati Uniti, dove attira l'attenzione di un nipote del presidente Herbert Hoover. In seguito, dopo il divorzio da Quandt, lui viene a cercarla dall'America per chiederle di sposarlo, un episodio che termina con un incidente automobilistico in cui Magda si ferisce seriamente.\nQuandt, insospettito dal comportamento della moglie, assume degli investigatori privati e divorzia da Magda nel 1929, ma finisce per dimostrarsi comunque generoso nell'accordo che sancisce la separazione.\nIl matrimonio con Joseph Goebbels.\nGiovane, bionda, attraente e senza bisogno di lavorare per mantenersi, su consiglio di un'amica Magda partecipa ad un incontro del partito nazionalsocialista, dove resta colpita da uno degli oratori, il dottor Joseph Goebbels, allora Gauleiter di Berlino. Il 1\u00ba settembre 1930 si iscrive al partito e lavora come volontaria, anche se non era mai stata politicamente impegnata. Dalla sezione locale Magda si trasferisce al quartier generale del partito e per un breve periodo diventa la segretaria di Hans Meinshausen, il vice di Goebbels, prima di essere invitata ad occuparsi degli archivi personali di Goebbels.\nOtto Wagener sostiene che Magda incontri Adolf Hitler e ne sia attratta, ricambiata, e che il suo matrimonio con Goebbels sia in realt\u00e0 una specie di copertura. Dal momento che Hitler non intendeva sposarsi, \u00e8 stato suggerito che, come moglie di uno degli ufficiali nazisti pi\u00f9 in vista e di rango pi\u00f9 elevato, avrebbe potuto in pratica presentarsi come \"prima donna del Terzo Reich\". Le conoscenze importanti di Magda e la sua appartenenza all'alta societ\u00e0 potrebbero aver contribuito a spingere anche Goebbels verso questa scelta.\nMeissner, al contrario, non accetta queste ipotesi, e afferma invece che Hitler (anche se senza dubbio rimane colpito da Magda) \u00e8 solo un amico eccezionalmente intimo, ma in senso platonico, della coppia nei primi anni del loro rapporto, un amico capace di presentarsi spesso a casa loro a tarda notte e di sedersi tenendo sulle ginocchia la piccola Helga, loro prima figlia, mentre chiacchierano. Lo studioso sostiene anche che, dopo un fallito tentativo di avvelenarlo avvenuto al Kaiserhof Hotel di Berlino nel gennaio del 1933, Hitler chiede a Magda di preparargli lei stessa i pasti.\nMagda sposa Goebbels il 19 dicembre 1931 nella tenuta di G\u00fcnther Quandt nel Meclemburgo: Hitler \u00e8 testimone di nozze dello sposo.\nI Goebbels hanno sei figli:\nDurante il suo matrimonio con Magda, Goebbels ha numerose relazioni con altre donne. Una delle pi\u00f9 note \u00e8 quella con la popolare attrice ceca L\u00edda Baarov\u00e1. Si innamora di lei cos\u00ec intensamente da prendere in seria considerazione l'idea di sposarla. Magda chiede a Hitler di concederle il divorzio, ma alla fine l'attrice viene allontanata, mentre Goebbels cade per un certo periodo di tempo in disgrazia, tanto che sta per essere inviato in Giappone come ambasciatore. Si dice che anche Magda abbia nel frattempo altre storie d'amore, tra cui una con il vice di Goebbels, Karl Hanke. La relazione dur\u00f2 finch\u00e9 Goebbels non decise, per ragioni di Stato, di riconciliarsi e obblig\u00f2 la moglie a non incontrare pi\u00f9 l'amante sotto il ricatto di toglierle i figli.\nLa guerra.\nSia Magda che Goebbels ottengono vantaggi personali per la loro posizione sociale grazie al loro rapporto con Hitler. Joseph (come ministro della propaganda) e lei rimangono fedeli a Hitler e lo sostengono pubblicamente. In privato; invece Magda esprime talvolta dubbi, specialmente dopo che la guerra inizia ad andare male sul fronte orientale. Il 9 novembre 1942, durante un incontro con alcuni amici per ascoltare insieme un discorso di Hitler, spegne la radio ed esclama \"\"Mio Dio, che ammasso di sciocchezze!\" Testimoni raccontano che nel 1944 dice di Hitler: \"Non ascolta pi\u00f9 le voci della ragione. Gli unici a cui crede sono quelli che gli dicono quello che vuole sentire!\".\nNon ci sono prove del fatto che Magda intervenga per cercare di salvare il suo patrigno dall'olocausto. Anche se il suo destino non \u00e8 mai stato accertato, \u00e8 opinione diffusa che sia morto in uno dei campi, forse sotto il nome errato di \"Max Friedl\u00e4nder\", un uomo che si sa essere perito a Sachsenhausen. Anche la supplica che le giunge da parte di un compagno di scuola ebreo a nome di sua figlia sembra essere caduta nel vuoto. Interrogata sull'antisemitismo del marito, risponde: \"Il F\u00fchrer vuole cos\u00ec, e Joseph deve obbedire\"\".\nAll'inizio della guerra Magda partecipa con entusiasmo alla macchina propagandistica organizzata dal marito. Per incarico ufficiale intrattiene le mogli dei capi di stato stranieri in visita, porta sostegno alle truppe e conforto alla vedove di guerra. Il suo primo figlio, Harald Quandt, diventa pilota della Luftwaffe e va a combattere al fronte mentre, a casa, Magda si sforza di tenere viva la sua immagine di madre patriottica addestrandosi come infermiera della Croce Rossa e lavorando per la fabbrica di componenti elettronici Telefunken. Insiste a voler recarsi al lavoro in bus, come le sue compagne di fabbrica.\nVerso la fine della guerra inizia a soffrire di nevralgia del trigemino. Si tratta di una malattia che, anche se non particolarmente pericolosa, \u00e8 in grado di provocare intensissimi dolori ed \u00e8 difficile da curare. La malattia spesso la costringe immobilizzata a letto e la porta a vari ricoveri in ospedale verso la fine del 1944.\nIl suicidio.\nVerso la fine di aprile 1945 l'Armata Rossa entra a Berlino e la famiglia Goebbels si rifugia nel F\u00fchrerbunker, sotto la Cancelleria del Reich. Una delle stanze che occupano \u00e8 stata da poco abbandonata dal medico personale di Hitler Theodor Morell. L'unico bagno per lavarsi \u00e8 quello di Hitler, che lo mette volentieri a disposizione di Magda e dei bambini. Hitler e sua moglie Eva Braun si suicidano nel pomeriggio del 30 aprile.\nAlcuni giorni prima Magda scrive una lettera d'addio a suo figlio Harald Quandt, che \u00e8 prigioniero di guerra in un campo in Nordafrica. Questa lettera \u00e8 l'unica scritta di suo pugno che ci resta.\nNelle ultime volont\u00e0 e nel testamento di Goebbels, dettati alla segretaria di Hitler Traudl Junge, c'\u00e8 scritto che Magda e i bambini lo sostengono nel suo rifiuto di lasciare Berlino e nella decisione di morire nel bunker. Poco dopo spiega questa affermazione dicendo che i bambini avrebbero approvato la decisione di suicidarsi se fossero stati abbastanza grandi da parlare per s\u00e9.\nIl giorno seguente, 1\u00ba maggio 1945, i sei figli di Goebbels vengono storditi con la morfina e uccisi con delle capsule di cianuro spezzate nelle loro bocche. I racconti sul ruolo che Magda Goebbels ha nell'uccisione dei figli differiscono tra loro. Alcuni sostengono che sia stato il medico delle SS Ludwig Stumpfegger a rompere le capsule in bocca ai bambini, ma non essendo sopravvissuto alcun testimone diretto \u00e8 impossibile ricostruire la vicenda con precisione. O'Donnell crede che anche se Stumpfegger fu probabilmente coinvolto al momento di drogare i bambini, fu Magda stessa ad ucciderli; suggerisce che le testimonianze abbiano addossato la responsabilit\u00e0 materiale della morte dei bambini a Stumpfegger perch\u00e9 era un obiettivo comodo, dato che scomparve (e mor\u00ec, si seppe in seguito) il giorno successivo. Inoltre, come osserva O'Donnell, Stumpfegger potrebbe essere stato troppo ubriaco al momento della morte dei bambini per aver giocato un ruolo decisivo. Poche ore prima del suo suicidio, le venne donata l'Insegna d'oro del Partito Nazionalsocialista Tedesco dei Lavoratori indossata da Adolf Hitler.\nMeissner sostiene che Stumpfegger rifiut\u00f2 di prendere in alcun modo parte alla morte dei bambini e che invece apparve un misterioso \"\"medico di campagna proveniente dalla regione orientale occupata dal nemico\" che \"svolse il terribile compito\"\". Sembra che Magda avesse considerato l'idea di uccidere i figli e ne avesse parlato con almeno un mese d'anticipo. Rifiut\u00f2 anche varie offerte da parte di altre persone, come Albert Speer, di far uscire di nascosto i bambini da Berlino. Ci sono prove, sotto forma di ecchimosi e contusioni, del fatto che la figlia maggiore, la dodicenne Helga, si sia svegliata ed abbia lottato prima di essere uccisa. I corpi dei bambini, in vestaglia da notte e con dei nastrini tra i capelli delle bimbe, furono trovati nei letti a castello in cui furono uccisi quando le truppe sovietiche entrarono nel bunker il giorno seguente.\nDopo la morte dei figli Magda e Joseph Goebbels risalirono nel giardino sotto i bombardamenti, evitando cos\u00ec che qualcuno dovesse portare fuori i loro corpi. Secondo alcuni racconti, lei tremava in maniera incontrollabile. I dettagli del suicidio non sono certi. Un ufficiale delle SS disse che presero del cianuro e che poi un soldato delle SS spar\u00f2 loro, mentre una testimonianza iniziale disse che furono falciati da colpi di mitragliatrice su loro richiesta. Secondo un altro racconto, Joseph spar\u00f2 a Magda e quindi a se stesso (quest'ultima \u00e8 anche la tesi presentata dal film \"La caduta - Gli ultimi giorni di Hitler\"')'.\nI loro corpi furono cosparsi di benzina, parzialmente bruciati e lasciati insepolti. I corpi anneriti furono trovati nel pomeriggio del 2 maggio 1945 dalle truppe russe e venne anche resa pubblica una foto del volto semicarbonizzato di Goebbels. I loro resti e quelli dei bambini vennero poi sepolti dai russi in un luogo segreto e soltanto nell'aprile 1970 furono definitivamente bruciati e le loro ceneri sparse nel fiume Elba.\nIl ritratto di Magda Goebbels nei media.\nMagda Goebbels \u00e8 stata interpretata dalle seguenti attrici in film e produzioni televisive:"}
{"id": "2078694", "revid": "125481810", "url": "https://it.wikipedia.org/wiki?curid=2078694", "title": "Sergio Cosmai", "text": "Biografia.\nLaureatosi in giurisprudenza presso l'Universit\u00e0 di Bari, fu vice direttore delle carceri di Trani, Lecce e Palermo e direttore di quelle di Locri, Crotone e Cosenza. In quest'ultima sede, dal settembre del 1982, Cosmai si impegn\u00f2 nella riorganizzazione del carcere, favorendo un clima di maggior rispetto e legalit\u00e0 tra i detenuti, mettendo fine a tutti quei piccoli e grandi privilegi concessi agli esponenti di spicco della criminalit\u00e0 locale in carcere e promuovendo una capillare sorveglianza per bloccare le loro attivit\u00e0 illecite, tra cui il traffico di droga ed il possesso di armi all\u2019interno della struttura carceraria. Fece trasferire alcuni detenuti per indebolirne il potere esercitato sul territorio di appartenenza, ostacol\u00f2 molte concessioni d\u00ec semilibert\u00e0. Fra l'altro scopr\u00ec che la moglie di un detenuto aveva ottenuto l'esclusiva della fornitura di generi alimentari proprio al carcere. L\u2019appalto venne revocato, il marito della donna, naturalmente, fu trasferito. In particolare, tra gli interventi messi in atto per ristabilire l\u2019ordine nella struttura di via Popilia a Cosenza ci fu quello della mancata concessione dell'ora d'aria supplementare chiesta dai detenuti calabresi. A questa decisione, il 21 giugno 1984, segu\u00ec una violenta protesta dei detenuti, subito sedata, a cui fece seguito la proposta del Cosmai di incontrare una loro rappresentanza. Fu in quel momento che l'allora capo indiscusso della criminalit\u00e0 locale, Franco Perna, capo dell'omonima 'ndrina e che pare continuasse a esercitare il suo potere pur stando in cella, rifiut\u00f2 l'offerta e contro-rilanci\u00f2 chiedendo che fosse il direttore ad andare da lui. Cosmai rifiut\u00f2 l\u2019invito di Perna e fu proprio a seguito di quel rifiuto che venne decisa la condanna a morte del Direttore. L'ordine usc\u00ec dal carcere mediante la compagna del boss. \nL'omicidio.\nIl 12 marzo 1985 Cosmai si stava recando all'asilo per prelevare la figlia Rossella, di appena 3 anni, quando nel tratto della SS 19 che collega Cosenza a Roges (Rende) (ora via Cosmai), si affianc\u00f2 alla sua 500 gialla un'autovettura dalla quale partirono undici proiettili calibro 38 che lo colpirono alla testa. Erano pressappoco le 14 del 12 marzo. \nCosmai mor\u00ec il giorno seguente durante il disperato ed inutile viaggio verso l'ospedale di Trani. \nUn mese dopo sarebbe nato il suo secondogenito Sergio.\nPer questo omicidio il tribunale di primo grado di Trani condann\u00f2 all'ergastolo Nicola e Dario Notargiacomo e Stefano Bartolomeo. In appello, tuttavia, furono assolti per insufficienza di prove.\nSuccessivamente Dario Nortagiacomo raccont\u00f2 le fasi del delitto: \"\u00abIl direttore veniva controllato e le sue mosse spiate dal dall'abbaino che \u00e8 sito sulla casa di Giuseppe Bartolomeo, a Bosco De Nicola. Con un cannocchiale si riusciva a seguirlo in tutti i suoi spostamenti\u00bb... Quella mattina, Giuseppe Bartolomeo segnal\u00f2 a mio fratello Nicola quando Cosmai usc\u00ec dal carcere. Io e Stefano Bartolomeo aspettavamo nascosti a bordo di una Mitsubishi verde. Eravamo camuffati con barbe, baffi e parrucche. Lo vedemmo e ci avviammo. Quindi l'affiancammo. Io esplosi il primo colpo che non and\u00f2 a segno. Per\u00f2, il dottore aveva capito benissimo quello che stava accadendo e fren\u00f2 di colpo. Allungai la mano e sparai ancora. Lui mise la retromarcia, cerc\u00f2 di fuggire, Bartolomeo tir\u00f2 fuori una calibro 38. Spar\u00f2 2 o 3 colpi e poi me la pass\u00f2. Io feci lo stesso. Mi avvicinai ma l'arma era scarica. Constatai, per\u00f2, che Cosmai era immobile\u00bb.\"\nTributi.\nAl suo nome sono dedicate un'aula della Pretura, una strada ed una scuola della sua citt\u00e0 natale e la via di Cosenza, teatro dell'assassinio. Inoltre nei pressi del carcere di Cosenza \u00e8 stato eretto un monumento commemorativo ad opera dello scultore Maurizio Orrico. Inoltre, la stessa Casa Circondariale di Cosenza porta il suo nome.\nIl 2 novembre 2017 al Dott. Sergio Cosmai \u00e8 stata conferita la Medaglia d\u2019oro al Merito Civile alla Memoria con questa motivazione: \u201c\"pur consapevole del grave rischio personale, attivava una ferma azione di contrasto nei confronti delle feroci cosche \u2018ndranghetiste locali, volta al ripristino e al mantenimento della disciplina e della legalit\u00e0 dell\u2019istituto penitenziario. Per tale coraggiosa azione, tesa a recidere posizioni di privilegio tra i reclusi, cadeva vittima di un efferato agguato ad opera della criminalit\u00e0 organizzata, immolando la propria vita ai pi\u00f9 nobili ideali di legalit\u00e0 e di giustizia\"\u201d. \nAltre iniziative sono state intraprese per ricordarlo: Il \"Memorial di tennis \"Sergio Cosmai\"\" e un concorso di poesie."}
{"id": "2078708", "revid": "22475", "url": "https://it.wikipedia.org/wiki?curid=2078708", "title": "Ponte Mosca", "text": "Il ponte Mosca, uno dei ponti monumentali di Torino, \u00e8 stato il primo ponte in pietra ad esser costruito nella citt\u00e0 sabauda sulla Dora Riparia. Sorge in corso Giulio Cesare nel quartiere Aurora, in prossimit\u00e0 di Porta Palazzo.\nStoria.\nLa costruzione del ponte nacque dalla volont\u00e0, prima di Napoleone nel 1807 e pochi anni dopo del governo sabaudo, di realizzare un imponente e monumentale ingresso nella citt\u00e0 in modo tale che si permettesse un agevole passaggio sulla Dora.\nFu cos\u00ec che nel 1818 fu redatto un piano di abbellimento della citt\u00e0 che prevedeva, con l'abbattimento dei bastioni, la creazione di un grande piazzale allo sbocco dell'antica contrada d'Italia (l'attuale via Milano) e la prosecuzione della via fino ad oltre la Dora. Per superare il fiume, venne dato incarico all'architetto Carlo Bernardo Mosca di curare il progetto di un ponte in pietra che sostituisse l'inadeguata e non pi\u00f9 funzionale struttura in legno che fino ad allora permetteva il guado del fiume.\nNel dicembre del 1823, alla presenza delle autorit\u00e0 e dei reali, fu posata la prima pietra, nella cui cavit\u00e0 furono sigillati un verbale della cerimonia e alcune monete dell'epoca. I lavori, preceduti da alterne vicende ed intervallati da interruzioni e ritardi, si conclusero il 15 agosto 1830, quando fu inaugurata l'opera architettonica pi\u00f9 ardita della Torino ottocentesca.\nTale avveniristica struttura sollev\u00f2 molte perplessit\u00e0 circa la sua staticit\u00e0, prima e durante l'inaugurazione dell'opera: secondo un aneddoto, al fine di fugare ogni dubbio per i suoi detrattori, il costruttore si mise sotto il ponte, su una barca e con la propria famiglia, per dimostrare la bont\u00e0 dell'opera; tanto \u00e8 stata eccezionale questa realizzazione che ancora oggi \u00e8 nelle stesse condizioni originali, ma con la differenza che rispetto al passato vi passano mezzi assai pi\u00f9 pesanti ed ingombranti.\nPer questa maestosa realizzazione si dovettero modificare le anse e i meandri naturali che l'alveo del fiume Dora Riparia formava nel tratto in prossimit\u00e0 del ponte da costruire; inoltre, considerato il peso della struttura in pietra, fu necessario predisporre una particolare armatura che ne evitasse il crollo al momento del disarmo.\nAll'epoca della sua inaugurazione, il ponte Mosca, considerato all'avanguardia dal punto di vista tecnico, costituiva un imponente ingresso alla citt\u00e0, ma anche il suo confine naturale verso nord.\nIl moderno ponte venne denominato Mosca nel 1868, un anno dopo la morte dell'architetto che nel 1822 ne aveva curato il progetto e poi la realizzazione.\nAnche il corso stradale che attraversava il fiume all'altezza del ponte assunse la stessa denominazione, rimanendo conosciuto come \"corso Ponte Mosca\" fino al 1937, quando la toponomastica cittadina ne modific\u00f2 il nome in quello che tuttora \u00e8 noto, cio\u00e8 corso Giulio Cesare.\nCaratteristiche tecniche.\nLa struttura architettonica, interamente realizzata in pietra di Malanaggio \u00e8 lunga 45 metri, ma la sua lunghezza totale, comprendente i piazzali d'imbocco, raggiunge i 129 m. Il ponte ha una sola campata e presenta un arco fortemente ribassato con una freccia di soli 4,5 metri. I marciapiedi sono stati realizzati in pietra di Cumiana. La volta che crea il ponte \u00e8 costituita da 93 corsi di conci in pietra da taglio perfettamente lavorata. L'arco del ponte \u00e8 alleggerito da due strombature che disegnano sui lati un profilo ancora pi\u00f9 ribassato (3,75 m. di freccia e 45 m. di luce).\nLa larghezza del ponte, di 13,70 m. \u00e8 pari a quella di via Milano di cui costituisce una naturale prosecuzione, mentre la larghezza della carreggiata \u00e8 di 8,90 m.\nIl ponte \u00e8 oggi adibito al transito di persone ed autoveicoli ed \u00e8 percorso dalla linea tranviaria 4 .\nNelle notti dei fine settimana il ponte viene illuminato anche nell'arcata inferiore con un suggestivo effetto scenografico."}
{"id": "2078709", "revid": "218520", "url": "https://it.wikipedia.org/wiki?curid=2078709", "title": "Madame du Ch\u00e2telet", "text": ""}
{"id": "2078712", "revid": "125541674", "url": "https://it.wikipedia.org/wiki?curid=2078712", "title": "Codici &amp; segreti", "text": "Codici &amp; segreti. La storia affascinante dei messaggi cifrati dall'antico Egitto a Internet (titolo orig. \"The Code Book: The Science of Secrecy from Ancient Egypt to Quantum Cryptography\") \u00e8 un saggio di divulgazione scientifica pubblicato nel 1999 da Simon Singh. Il libro mette in evidenza il passato della crittografia, formata da due branche principali: i codici e i cifrari."}
{"id": "2078713", "revid": "1543377", "url": "https://it.wikipedia.org/wiki?curid=2078713", "title": "Applied Scholastics", "text": "Applied Scholastics \u00e8 una organizzazione no-profit creata con lo scopo di promuovere l'uso della \"tecnologia di studio\", parte integrante della dottrina di Scientology, ideata da L. Ron Hubbard. Applied Scholastics \u00e8 parte di ABLE, l'Association for Better Living and Education.\nStoria e presenza in Italia.\n\u00c8 stata fondata negli Stati Uniti d'America nel 1972, in Italia \u00e8 presente dal 2000 . Scopo dichiarato dell'organizzazione \u00e8 \"il miglioramento qualitativo dell'istruzione. Essa coordina i numerosi programmi che utilizzano la Tecnologia di Studio in tutto il mondo con l'aiuto di un'\u00e9quipe d'educatori ed insegnanti provenienti da diverse scuole e universit\u00e0 mondiali\". Applied Scholastics \u00e8 stata spesso accusata dai critici di essere un gruppo di facciata volto a fare proselitismo per la chiesa di Scientology. Nel 2005 il Ministero dell'Istruzione, dell'Universit\u00e0 e della Ricerca ha dato ad Applied Scholastics Italia e Mediterraneo il riconoscimento come Ente accreditato/qualificato per la formazione del personale della scuola pubblica.\nGiovani in divisa.\nIn Italia oltre a Applied Scolastic \u00e8 presente l'azienda di formazione per concorsi nelle Forze armate e di polizia \"Giovani in Divisa s.r.l.s.\" che sul sito dichiara il patrocinio del Sindacato di Polizia UGL e di utilizzare docenti certificati \"Applied Scholastics International\".\nLa tecnologia di studio.\nAgli studenti viene insegnato che le parole \"\"malcomprese\" sono la causa principale di ogni confusione e fraintendimento. Per questo gli viene insegnato a usare intensamente il dizionario. Ulteriore enfasi \u00e8 anche posta sul \"gradiente\" cio\u00e8 la necessit\u00e0 che lo studio degli argomenti segua una progressione: dal pi\u00f9 facile al pi\u00f9 complesso. Il terzo elemento che secondo Hubbard \u00e8 cruciale \u00e8 la \"massa\"\". Tale concetto \u00e8 descritto come la necessit\u00e0 per l'allievo di avere qualcosa di tangibile da associare al concetto che studia, ad esempio se uno studente sta studiando i treni, egli deve avere accesso (poter toccare e vedere) un treno nella sua fisicit\u00e0.\nApplied Scholastics concede in licenza l'uso della \"tecnologia di studio\" a una serie di piccole scuole o persone singole in tutto il mondo. In cambio di tale licenza, le scuole pagano il 4% dei loro profitti lordi a Applied Scholastics. Recentemente alcuni ministeri dell'istruzione, soprattutto in Africa e nelle Filippine, hanno addestrato insegnanti statali nelle tecniche educative di Applied Scholastics.\nAspetti critici.\nApplied Scholastics, come gli altri enti che fanno capo a ABLE, dichiara di non avere alcun collegamento con la Chiesa di Scientology a parte la condivisione con essa dell'autore delle opere frutto delle ricerche nel campo dell'istruzione ed educazione di L.Ron Hubbard e di aver ottenuto la concessione dell'utilizzo dei marchi e della tecnologia stessa. Tuttavia alcune attivit\u00e0 sono finanziate dalla IAS - la International Association of Scientologist il cui scopo dichiarato \u00e8 diffondere Scientology. Cos\u00ec anche il sito ufficiale di Scientology annovera Applied Scholastic come \"soluzione per l'istruzione\"."}
{"id": "2078717", "revid": "15431", "url": "https://it.wikipedia.org/wiki?curid=2078717", "title": "VBZ", "text": ""}
{"id": "2078723", "revid": "164710", "url": "https://it.wikipedia.org/wiki?curid=2078723", "title": "Val grande di Lanzo", "text": ""}
{"id": "2078727", "revid": "125435882", "url": "https://it.wikipedia.org/wiki?curid=2078727", "title": "Engineering Data Management", "text": "L'Engineering Data Management (EDM) \u00e8 un sistema di archiviazione digitale dei dati tecnici su un computer od un server.\nDescrizione.\nAll'interno dell'ufficio tecnico di un'azienda i documenti tecnici possono venire gestiti tramite un database con un'interfaccia grafica che permetta all'utente di eseguire alcune operazioni utili e spesso ripetitive. L'EDM o TDM serve proprio a questo: di solito si tratta di una applicazione software in grado di gestire un archivio comune a pi\u00f9 utenti, od anche ad un solo utente che necessiti di particolari condizioni di ordine e gestione dei file, come quelli necessari al corretto utilizzo di CAD 3D.\nL'EDM vede archiviati al suo interno solitamente i soli documenti tecnici, disegni e modelli 3D, al massimo legati a documenti diversi con un collegamento di riferimento; l'EDM gestisce quindi gli accessi all'archivio, la ricerca e la riproduzione controllata di diverse quantit\u00e0 di documenti correlati (ed \u00e8 spesso una versione \"alleggerita\" del Product Data Management (PDM)."}
{"id": "2078728", "revid": "125541580", "url": "https://it.wikipedia.org/wiki?curid=2078728", "title": "L'ultimo teorema di Fermat", "text": "L'ultimo teorema di Fermat \u00e8 un saggio del 1997 scritto da Simon Singh in cui viene ripercorsa la storia dell'ultimo teorema di Fermat e della dimostrazione della sua validit\u00e0 da parte di Andrew Wiles."}
{"id": "2078730", "revid": "599013", "url": "https://it.wikipedia.org/wiki?curid=2078730", "title": "Peter Ezugwu", "text": "Carriera.\nTerminato il periodo universitario, vola nel massimo campionato francese per accasarsi al Dijon (4,4 punti a gara). L'anno successivo approda in Italia firmando un contratto in Serie A2 con l'Aurora Jesi dove parte per\u00f2 dalla panchina. Dopo due anni nel campionato spagnolo trascorsi tra Melilla, Badalona e Breog\u00e1n, nel 2002 si trasferisce in Legadue alla Robur Osimo, finendo quindi la stagione a Scafati. Poi ancora Spagna con l'ingaggio del CB Inca, club all'epoca militante in Liga LEB.\nEzugwu fa il suo debutto in Serie A in occasione della stagione 2004-05, quando viene stabilmente schierato nel quintetto base dell'Air Avellino. Da qui, dopo una fugace parentesi al Saragozza, disputa altre tre stagioni in Legadue, due con la maglia della Nuova Pallacanestro Pavia e una con quella della Andrea Costa Imola. Dall'aprile 2008 ha una breve esperienza con i bosniaci del \u0160iroki, quindi torna in Legadue alla Dinamo Sassari, con cui raggiunge la finale dei play-off con un contributo personale di 9,9 punti e 6,9 rimbalzi. L'anno successivo ritorna a vestire i colori dell'Andrea Costa Imola, giocando la sua ennesima stagione in Legadue.\nNel gennaio del 2011, dopo una breve parentesi nel campionato Argentino con il 9 de Julio de R\u00edo Tercero e il Boca Juniors, fa nuovamente ritorno in Legadue all'Assigeco Casalpusterlengo. Nell'estate 2012 gioca con il Club Ciclista Ol\u00edmpico, squadra della citt\u00e0 argentina di La Banda."}
{"id": "2078742", "revid": "729019", "url": "https://it.wikipedia.org/wiki?curid=2078742", "title": "Standing NATO Mine Countermeasures Group 1", "text": "Standing NATO Mine Countermeasures Group 1 o SNMCMG1 \u00e8 uno dei due gruppi navali permanenti di contromisure mine della NATO, dipendente dall'Allied Maritime Command ed \u00e8 composta principalmente da unit\u00e0 navali di stati che hanno accesso all'Atlantico. Generalmente il gruppo, che \u00e8 parte della NATO Response Force, \u00e8 formato da cinque o sei cacciamine, pi\u00f9 una nave appoggio con funzioni di comando.\nLa zona operativa \u00e8 l'Atlantico settentrionale, dalla Norvegia fino allo stretto di Gibilterra e dall'Irlanda al Baltico.\nDal 1998 SNMCMG1 ha operato anche lungo le coste degli Stati Uniti, del Canada e dell'Islanda.\nAlla forza contribuiscono unit\u00e0 navali di sette marine NATO: Belgio, Germania, Paesi Bassi, Norvegia e Regno Unito contribuiscono con continuit\u00e0, Danimarca e Polonia secondo le esigenze. A partire dal 2005, unit\u00e0 navali di Estonia, Lettonia e Lituania si sono aggiunte alla forza.\nStoria.\nLa forza \u00e8 stata attivata a Ostenda l'11 maggio 1973, con la denominazione Standing Naval Force Channel (STANAVFORCHAN). STANAVFORCHAN e la forza gemella Mine Counter Measures Force Mediterranean (MCMFORMED) nel giugno 1999 hanno operato in Adriatico per rimuovere gli ordigni disseminati durante l'operazione Allied Force. La forza combinata comprendeva undici tra cacciamine e dragamine e una nave di supporto. L'operazione, denominata Allied Harvest, \u00e8 iniziata il 9 giugno 1999. Le attivit\u00e0 di ricerca sono iniziate tre giorni dopo ed \u00e8 durata 73 giorni. In totale furono localizzati 93 ordigni nelle nove aree bonificate per una superficie marina bonificata di 1.041 miglia nautiche quadrate (3.570 km2; 1.379 miglia quadrate).\nDal 3 settembre 2001 la denominazione della forza \u00e8 \u00e8 stata Mine Countermeasures Force North Western Europe (MCMFORNORTH), fino al 1\u00ba gennaio 2005 quando la sua denominazione \u00e8 diventata Standing NATO Mine Countermeasures Group 1.\nOrganizzazione.\nSNMCMG1 \u00e8 una componente della NATO Response Force (NRF) la forza di risposta rapida della NATO alle dipendenze del Comando marittimo alleato di Northwood. Il suo scenario operativo \u00e8 di solito l'Atlantico nordorientale, ma in seguito agli attentati dell'11 settembre 2001 la forza viene anche chiamata ad operare anche nel Mediterraneo nell'ambito dell'operazione Active Endeavour.\nIl comandante \u00e8 il Capitano di fregata Audrius Venckunas della Marina Militare della Lituania.\nIl gruppo navale \u00e8 composto attualmente da:"}
{"id": "2078744", "revid": "4711", "url": "https://it.wikipedia.org/wiki?curid=2078744", "title": "Basketball Federation of Serbia", "text": ""}
{"id": "2078745", "revid": "486946", "url": "https://it.wikipedia.org/wiki?curid=2078745", "title": "Sant'Omero Val Vibrata", "text": ""}
{"id": "2078754", "revid": "92723", "url": "https://it.wikipedia.org/wiki?curid=2078754", "title": "Scooter - Agente segreto", "text": "Scooter - Agente segreto \u00e8 una serie televisiva per ragazzi creato dalla rete televisiva australiana Network Ten nel 2005. In Italia \u00e8 stato trasmesso per la prima volta da Rai Tre l'anno dopo.\nTrama.\nScooter \u00e8 un ragazzo orfano e molto impacciato che durante una consegna di pizze trova un computer appartenente al miglior agente segreto dell'Australia. Decide allora di portare a termine le missioni assegnate a X-19, continuando allo stesso tempo a lavorare come porta-pizze nella pizzeria Pescari. Nell'impresa lo aiuteranno Katrina, esperta d'informatica, e Melanie, la figlia del proprietario della pizzeria (per cui nel corso della serie svilupper\u00e0 un sentimento romantico)."}
{"id": "2078759", "revid": "4711", "url": "https://it.wikipedia.org/wiki?curid=2078759", "title": "Croatian Basketball Federation", "text": ""}
{"id": "2078761", "revid": "827882", "url": "https://it.wikipedia.org/wiki?curid=2078761", "title": "Frigento", "text": "Frigento \u00e8 un comune italiano di abitanti della provincia di Avellino in Campania.\nGeografia fisica.\nIl comune si trova nell'Irpinia centrale adagiato sulla sommit\u00e0 di un ampio colle all'altezza di L'abitato si sviluppa su tre alture che si alternano sul singolare massiccio collinare che caratterizza il territorio del comune. Frigento domina dall'alto l'ampia valle dell'Ufita a nord e la conca del Fredane a sud. Il suo territorio si estende su circa .\nDista circa da Avellino e circa da Napoli.\nSismicit\u00e0.\nIl territorio comunale di Frigento \u00e8 parte del distretto sismico dell'Irpinia. In occasione del terremoto del 1980 vi furono, nel solo comune di Frigento, 4 morti, 80 feriti e 663 senzatetto.\nOrigini del nome.\nLa denominazione di Frigento deriverebbe dal toponimo Frequentum, Friquentum o Afrigentum, a loro volta derivanti dall'espressione latina \"A populi frequentia\", cos\u00ec come menzionato nelle \"Rationes Decimarum\" della Campania (1308-1310).\nStoria.\nIl territorio di Frigento conta numerosi rinvenimenti di epoca paleolitica, principalmente realizzati in selce o in \"pietra di Frigento\", costituita fra l'altro da scisti silicei, peliti rosse silicizzate e marne silicizzate. Resti fossili animali, associati a manufatti umani testimoniano di un'antica frequentazione dell'area. In particolare, il rinvenimento di un osso fossilizzato umano rinvenuto dal professor Salvatore Forgione sulla collina di Frigento viene identificato al morfotipo umano dell'Homo erectus, simile a quelli di altri siti preistorici (Castel di Guido, Sedia del Diavolo, Venosa-Notarchirico) e databile fra e anni fa.\nIl paese di Frigento emerse agli onori della storia nel 441; in quell'anno per volere del Papa Leone Magno divenne sede della diocesi del meritevole vescovo Marciano che scelse questo lungo come eremo e luogo di preghiera. Con l'avvento dei Longobardi, grazie alla favorevole posizione geografica, Frigento divenne strategico luogo di difesa dei confini del ducato di Benevento finch\u00e9, nel 988, un terremoto la distrusse.\nLentamente ricostruito, il borgo fu per secoli sotto il dominio dei potenti feudatari della vicina Gesualdo che ne mantennero la reggenza fino alla fine della loro discendenza. Successivamente il feudo venne ceduto alla famiglia Filangieri, quindi pass\u00f2 ai Caracciolo di Avellino che ne mantennero il dominio fino alla fine dei diritti feudali.\nNel volgere dei secoli, la storia di Frigento fu legata alla presenza della sede vescovile che rimase punto di riferimento religioso ed anche economico della comunit\u00e0 fino alla soppressione definitiva disposta nel 1818. Durante il Regno delle Due Sicilie fu sede di uffici istituzionali e capoluogo dell'omonimo circondario appartenente al distretto di Sant'Angelo de' Lombardi, nel quale figuravano inoltre i vicini centri di Gesualdo, Sturno, Torella dei Lombardi, Villamaina. Mantenne medesime prerogative anche dopo l'Unit\u00e0 d'Italia.\nMonumenti e luoghi d'interesse.\nEdificio imponente ed austero sito alla sommit\u00e0 del colle di Frigento. \u00c8 il luogo di culto pi\u00f9 antico del paese. Interessante il museo archeologico sito nell'ipogeo del complesso monumentale con una pregiata collezione di oggetti di epoca romana.\nRovine dell'antico maniero di difesa eretto in epoca longobarda, sito a 5\u00a0km dal centro abitato nella contrada di S.Angelo al Pesco.\nSuggestiva passeggiata panoramica con vista sulle sottostanti ampie vallate, sito nel centro cittadino.\nTra le anguste stradine intorno alla ex cattedrale, di rilievo gli edifici gentilizi con splendidi portali lavorati in pietra locale.\nBen conservate, le cisterne romane sono un valido esempio di architettura idraulica del periodo romano. Si trovano in pieno centro storico.\nAmeno e serafico luogo di culto, \u00e8 meta di molti pellegrini e devoti della Madonna del Buon Consiglio. Si trova nella frazione di Pagliara. Dal 2001 \u00e8 presente un pregevole organo a canne di 25 registri, opera del Maestro organaro veneto Alessandro Girotto.\nSociet\u00e0.\nEtnie e minoranze straniere.\nAl 31 dicembre 2016 risultano residenti nel territorio di Frigento 92 cittadini stranieri. Le comunit\u00e0 pi\u00f9 numerose sono quelle di:\nLingue e dialetti.\nAccanto alla lingua italiana, a Frigento si parla una variet\u00e0 del dialetto irpino.\nGeografia antropica.\nFrazioni:\nEconomia.\nPrevalentemente agricola, per la produzione di grano, olio, vino, ortaggi, legumi, tabacco.\nUna quota significativa del reddito delle famiglie, comunque, proviene dal terziario per essere molte persone impiegate nei settori dell'istruzione, della sanit\u00e0, dell'amministrazione pubblica.\nIn crescita il settore industriale, rappresentato dapprima soprattutto da imprese operanti nel settore dell'edilizia, della lavorazione del legno e del ferro, poi anche da opifici del settore agro-alimentare sorti nella valle dell'Ufita, in localit\u00e0 Pila ai Piani (area PIP).\nAmministrazione.\nAltre informazioni amministrative.\nIl comune fa parte della Comunit\u00e0 montana dell'Ufita e dell'Unione dei comuni Terre dell\u2019Ufita."}
{"id": "2078770", "revid": "287204", "url": "https://it.wikipedia.org/wiki?curid=2078770", "title": "Unione Sportiva Alessandria Calcio 1995-1996", "text": "Questa pagina raccoglie i dati riguardanti l'Unione Sportiva Alessandria Calcio nelle competizioni ufficiali della stagione 1995-1996.\nMaglie e sponsor.\nIl fornitore ufficiale di materiale tecnico per la stagione 1995-1996 fu Diadora, mentre lo sponsor di maglia fu Cassa di Risparmio di Alessandria.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2078771", "revid": "4711", "url": "https://it.wikipedia.org/wiki?curid=2078771", "title": "Basketball Federation of Montenegro", "text": ""}
{"id": "2078773", "revid": "38120", "url": "https://it.wikipedia.org/wiki?curid=2078773", "title": "Petrafennula", "text": "La petrafennula (o pietrafendola, petrafernula) \u00e8 un tipico dolce siciliano, diffuso in tutta l'isola, e consumato per la festa dell'Immacolata e nel periodo natalizio.\nDi origine araba, viene preparato con miele, mandorle, bucce di cedro e arance, confetti e cannella, ed \u00e8 una sorta di torrone estremamente duro. Con l'espressione \"F\u00e0risi petraf\u00e8nnula\" (\"diventare petrafennula\") si intende infatti \"\"irrigidirsi in un proponimento o rendersi inamovibile da un luog\"o\"\nBibliografia.\nPino Correnti, \"Il diamante della grande cucina di Sicilia\", ed. Mursia, 2003, ISBN 8842532061"}
{"id": "2078778", "revid": "2175409", "url": "https://it.wikipedia.org/wiki?curid=2078778", "title": "Anna Melnikova", "text": "Ballerina russa\nAnna Melinkova ha iniziato a dedicarsi alla danza all'et\u00e0 di 11 anni.\nBalla con Stefano Di Filippo dal 1\u00ba aprile 2006 per l'Italia, nella categoria \"Amateur Latin\".\nAttualmente balla con Justinas Duknauskas, precedentemente con Slavik Kryklyvyy\nRisultati gare fatte con Slavik:\n07 feb 2010 Winter Star 2010\nRussia - Moscow Russian Professional Latin \n2. 1914 (-3)\n21 gen 2010 \nUK Open 2010\nInghilterra - Bournemouth Professional Latin \n5. 1917 (+3)\n28 nov 2009 World Masters 2009\nAustria - Innsbruck Professional Latin \n4. 1914 (-1)\n31 ott 2009 \nKremlin Cup 2009\nRussia - Moscow WDC World Cup Latin \n3. 1915 (-1)\n12 set 2009 United States Open Dance Championships 2009\nStati Uniti - Orlando (FL) WDC World Series Professional Latin \n2. 1916 (+1)\nPoi continuata con la sua carrera con Victor Da Silva e Franco Formica facendo le show dance a Germania,Portugalia,Russia, china, hong Kong e.c. \nParticipato sulle programmi televisivi in Russia \n Ballando con le stelle Russia, \nE ancke insieme con suo marito Denis Tagintsev Dance Revolution Russia.\nOra dopo 12 anni ricominciato a ballare insieme con Stefano Di Filippo per Italia."}
{"id": "2078780", "revid": "287204", "url": "https://it.wikipedia.org/wiki?curid=2078780", "title": "La passione della nuova Eva", "text": "La passione della nuova Eva (\"The Passion of New Eve\") \u00e8 un romanzo di Angela Carter pubblicato nel 1977. \u00c8 un'opera post femminista ascrivibile al genere del realismo magico, in cui i personaggi femminili dominano su quelli maschili. Gi\u00e0 nel titolo non \u00e8 difficile individuare il riferimento all'ideale femminista della \"New Woman\". In essa si ravvisa una forte componente satirica nei confronti dell'America ritratta nei film, soprattutto per quanto riguarda le questioni di genere.\nTrama.\nUn professore inglese di nome Evelyn ha appena ottenuto un nuovo posto di lavoro in una universit\u00e0 di New York. Il suo tributo a Tristessa de St. Ange, attrice statunitense del cinema muto, per l'ultima serata che trascorrer\u00e0 in Inghilterra, \u00e8 di sottostare alle attenzioni, mediante un rapporto orale, di una ragazza con cui si reca a vedere uno dei suoi film.\nQuando arriva in America, lo scenario che si offre al suo sguardo \u00e8 una New York distopica, una citt\u00e0 ai suoi ultimi stadi di decomposizione, percorsa da enormi ratti e dove le emozioni umane sono ridotte ai loro livelli pi\u00f9 primitivi. Qui resta affascinato da Leilah, una giovane ed esotica cubista afro-americana, con la quale avvia una relazione, priva per\u00f2 di alcun coinvolgimento emotivo per lui, che la vive solo per i piaceri sessuali che sa ricavarne. Quando poi lei rimane incinta, la abbandona disgustato alla solitudine di un aborto.\nEvelyn si ritrova nel pi\u00f9 completo deserto e viene rapito da una donna della citt\u00e0 sotterranee femminile di Beulah e trascinato attraverso il mare di sabbia al cospetto della Madre, una crudele figura di dea madre che sfoggia un chirurgico bisturi con cui muta Evelyn in Eva, ironicamente la donna che egli ha sempre bramato. Poi cerca di metterla incinta di un nuovo Messia, usando il suo stesso sperma (raccolto prima dell'operazione).\nEvelyn, ora Eva, riesce a fuggire ma viene catturata e resa schiava da Zero, un crudele leader di culto e \"poeta\" con un solo occhio e una sola gamba, un mezzo uomo che celebra il suo io degradato. Il suo harem \u00e8 composto da \"mogli\" passive e schiavizzate che egli frusta se non parlano grugnendo e non onorano i loro compagni di letto, i maiali. Zero violenta Eva e fa di lei la sua nuova moglie. Poi la conduce alla ricerca dell'attrice Tristessa, incarnazione di bellezza, dolore e solitudine, che egli odia ossessivamente perch\u00e9 crede abbia causato la sua infertilit\u00e0. Tristessa fu il primo oggetto del desiderio di Evelyn in giovent\u00f9 e ritorna ora per lui/lei come figura ossessiva.\nZero porta il suo harem vestito di stracci al palazzo di cristallo di Tristessa, invadendo e devastando la bella costruzione gotica e scoprendo Tristessa sistemata in una stanza circondata da effigi di cera dentro a delle bare. Ella per\u00f2 \u00e8 viva e solo quando Zero la insegue e la cattura in cima a una delle torri e le taglia la cinghia, si scopre che in realt\u00e0 \u00e8 un uomo.\nA questo punto, Zero e le sue mogli realizzano una finta cerimonia nuziale, costringendo Tristessa a stuprare Eva. Questi, per\u00f2, scappano e uccidono Zero e il suo harem nel palazzo di cristallo rotante di Tristessa. Poi fuggono nel deserto, dove si imbevono della propria riscoperta sessualit\u00e0 finch\u00e9 Tristessa non viene uccisa con un colpo di pistola da una banda di teenager mafiosi del deserto, il cui colonnello \u00e8 un quattordicenne che ha paura del buio. I ragazzi \"salvano\" Eva, che per\u00f2 riesce a fuggire e incontra Leilah, ora nelle vesti di Lilith, leader ribelle e vagabonda.\nLilith conduce Eva sulla costa per tornare dalla Madre. Qui, sulla spiaggia, si imbattono in una vecchia signora, manifestazione della superficialit\u00e0 attempata: sporca, ricoperta di trucco e di boccoli dorati come una parrucca, canta canzoni di vecchi musical, trangugia vodka e cibo in scatola congelato ed espelle le sue feci nei cespugli dietro alla sua sedia sdraio.\nEva si rende conto che Leilah non \u00e8 mai esistita realmente e che era soltanto la manifestazione dei suoi desideri corrotti.\nLilith dice a Eva che deve andare dalla Madre e la spinge in una fenditura di roccia che si trasforma nell'utero del tempo. Eva avanza nelle profondit\u00e0 sotterranee sempre pi\u00f9 recondite e calde fino alla sua rinascita. L'ambra che scopre in una delle cave e che tiene tra le mani si liquef\u00e0 trasformandosi in antiche foreste di pini e specie primitive.\nEva quindi rinasce, guidata da Leilah, e rigetta il suo passato di maschio sciovinista.\nEva emerge su una spiaggia con l'aiuto di Lilith (nome che riprende la storia apocrifa della prima moglie di Adamo), che poi la lascia per andare a combattere insieme ai ribelli. Eva scambia l'oro alchemico di una catenina che Lilith le ha regalato con la barca a remi rosso porpora dell'anziana pazza e si lancia nell'oceano."}
{"id": "2078790", "revid": "834", "url": "https://it.wikipedia.org/wiki?curid=2078790", "title": "Licenza Pubblica Netscape", "text": ""}
{"id": "2078792", "revid": "4711", "url": "https://it.wikipedia.org/wiki?curid=2078792", "title": "Basketball Federation of Slovenia", "text": ""}
{"id": "2078793", "revid": "1452073", "url": "https://it.wikipedia.org/wiki?curid=2078793", "title": "Heroes of Might and Magic IV", "text": "Heroes of Might and Magic IV \u00e8 un videogioco strategico a turni, quarto titolo della serie \"Heroes of Might and Magic\", pubblicato dalla 3DO nel 2002.\nModalit\u00e0 di gioco.\nQuesto titolo introduce alcune novit\u00e0 di grande incidenza sulla giocabilit\u00e0 rispetto ai suoi predecessori:\nTrama.\nDopo gli eventi di \"\", Gelu, il capo dei ranger di Avlee e custode della \"Spada dell'Armageddon\", attacca Kilgor, il re barbaro di Krewlod, nel tentativo di distruggere la \"Spada di Ghiaccio\".\nCome preannunciato da un'antica profezia, quando la spada dell'armaggedon e la spada di ghiaccio si scontrano in battaglia, il risultato \u00e8 una gigantesca e violentissima esplosione chiamata il Giudizio, che distrugge il mondo. Molti abitanti del pianeta, per\u00f2, riescono a fuggire attraverso dei misteriosi portali che appaiono durante il Giudizio e che conducono ad un altro mondo, chiamato Axeoth - che \u00e8 anche il mondo di Might and Magic IX.\nLa storia di Heroes of Might e Magic IV si svolge principalmente attraverso sei campagne, ciascuna delle quali stabilisce come i grandi regni di Axeoth sono stati forgiati dai profughi negli anni successivi al Giudizio. A differenza del precedente titolo della serie, tutte le campagne sono accessibili sin dall'inizio, e ciascuno si snoda come un racconto indipendente dagli altri.\nLord Lysander ha radunato i sopravvissuti del Regno di Erathia e ha formato il nuovo Regno di Palaedra, ma la sua pi\u00f9 grande minaccia arriva sotto forma di un cavaliere chiamato Sir Worton che sostiene di essere l'ultimo membro superstite della stirpe dei Cuor di Grifone e quindi il legittimo sovrano del reame. Lysander controlla ancora Palaedra, ma il cavaliere ribelle guadagna ogni giorno sempre pi\u00f9 popolarit\u00e0 e potere. Lysander parte alla ricerca della verit\u00e0 su Sir Worton e consulta l\"'Oracolo dell'Alba\", che gli suggerisce di visitare la terra selvaggia della \"Ruota\"; qui il signore di Palaedra conosce i veri genitori di Worton e rientrato in patria pone fine alla guerra civile che l'usurpatore ha ingaggiato per prendersi il trono.\nSecoli di guerra e il Giudizio hanno portato i barbari verso il baratro dell'estinzione. Solo un uomo osa affrontare il destino, per salvare il proprio popolo obbligandolo a modificare le proprie abitudini e il ritorno ai valori di un'et\u00e0 troppo a lungo dimenticata. La sopravvivenza dei Barbari dipende da Waerjak e da suo padre adottivo Tarnum. Essi si scontrano con gli spietati signori della guerra Vogel e Hundric che impediscono alle trib\u00f9 di vivere in pace e in armonia.\nLa maga Emilia diventa il leader inaspettato di una banda di profughi che si rifiutano di fuggire dalle loro case solo perch\u00e9 alcuni prepotenti briganti minacciano la loro terra. Tutti lottano disperatamente contro il caos che sembra regnare indisturbato in modo che possano creare un luogo in cui i figli dei loro figli siano sempre al sicuro. Questo \u00e8 il loro sogno. Con la sconfitta dei sanguinari banditi, Emilia viene nominata Regina del nuovo paese, \"Gran Arcan\", e poco tempo dopo deve vedersela con il genio Solmyr e il suo padrone Gavin Magnus, ex-re immortale di Bracada che hanno messo i loro occhi sulla loro nuova giovane nazione. Quando scopre che il suo signore ha intenzione di sottomettere tutte le creature viventi, utilizzando un artefatto chiamato \"pendolo di cristallo\" che annulla le volont\u00e0 delle persone, Solmyr si indigna e si rivolta al suo padrone alleandosi con Emilia. Essi trovano la Spada degli Dei, un'arma potentissima con cui sconfiggono il folle immortale.\n\u00c8 amore a prima vista quando Elwin salva la bella Shaera da un attacco dei pirati nel Mare di Quid; ma tra il loro amore si frappone Lord Harke, il signore elfico che brama il trono del nuovo regno e la mano di Shaera. Cos\u00ec inizia una tragica storia d'amore che spinge gli Elfi di Aranorn in una guerra civile che minaccia di distruggere tutto ci\u00f2 che gli Elfi hanno ricostruito dopo il Giudizio. Tuttavia, grazie al coraggio e alla fermezza di Elwin le forze di Harke vengono sconfitte e il giovane viene nominato dalla corte elfica nuovo re degli elfi.\nDopo un potente incantesimo andato male, Gauldoth si trova in uno stato di costante contraddizione. Met\u00e0 del suo corpo \u00e8 vivo, mentre l'altra met\u00e0 \u00e8 non-morta. Gauldoth cerca di ritagliarsi una piccola parte di questo nuovo mondo per se stesso, ma il suo destino si intreccia con quello di un Dio della morte determinato a porre fine a tutte le forme di vita nell'universo. Per evitare il disastro, il negromante dovr\u00e0 uccidere l'unica persona che durante la sua vita gli ha mostrato un po' di umanit\u00e0: il suo maestro, Kalibarr.\nDopo la morte di suo padre, un famoso e temuto pirata, Tawni Balfour prende il comando della sua nave. Lei immediatamente si propone di realizzare qualcosa che suo padre non si \u00e8 mai sognato di fare: conquistare lo Stretto delle Tempeste con le citt\u00e0 di Frigiston e Yanathrae e successivamente controllare l'intero mare d'oro! Twani dovr\u00e0 vedersela con il subdolo Pete Girly che tenter\u00e0 di fermarla in ogni modo e con la Regina Mer e le sue sirene.\nThe Gathering Storm.\nL'espansione del gioco introduce 6 nuove campagne con 22 scenari e cinque nuovi eroi, i quali hanno tutti la propria campagna. Essi sono: Agraynel il bardo, Bohb l'Arcimago, Kozuss lo stregone, Alita Eventide il druido, e Dogwoggle il barbaro. Questi nuovi personaggi potranno essere equipaggiati con 16 nuovi artefatti (tra cui il Cerchio di luce, il Mantello delle tenebre, l'Armatura della Tigre e la Fiamma del Caos) e potranno gestire anche 4 nuove unit\u00e0.\nTrama\nNelle nuove campagne Hexis \u00e8 il folle mago e il nemico da affrontare; egli controlla i reami della morte e della natura e attraverso questo potere ha messo le terre del Devonshire e Lodwar in pericolo. Pi\u00f9 il suo potere cresce, pi\u00f9 aumenta il caos e la devastazione - inondazioni, terremoti e altre calamit\u00e0 naturali diventano sempre pi\u00f9 potenti e terrorizzano i popoli dei due regni. Cinque eroi allora decidono di scendere in campo per fermare lo stregone e riportare cos\u00ec la pace: dovranno radunare delle antiche reliquie magiche che gli doneranno il potere di distruggere il malvagio mago.\nWinds of War.\nNella seconda espansione del gioco vengono implementati 6 ulteriori Campagne caratterizzate da 16 mappe, che raccontano la storia di cinque eroi che hanno invaso, assieme ai loro eserciti, il regno di Channon. Essi potranno contare su tre nuove unit\u00e0 e su sei nuovi edifici che ampliano l'esperienza di gioco; inoltre \u00e8 stato migliorato anche l'editor delle mappe.\nTrama\nIl prospero regno di Channon viene invaso da cinque armate differenti con scopi e intenti diversi.\n-L'esercito dell'isola-regno di Orillos, guidato da Re Spazz Maticus, desideroso di espandere i confini della sua piccola nazione;\n-La feroce orda di barbari guidati da Mongo, il primogenito dei tre figli di Re Bolingar, sovrano di un potente regno del nord, che brama il possesso della luminosa capitale di Channon;\n- Gli agenti di Mysterio il Magnifico, il pi\u00f9 grande dei maghi e leader del vicino regno di Qassar che ha intrapreso una ricerca per ottenere con ogni mezzo necessario, il segreto dell'immortalit\u00e0 gelosamente custodito da Channon;\n-L'armata elfica di Re Erutan Revol, signore di Arbor'al, che ha deciso di dare una dura lezione agli umani di Channon, rei di aver distrutto e deturpato le foreste orientali del suo reame.\n-L'esercito morto del Barone Von Tarkin, il potente lich che domina le terre desolate di Korresan. Egli \u00e8 stanco di Channon, che vive e prospera serenamente, cos\u00ec ha deciso di conquistare il reame e di soggiogarne gli abitanti trasformandoli in non morti.\nnell'ultima campagna, ogni esercito viene a sapere in prossimit\u00e0 della capitale che altri rivali stanno per sottrargli il possesso della citt\u00e0. Al giocatore la scelta della fazione vincitrice.\nAccoglienza.\nHeroes IV presenta alcuni difetti, tra i quali si registrano, a proposito della campagna, immagini mal definite che si ripetono anche in campagne differenti, righe e righe di testo a sostituzione di dialoghi animati, l'assenza di una modalit\u00e0 di multigiocatore online (poi aggiunta con le patch e le espansioni) e un motore grafico notevolmente inferiore al titolo precedente, sebbene in parte tridimensionale.\nTra gli aspetti positivi, si segnalano invece grandi cambiamenti alla giocabilit\u00e0 per rinnovare la serie arrivata al suo quarto episodio, la possibilit\u00e0 di vedere la stessa fazione sviluppata con creature e strategie radicalmente diverse, nonch\u00e9 una maggiore mobilit\u00e0 sulla mappa-avventura."}
{"id": "2078797", "revid": "287204", "url": "https://it.wikipedia.org/wiki?curid=2078797", "title": "Identificazione a soppressione alternata", "text": "LIdentificazione a soppressione alternata (ISA) fu una proposta di sistema di trasmissione televisiva a colori messa a punto dalla societ\u00e0 Indesit in collaborazione con la SEIMART. Il sistema fu proposto alla RAI nel 1972, in una fase in cui non era stato ancora scelto ufficialmente il sistema di trasmissione a colori da adottare e l'alternativa era tra il tedesco PAL (preferito dalla maggioranza dei soci dell'Unione europea di radiodiffusione, allora Eurovisione, e sponsorizzato dal governo tedesco) e il S\u00c9CAM (caldeggiato dal governo francese).\nIl sistema ISA si proponeva, nelle parole del responsabile SEIMART Dottor Ballabeni, come terza soluzione, di produzione completamente nazionale, che avrebbe potuto risolvere il problema della scelta. Tuttavia, pur presentando caratteristiche tecniche e qualitative molto interessanti, il sistema italiano arriv\u00f2 troppo tardi, inoltre la sua eventuale adozione avrebbe avuto conseguenze politiche ed economiche pesanti.\nIl sistema ISA venne quindi definitivamente abbandonato quando, nel 1975, venne adottato il sistema PAL."}
{"id": "2078802", "revid": "1543377", "url": "https://it.wikipedia.org/wiki?curid=2078802", "title": "Aurora Jolie", "text": "Biografia.\nNata a Napoli, \u00e8 stata cresciuta in Virginia. Ha un fratello, si \u00e8 trasferita in California con i suoi genitori e ha terminato l'ultimo anno della \"John Burroughs High School\" a Burbank. I suoi genitori sono entrambi membri dell'esercito americano. Ha iniziato la sua carriera nell'industria del porno dopo due mesi dal conseguimento del diploma.\nIn un'intervista aveva dichiarato di essere vergine per il fatto di eseguire esclusivamente sesso anale di gruppo, sia davanti alle telecamere che nella vita privata.\nIn un'altra intervista a marzo del 2009, della rivista \"Ozone\", ha rivelato di aver perso la verginit\u00e0 vaginale durante la vita privata. Ha affermato che, nei film in cui reciter\u00e0, eseguir\u00e0 solo scene di sesso vaginali dopo che sar\u00e0 partito il sito web a lei dedicato.\n\u00c8 apparsa nel video \"Wouldn't Get Far\" di The Game Ft. Kanye West nel 2007. A dicembre del 2009 le \u00e8 stato diagnosticato un problema al cuore conosciuto come cardiomiopatia ipertrofica."}
{"id": "2078808", "revid": "4711", "url": "https://it.wikipedia.org/wiki?curid=2078808", "title": "Russian Basketball Federation", "text": ""}
{"id": "2078813", "revid": "6923", "url": "https://it.wikipedia.org/wiki?curid=2078813", "title": "Lovers in Japan", "text": "Lovers in Japan \u00e8 un singolo del gruppo musicale britannico Coldplay, pubblicato il 3 novembre 2008 come primo estratto dal quinto EP \"Prospekt's March\".\nDescrizione.\nSi tratta di un riarrangiamento dell'omonimo brano presente nel quarto album in studio del gruppo, \"Viva la vida or Death and All His Friends\", all'interno del quale il brano \u00e8 unito a \"Reign of Love\".\nVideo musicale.\nIl videoclip del brano, diretto da Mat Whitecross, \u00e8 stato pubblicato in anteprima il 31 ottobre 2008 sugli iTunes Store canadese e statunitense, nei quali \u00e8 stato reso disponibile per la visione gratuita per una settimana, per poi essere stato reso disponibile in tutto il mondo il 4 novembre dello stesso anno.\nEsso inizia con i componenti del gruppo intenti a scrivere sullo schermo alcune parole tratte dal testo del brano. A partire dal ritornello, la telecamera ruota in cerchio allineandosi sempre al testo che dice \"They are turning my head out\", mentre il gruppo esegue il brano. La fine del video \u00e8 una festa di farfalle colorate che piovono sul gruppo."}
{"id": "2078820", "revid": "4711", "url": "https://it.wikipedia.org/wiki?curid=2078820", "title": "Deutscher Basketball Bund e.V.", "text": ""}
{"id": "2078825", "revid": "1087849", "url": "https://it.wikipedia.org/wiki?curid=2078825", "title": "Bivacco Marzotto-Sacchi", "text": "Il bivacco Marzotto-Sacchi \u00e8 un bivacco situato nel comune di Vallarsa (TN), alle Porte del Pasubio, nelle Prealpi Venete, a \"1940\"\u00a0m s.l.m.\nStoria.\nIl bivacco \u00e8 stato voluto dalle famiglie dei due giovani Giuseppe Marzotto e Franco Sacchi, dopo la loro prematura morte.\nCaratteristiche.\nIl bivacco \u00e8 situato appena sopra il rifugio Achille Papa, ed \u00e8 aperto nella fase di chiusura del suddetto (nella stagione invernale). Il bivacco pu\u00f2 ospitare 7 persone su due piani, ed \u00e8 comprensivo di tavolo ma non di stufa."}
{"id": "2078833", "revid": "1008732", "url": "https://it.wikipedia.org/wiki?curid=2078833", "title": "147P/Kushida-Muramatsu", "text": "La Cometa Kushida-Muramatsu, formalmente indicata 147P/Kushida-Muramatsu, \u00e8 una cometa periodica del Sistema solare, appartenente alla famiglia delle comete gioviane. La cometa \u00e8 stata scoperta l'8 dicembre 1993 da Yoshio Kushida e Osamu Muramatsu, dallo \"Yatsugatake South Base Observatory\", osservatorio giapponese presente sui monti Yatsugatake.\nNel dicembre del 1993 la cometa ha raggiunto la massima luminosit\u00e0 finora registrata, pari alla 15\u00aa magnitudine.\nSecondo un articolo pubblicato da alcuni astronomi, questa cometa sarebbe stata una TSC (\"temporary satellite capture\"), ossia una cometa catturata come satellite temporaneo di Giove per oltre 10 anni. Un comportamento simile \u00e8 stato determinato anche per altre comete, ad esempio 111P/Helin-Roman-Crockett e 82P/Gehrels, tutte classificate come QHC (\"quasi-Hilda comets\"), ossia comete con elementi orbitali simili a quelli degli asteroidi appartenenti alla famiglia di Hilda."}
{"id": "2078837", "revid": "793215", "url": "https://it.wikipedia.org/wiki?curid=2078837", "title": "\u00c1ngel de Villafa\u00f1e", "text": " \nFu un esploratore e capitano di una nave (con Hern\u00e1n Cort\u00e9s), che contribu\u00ec a numerosi insediamenti lungo il Golfo del Messico.\nBiografia.\n\u00c1ngel de Villafa\u00f1e nacque attorno al 1504, figlio di Juan de Villafa\u00f1e e di Catalina de Vald\u00e9s, entrambi originari di Le\u00f3n, Castiglia (Spagna), al servizio di Ferdinando ed Isabella. Nel 1513, a nove anni, il giovane Angel accompagn\u00f2 il padre con la flotta di Pedrarias D\u00e1vila a Dari\u00e9n.\nNel 1523 Villafa\u00f1e and\u00f2 a P\u00e1nuco con la compagnia di Francisco de Garay. Quando Garay venne contrastato da Hern\u00e1n Cort\u00e9s nel tentativo di stabilire una colonia, Villafa\u00f1e si un\u00ec al gruppo di Cort\u00e9s salpando alla volta di Citt\u00e0 del Messico.\nA Citt\u00e0 del Messico Angel de Villafa\u00f1e spos\u00f2 Do\u00f1a Yn\u00e9s de Caravajal, parente di Pedro de Alvarado, il famoso conquistador (secondo in comando ad Hern\u00e1n Cort\u00e9s e governatore di Guatemala). Angel de Villafa\u00f1e divenne noto come \"uno dei principali caballeros\" della citt\u00e0, ed insieme alla moglie venne nominato \"persona nobile, Hidalgo e di grande fortuna\".\nVillafa\u00f1e partecip\u00f2 alla conquista di Michoac\u00e1n e Colima, ed aiut\u00f2 a sottomettere i Maya Chontal, gli Zapotechi ed i Mixes. Per questi fatti venne insignito di un'encomienda a Xaltepec. Partecip\u00f2 quindi alla pacificazione di Jalisco e, come comandante di nave, all'esplorazione di Cort\u00e9s della costa del Pacifico.\nNel 1553 rimase invischiato in una lotta politica, dopo aver seguito l'ordine del vicer\u00e9 di arrestare l'ispettore del re, Diego Ram\u00edrez. Stretto tra il vicer\u00e9 e l'Audiencia, riusc\u00ec a liberarsi spedendo una lettera all'imperatore Carlo V.\nLa sua lettera venne trasportata nell'aprile del 1554 sulla nave San Andr\u00e9s, l'unica delle quattro che stavano salpando a raggiungere la destinazione. Le altre tre naufragarono a causa di un uragano (1554) al largo dell'isola del Padre, nel futuro Texas. All'inizio di giugno, quando la notizia del disastro raggiunse Citt\u00e0 del Messico, il vicer\u00e9 chiese l'invio di una flotta di salvataggio a cui partecip\u00f2 anche Villafa\u00f1e.\nVillafa\u00f1e viaggi\u00f2 fino a P\u00e1nuco noleggiando una barca per raggiungere il luogo, gi\u00e0 visitato dagli abitanti locali. Arriv\u00f2 in tempo per salutare Garc\u00eda de Escalante Alvarado (nipote di Pedro de Alvarado), comandante delle operazioni di salvataggio, quando Alvarado arriv\u00f2 via mare il 22 luglio 1554. La squadra lavor\u00f2 fino al 12 settembre al fine di recuperare il tesoro dell'isola del Padre.\nQuesta perdita, unita ad altri disastri navali nel Golfo del Messico, fece partire un progetto per stabilire un insediamento sulla costa settentrionale del golfo, al fine di proteggere e velocizzare le operazioni di salvataggio. Come risultato, la spedizione di Trist\u00e1n de Luna y Arellano part\u00ec da Pensacola Bay il 15 agosto 1559.\nAngel de Villafa\u00f1e venne coinvolto nella spedizione di Luna fin dall'inizio. Prima di salpare si prese in carico l'accampamento di Xalapa, mentre lo stesso Luna and\u00f2 a Veracruz per completare i preparativi del viaggio. In seguito, comandando la guarnigione di San Juan de Ul\u00faa, stanziata a Veracruz, Villafa\u00f1e fu in grado di controllare l'operazione riferendo i risultati al vicer\u00e9, Luis de Velasco. \nDopo oltre un anno, quando Luna non si dimostr\u00f2 in grado di gestire gli insediamenti di Florida e Santa Elena, il vicer\u00e9 Velasco lo sostitu\u00ec con Villafa\u00f1e.\nTrist\u00e1n de Luna y Arellano si ammal\u00f2 nel tentativo di spostare l'insediamento di Ochuse decimato dall'uragano del 19 settembre 1559, e buona parte del cibo (grano, fagioli, zucche) fu perso. Villafa\u00f1e raggiunse Ochuse (Pensacola) nei primi giorni di marzo del 1561, ed il 9 aprile assunse il titolo di governatore delle province di \"La Florida\" e \"Punta de Santa Elena\"\" al posto di Luna.\nLasciando 50 uomini ad Ochuse, Villafa\u00f1e salp\u00f2 con il resto del personale della colonia (circa 230 persone) verso Santa Elena (tra Georgia (USA) e Carolina del Sud). Dopo numerose tappe lungo la costa della Carolina, nel tentativo di trovare un porto sicuro, la sua flotta venne colpita da un altro uragano, ma alcune navi riuscirono a salvarsi.\nVillafa\u00f1e guid\u00f2 la flotta sopravvissuta a Hispaniola, per poi dirigersi verso L'Avana, dove si stabilirono definitivamente molti dei suoi soldati. Dopo tre mesi passati a Cuba, Villafa\u00f1e torn\u00f2 ad Ochuse (Pensacola Bay) per recuperare i 50 uomini rimasti, tornando poi in Messico.\nInsieme ad altri partecipanti del tentativo di Florida / Santa Elena, Villafa\u00f1e venne chiamato dal vicer\u00e9 Velasco per fornire aiuto ai futuri insediamenti. Questo chiuse il negativo bilancio degli insediamenti lungo la costa del Golfo e della costa atlantica. Successivi tentativi sulla costa atlantica vennero fatti dalla Spagna, mentre quelli nel Golfo del Messico vennero sospesi fino all'arrivo di Ren\u00e9 Robert Cavelier, Sieur de La Salle in Texas, oltre un secolo dopo.\nNon sono state trovate registrazioni che riportino la data di morte di Villafa\u00f1e."}
{"id": "2078843", "revid": "647919", "url": "https://it.wikipedia.org/wiki?curid=2078843", "title": "SNMCMG1", "text": ""}
{"id": "2078845", "revid": "1305772", "url": "https://it.wikipedia.org/wiki?curid=2078845", "title": "See You Again (Miley Cyrus)", "text": "See You Again \u00e8 una canzone di Miley Cyrus, che ha preso parte sia al suo secondo album, \"\" (2007), sia nell'ultimo, \"Breakout\" (Rock Mafia remix, 2008).\nIl singolo, genere pop-rock, \u00e8 stato scritto nel 2007 da Miley stessa, insieme ad Antonina Armato e Tim James.\nInvece, la versione Rock Mafia remix, \u00e8 stata pubblicata nell'Agosto 2008.\n\u00e8 la Prima canzone della Cyrus ad entrare nella Top 10 della Billboard Hot 100 e nelle classifiche Australiane."}
{"id": "2078847", "revid": "92723", "url": "https://it.wikipedia.org/wiki?curid=2078847", "title": "VPMZ Vjatka VP 150", "text": "La VPMZ Vjatka VP 150 \u00e8 uno scooter prodotto nello stabilimento statale VPMZ di Vjatskie Poljany, nell'Oblast' di Kirov, in Unione Sovietica, dal 1957 al 1966, copia non autorizzata della italiana Vespa 150/150 GS.\nIl contesto.\nLa VPMZ (acronimo di \"Vjatskie Poljany Mechani\u010deskij Zavod\", in italiano Fabbrica Meccanica di Vjatskie Poljany), ora denominata Molot, \u00e8 una fabbrica metalmeccanica fondata nel 1940 a Vjatskie Poljany dal Ministero della difesa dell'URSS, allo scopo di produrre la pistola mitragliatrice PP\u0160-41.\nDopo la conclusione del periodo bellico, la VPMZ era stata provvisoriamente riconvertita alla produzione di pattini da ghiaccio, forbici per la tosatura delle pecore e trappole per animali selvatici, in attesa di adattare i macchinari per metterli in condizione di realizzare grammofoni. Dal 1946 al 1955 vennero prodotti circa 450.000 grammofoni.\nL'arrivo sul mercato russo delle radio con giradischi incorporato, nei primi anni cinquanta, azzer\u00f2 rapidamente la domanda dei grammofoni e, nel 1954, vennero stretti accordi con la IZH per la produzione dei manubri e dei sidecar con cui realizzare la IZH 49, ma il numero dei pezzi non era in grado di colmare l'enorme vuoto produttivo.\nAgli inizi del 1955 il direttore dell'azienda, F\u00ebdor Ivanovi\u010d Tre\u0161\u010dkev, venne convocato a Mosca presso il Ministero della difesa, dal quale la fabbrica ancora dipendeva, per ricevere istruzioni in merito alla nuova riconversione. Dopo la morte di Stalin, l'establishment politico dell'Unione Sovietica si stava preparando a dare corpo al 6\u00ba piano quinquennale, che sarebbe stato annunciato da Krusciov per il successivo lustro, nel quale si prevedeva di intensificare fortemente la produzione di auto e moto destinati all'uso privato. La nuova produzione della VPMZ, quindi, sarebbe stata lo \"scooter\".\nProgettazione e prototipi.\nDati i tempi ristretti, determinati dalla necessit\u00e0 impellente di riattivare il pieno ritmo produttivo degli impianti VPMZ e dei suoi 10.000 operai, fu deciso di procedere clonando un modello esistente e un'apposita commissione di esperti venne riunita per valutare la produzione occidentale di \"scooter\" e scegliere il pi\u00f9 adatto alle esigenze russe. La scelta cadde sulla Vespa 150 VL1, entrata in produzione nel 1954.\nLa \"progettazione\" venne affidata allo SKEB, il centro di ricerche e sviluppi per l'industria motociclistica, con sede a Serpuchov, che provvide a realizzare i disegni tecnici in tempi brevissimi. Non fu un mero lavoro di copiatura, ma un \"collage\" tra il modello \"VL1\" ed il nuovissimo \"VS1\", ovvero la Vespa 150 GS del 1955. Dal primo venne preso l'economico gruppo motore-trasmissione e, dal secondo, l'impostazione telaistica con ruote da 10\", ritenuta pi\u00f9 adatta alla situazione viaria russa.\nIl plico del progetto esecutivo giunse alla VPMZ verso la fine del 1955, congiuntamente all'ordine di preparare, in pochi mesi, almeno 10 prototipi da esporre nelle grandi citt\u00e0, a dimostrazione tangibile del nuovo corso politico in favore della motorizzazione di massa.\nL'impresa era da ritenersi quasi disperata, in considerazione dell'assente \"know-how\" aziendale nel campo motoristico e della carenza di macchinari specifici. Le presse per lo stampaggio delle lamiere, ad esempio, neppure erano prodotte dall'industria russa e si dovette farle costruire negli opifici meccanici della DDR. L'unica decisione semplice per i dirigenti, fu scegliere il responsabile dei futuri collaudi su strada: tra i 10.000 dipendenti della VPZM, uno solo aveva conseguito la patente di guida per motocicli.\nPurtuttavia, le enormi difficolt\u00e0 vennero superate dal caparbio impegno delle maestranze e i dieci prototipi, praticamente costruiti a mano pezzo per pezzo, furono realizzati nei tempi stabiliti.\nLo scandalo internazionale.\nVerso la fine dell'estate 1956, gli organi di comunicazione sovietici diedero grande risalto alla novit\u00e0 e, nel tardo autunno, la \"Vyatka\" venne ufficialmente presentata alla stampa.\nLa notizia delle foto della \"Vjatka\" venne ripresa dalle agenzie occidentali, suscitando grande scalpore, visto che la \"Vespa\" era ormai divenuta celebre e diffusa in tutto il mondo: proprio in quell'anno si festeggiava il milionesimo esemplare prodotto.\nVista l'impossibilit\u00e0 di agire per via legale, determinata dal mancato riconoscimento della normativa sui brevetti da parte dell'URSS, la Piaggio decise di denunciare il plagio procurandosi un esemplare della \"Vjatka\" ed esponendolo nei propri stand dei vari saloni motociclistici internazionali, definendola \"copia servile\" della \"Vespa\". La ferma e continuata protesta, comunque, non sort\u00ec alcun effetto pratico.\nLa produzione.\nNel 1957, dopo che erano giunte le attrezzature e i macchinari occorrenti, la VPMZ diede inizi\u00f2 alla produzione in serie che, per quell'anno, si limit\u00f2 a 1.668 esemplari e raggiunse i 16.600 nell'anno successivo.\nLa \"Vjatka VP 150\", come era stata definitivamente denominata, ebbe subito un grande successo, tanto che la prevista produzione annua del 1959 fu incrementata del 30%. Nel 1962 alla VPMZ si festeggi\u00f2 il duplice evento della 100.000\u00aa Vjatka costruita ed il premio del Ministero dell'Industria per il motoveicolo maggiormente diffuso nell'URSS.\nSoggetto a continui aggiornamenti, seppur di lieve entit\u00e0, e con ritmi produttivi sempre pi\u00f9 elevati, il modello venne costruito per dieci anni, fino ad essere sostituito dal nuovo scooter \"V 150 M\", totalmente diverso per estetica e concezione tecnica.\nL'ultimo esemplare della \"copia servile della Vespa\", il n. 290.467, usc\u00ec dalle catene di montaggio della VPMZ nel 1966.\nI veicoli derivati.\nSeguendo l'esempio della Piaggio, anche la VPMZ realizz\u00f2 delle versioni similari alla derivata \"Ape\", denominate \"MG 150\", sia in versione da trasporto merci che in versione taxi, ispirata al \"Calessino\". Di questi veicoli derivati dalla \"Vjatka\", fu realizzato un primo lotto di 500 esemplari nel 1958, ma non si conoscono i numeri globali di produzione.\nLe differenze tra \"Vespa\" e \"Vjatka\".\nDal punto di vista stilistico e tecnico la Vjatka \u00e8 sostanzialmente identica alla Vespa della Piaggio. A prima vista, si notano le diversit\u00e0 costituite dalla forma del fanalino posteriore, dalla scritta dell'azienda in alfabeto cirillico, dallo sportello per la manutenzione della candela e da una generale minor accuratezza della finitura e delle saldature.\nIn realt\u00e0 le differenze sono centinaia, dovute alla diversa componentistica e ai differenti macchinari costruttivi. Non esiste misura fondamentale dei due modelli (altezza, lunghezza, interasse, etc.) che sia eguale, pur differendo di pochissimi millimetri."}
{"id": "2078848", "revid": "1315817", "url": "https://it.wikipedia.org/wiki?curid=2078848", "title": "Angelo Di Castro", "text": "Biografia.\nNegli anni successivi alla prima guerra mondiale frequent\u00f2 la facolt\u00e0 di Ingegneria del Politecnico di Torino, ma gi\u00e0 nel 1920 fece ritorno a Roma, dove si iscrisse alla facolt\u00e0 di Architettura, all'epoca influenzata da personalit\u00e0 quali Marcello Piacentini, Gustavo Giovannoni, Arnaldo Foschini ed altri. Di Castro si laure\u00f2 nel 1924 e nel 1927 apr\u00ec uno studio di progettazione.\nSi dedic\u00f2 cos\u00ec alla realizzazione di alcune palazzine romane, partecipando anche ad alcuni concorsi, come quello della nuova Palazzata di Messina, dove si classific\u00f2 al terzo posto.\nTuttavia, la sua attivit\u00e0 professionale fu interrotta intorno al 1939, quando, con la proclamazione delle leggi razziali fasciste, l'architetto, di religione ebraica, fu cancellato dall'Ordine. Ciononostante, in questo periodo Di Castro insegn\u00f2 presso l'Universit\u00e0 Ebraica Clandestina, le cui lezioni si tenevano in uno scantinato nel centro di Roma.\nNel dopoguerra riprese l'attivit\u00e0, partecipando al concorso per la Stazione Termini e progettando, sempre a Roma, alcuni uffici in via Piave (1948) ed un edificio per appartamenti e negozi in via Tembien (1949-1954); lavor\u00f2 quindi a Bari, Firenze (case d'abitazione nel quartiere Isolotto) e Copparo (FE). Quindi oper\u00f2 nuovamente a Roma, dove continu\u00f2 a mettersi in luce in diversi concorsi, partecipando alla sistemazione del Roseto comunale di Roma.\nLa Sinagoga di Livorno, costruita nei primi anni sessanta, rappresenta una delle sue opere pi\u00f9 celebri. L'edificio, innalzato sui resti del precedente tempio parzialmente distrutto durante la seconda guerra mondiale, si richiama alla forma la Grande Tenda destinata a custodire l'Arca dell'Alleanza, avvicinandosi a coeve progettazioni del dopoguerra, soprattutto tedesche.\nSi occup\u00f2 anche dei piani di ricostruzione di Bordighera e Ceprano, mentre nell'ultima parte della sua carriera si dedic\u00f2, assieme al figlio Marcello, a numerosi restauri."}
{"id": "2078854", "revid": "242434", "url": "https://it.wikipedia.org/wiki?curid=2078854", "title": "Vjatka (scooter)", "text": ""}
{"id": "2078858", "revid": "125354600", "url": "https://it.wikipedia.org/wiki?curid=2078858", "title": "Gus G.", "text": "Biografia.\nA 18 anni lascia la Grecia per iscriversi alla Berklee College of Music, ma se ne and\u00f2 dopo appena alcune settimane e cominci\u00f2 a lavorare per farsi un nome nella scena heavy metal. Durante il breve periodo trascorso alla Berklee, Gus venne in contatto con Joe Stump, che considera una grande influenza per la sua carriera.\nNel luglio 2005, rimpiazza temporaneamente Christopher Amott come chitarrista del gruppo musicale melodic death metal Arch Enemy durante i loro concerti all'Ozzfest e collabora dell'album \"Doomsday Machine\".\n\u00c8 apparso come ospite anche in altre occasioni, come suonare negli assoli di \"Felonies of the Christian Art\" e \"Life Deprived\" degli Old Man's Child, dall'album \"In Defiance of Existence\", e nell'album \"Gallows Gallery\" dei giapponesi Sigh.\nIl nome \"Gus G.\" ha due origini: \"Gus\" \u00e8 una traduzione in inglese americano di \"Kostas\", e \"G\" era un soprannome datogli da un amico durante il suo soggiorno negli Stati Uniti.\nGus G. \u00e8 arrivato terzo alla classifica dei migliori tre chitarristi nel mondo del 2003 indetta dalla rivista giapponese \"BURRN!\".\nNel 2009 sostituisce Zakk Wylde nella band di Ozzy Osbourne e debutta ufficialmente al BlizzCon, tenutosi ad agosto, esperienza che il chitarrista definisce \"qualcosa di davvero incredibile\". Per ammissione dello stesso Wylde Gus G. \u00e8 \"dannatamente bravo\" (\"Gus is fucking awesome\"). Con lui alla chitarra, Ozzy ha inciso l'album \"Scream\", che \u00e8 uscito nel giugno del 2010.\nGus \u00e8 comparso in una traccia di Poetry for the Poisoned dei Kamelot, uscito nel 2010 e ha suonato l'assolo in due canzoni dell'album \"In Defiance of Existence\" degli Old Man's Child (canzoni \"Fellonies of the Christain Art\" e \"Life Deprived\")."}
{"id": "2078859", "revid": "125796077", "url": "https://it.wikipedia.org/wiki?curid=2078859", "title": "Storia dell'aviazione", "text": "La storia dell'aviazione \u00e8 la disciplina che tratta dal punto di vista storico e cronologico lo sviluppo del volo umano con l'ausilio di mezzi meccanici, cio\u00e8 di tutto ci\u00f2 che rientra nella definizione di aviazione, dai primi tentativi di alzarsi dal suolo per mezzo di aquiloni e alianti, agli esperimenti con gli aerostati, ai voli con mezzi motorizzati pi\u00f9 pesanti dell'aria e oltre.\nIl desiderio dell'umanit\u00e0 di volare ha radici molto antiche, e alla vera e propria storia si affianca una \"preistoria\" dell'aviazione legata a un gran numero di miti e leggende appartenenti alle tradizioni culturali pi\u00f9 varie. Oltre alla fascinazione per il tema del volo nelle narrazioni fantastiche, per\u00f2, anche alcuni dei presupposti tecnologici dell'aviazione hanno avuto dei precursori molto antichi. Oltre ai miti come quello di Dedalo e Icaro, la storia dell'aviazione si occupa anche, ad esempio, dei primi oggetti volanti legati alle antichissime tradizioni cinesi e indiane della lanterna volante e dell'aquilone.\nNel mondo occidentale l'attenzione s\u00ec concentr\u00f2 sul volo, per la prima volta in modo sistematico, nel corso del Rinascimento e in particolare con gli studi di Ibn Firnas e Leonardo da Vinci. Fu poi nel XVII secolo che, con una nuova consapevolezza metodologica, altri studiosi si rivolsero verso il campo dell'aviazione, e nel 1783 venne raggiunto l'importante risultato del primo volo di una mongolfiera; nel corso del XIX secolo, poi, accanto a un sempre maggiore affinamento della formula dell'aerostato (a partire dalla nascita del dirigibile) vennero intrapresi studi sempre pi\u00f9 accurati a proposito del volo di macchine \"pi\u00f9 pesanti dell'aria\", spesso senza motore e in alcuni casi con motori a vapore: il lavoro di precursori come George Cayley, Francis Herbert Wenham, Otto Lilienthal e molti altri venne coronato, intorno ai primi anni del XX secolo, dal successo dei primi veri aviatori, a cui spesso ci si riferisce come ai \"pionieri dell'aviazione\": Traian Vuia, i fratelli Wright, Alberto Santos-Dumont e gli altri che riuscirono gradualmente a realizzare in pieno il sogno di un aeroplano a motore controllabile e affidabile.\nNel Novecento, poi, l'aviazione conobbe uno sviluppo rapidissimo: tra il 1909 e il 1911 vennero superate le prime barriere naturali; la prima guerra mondiale vide il primo importante impiego bellico dei velivoli; negli anni venti e trenta il trasporto aereo conobbe una grande diffusione, e nacquero le prime compagnie aeree transatlantiche; inoltre in questo periodo videro la luce i primi elicotteri. Durante la seconda guerra mondiale l'impiego bellico dell'aereo si generalizz\u00f2, sia per scopi di bombardamento sia di caccia, e l'aviazione divenne anzi un elemento di fondamentale importanza militare e strategica. La seconda met\u00e0 del Novecento ha visto la diffusione del trasporto aereo presso tutte le fasce della popolazione dei Paesi sviluppati, mentre aeroplani ed elicotteri, sempre pi\u00f9 raffinati anche dal punto di vista dell'elettronica, sono stati impiegati praticamente in tutti i conflitti armati.\nLe tre direttrici fondamentali del progresso aeronautico del Novecento sono state:\nLa \"preistoria\" del volo.\nMitologia e leggende.\nMolti miti e leggende testimoniano che il sogno di volare come gli uccelli ha caratterizzato fin dall'antichit\u00e0 diverse culture di molte parti del mondo; gi\u00e0 nell'antico Egitto era frequente che alcune divinit\u00e0, ad esempio Iside, venissero raffigurate con le ali; lo Zoroastrismo dava grande importanza a personaggi alati con caratteristiche sovrumane; e anche l'iconografia cristiana conserver\u00e0 e riprender\u00e0 le figure di esseri alati intermediari tra l'uomo e Dio reinterpretandole come angeli.\nUna leggenda persiana del XVI secolo a.C. narra del re Kai Kawus, noto anche come \"il re folle\", sollevato con tutto il suo trono da alcune aquile e da esse trasportato fino in Cina, e pare che anche nella cultura indiana siano presenti fin dal XIII secolo a.C. oggetti volanti mitologici; essi, genericamente noti come \"Vimana\", sono descritti accuratamente anche dal punto di vista tecnico in un documento, noto come \"Vaimanika Shastra\", sulla cui autenticit\u00e0 per\u00f2 sussistono dei dubbi.\nPer quanto riguarda la Grecia antica, la cui mitologia conserv\u00f2 alcune divinit\u00e0 alate, come Nike, \u00e8 particolarmente degno di nota il mito di Icaro e Dedalo, nel quale, forse per la prima volta in Occidente, la capacit\u00e0 di volare veniva attribuita a un semplice essere umano dotato di straordinario ingegno.\nUna leggenda inglese narra di un re Bladud che, nell'852 a.C., avrebbe preso il volo grazie a delle ali di penne d'uccello e si sarebbe librato per diverso tempo sopra Londra, prima di perdere l'equilibrio e precipitare al suolo morendo tragicamente.\nAltrettanto leggendaria sembra la storia del filosofo, matematico, astronomo, uomo politico e stratega greco Archita che, intorno al 400 a.C., avrebbe disegnato e costruito una \"colomba meccanica\" in legno, il primo dispositivo volante basato su un modello a forma di uccello, riuscendo a farlo volare con successo. Questa macchina, chiamata Colomba (in greco \u03a0\u03b5\u03c1\u03b9\u03c3\u03c4\u03b5\u03c1\u1f70, \"Perister\u00e0\") dal suo stesso inventore, pu\u00f2 essere stata sospesa a un cavo o a un perno per volare, ed \u00e8 possibile che fosse propulsa da un getto di vapore.\nPalloni ad aria calda e aquiloni in Cina.\nProgressi importanti relativi ad alcuni tipi di primitive macchine volanti vennero compiuti in Cina; secondo la tradizione, ad esempio, nel V secolo a.C. l'inventore e filosofo Lu Ban (507-440 a.C.) invent\u00f2 un \"uccello di legno\" che pu\u00f2 essere stato un grande aquilone, o addirittura un primitivo aliante, e riusc\u00ec a tenerlo in aria per diverso tempo. \u00c8 possibile che questo risultato sia stato ottenuto grazie a un vento stabile e forte con l'aquilone, o aliante, ancorato a terra per mezzo di un cavo.\nAnche se la consuetudine di far volare per gioco gli aquiloni (che probabilmente sono il tipo di oggetto volante pi\u00f9 antico) si diffuse in Cina a partire dal VII-VIII secolo, diventando presto cosa relativamente comune, sembra che l'uso militare dell'aquilone stesso sia ancora pi\u00f9 antico: alcuni aquiloni vennero usati per trasportare dei messaggi durante l'assedio di Nanchino del 547-549, e risulta che un aquilone venne usato per compiere delle misure di distanza gi\u00e0 intorno al 200 a.C.\nSempre secondo la documentazione tradizionale, risulta che nel 559 avvenne il primo volo planato di un essere umano, portato a termine usando un aquilone; dallo \"Zizhi Tongjian\" (\"Manuale completo per aiutare a governare\", un'opera storiografica cinese dell'XI secolo), e dal \"B\u011bi Sh\u01d0\" (\"Storia delle dinastie settentrionali\", un testo appartenente al ciclo delle \"Ventiquattro Storie\"), risulta che Yuan Huangtou, figlio dell'imperatore Yuan Lang della dinastia Wei orientale venne fatto prigioniero durante una lotta per la successione nel regno della dinastia Wei settentrionale, e venne costretto dal suo nemico, Gao Yang, a saltare dalla torre della citt\u00e0 di Ye appeso a un grande aquilone di carta; lanciatosi dalla torre in cui era tenuto prigioniero insieme ad alcuni compagni, fu l'unico a sopravvivere al volo, ma venne poi ugualmente giustiziato.\nAnche la lanterna volante (nota anche come lanterna \"Kongming\", un piccolo involucro generalmente costruito in carta e sollevato grazie all'aria calda prodotta da una semplice candela) era conosciuta in Cina fin da tempi antichi. L'invenzione di questo dispositivo, concettualmente identico alle moderne mongolfiere, \u00e8 di solito attribuita al generale Zhuge Liang (180-234 d.C., noto anche con il titolo onorifico di \"Kongming\"). Si dice che la us\u00f2 per spaventare le truppe nemiche:\nComunque, il dispositivo basato su una lampada in un involucro \u00e8 documentato in precedenza e, secondo il sinologo britannico Joseph Needham, i palloni ad aria calda erano conosciuti in Cina gi\u00e0 dal III secolo a.C.\nDurante la dinastia Yuan (XIII secolo) sotto signori come Kublai Khan, le lampade rettangolari divennero popolari nelle celebrazioni, durante le quali erano solite attrarre grandi folle. Sotto l'Impero mongolo, la loro progettazione si pu\u00f2 essere diffusa lungo la Via della seta in Asia centrale e nel Medio Oriente. Luci flottanti quasi identiche, con lampade rettangolari in incastellature di carta sottile, sono comuni nelle celebrazioni tibetane e nelle feste induiste di luci, le Diwali. Comunque non ci sono prove che siano state usate per il volo umano.\nParacadute e veleggiatori nella Spagna araba e in Inghilterra.\nA Cordova, nella Spagna islamica, sotto il califfato degli Omayyadi (IX secolo) furono effettuati diversi tentativi di volo dal poeta, astronomo e inventore berbero Abbas Ibn Firnas.\nNell'852, durante il regno dell'emiro Abd al-Rahman II ibn al-Hakam, un certo Armen Firman costru\u00ec con dei panni irrigiditi da una struttura in legno un grande mantello simile a un'ala o a un ombrello. Con questo apparato salt\u00f2 dal minareto della Grande Moschea di Cordova. Pur non potendo volare, il suo congegno rallent\u00f2 la caduta, e il temerario se la cav\u00f2 con lesioni minori: il suo apparecchio oggi \u00e8 considerato un antesignano del moderno paracadute.\nVentitr\u00e9 anni dopo, nell'875, Abbas Ibn Firnas (ormai sessantacinquenne) si lanci\u00f2 a sua volta da una collina impiegando un rudimentale libratore, comunque molto pi\u00f9 simile a un moderno aliante che a un goffo mantello-paracadute. Risulta che riusc\u00ec a compiere una lunga planata, ma precipit\u00f2 e rimase ferito. L'atterraggio duro, che caus\u00f2 ad Abbas Ibn Firnas una lesione alla schiena abbastanza grave, anche se non mortale, fu causato probabilmente dalla mancanza di un timone di coda. La sua morte, dodici anni dopo, pu\u00f2 essere stata accelerata dalla ferita. \u00c8 considerato possibile che Armen Firman e Abbas Ibn Firnas siano in realt\u00e0 la stessa persona.\nPi\u00f9 di un secolo dopo, tra il 1000 e il 1020, in Gran Bretagna il monaco benedettino Eilmer di Malmesbury vol\u00f2 per circa 200 metri usando un aliante ispirato al mito di Dedalo e Icaro; perso per\u00f2 il controllo, il monaco rimase ferito in un atterraggio piuttosto violento. Anche per quanto riguarda Eilmer gli storici ritengono che l'incidente fu dovuto alla mancanza di una coda per stabilizzare l'apparecchio. L'episodio, che rimase famoso in Europa nei successivi tre secoli, \u00e8 riportato dallo storico medievale Guglielmo di Malmesbury in un testo del 1125. Essendo costui un monaco della stessa abbazia, \u00e8 verosimile che abbia avuto a disposizione testimonianze dirette di persone che avevano conosciuto Eilmer personalmente.\nEuropa rinascimentale, Impero ottomano e rivoluzione scientifica.\nIn Europa, l'interesse per il volo si riaccese (e si caratterizz\u00f2 per la prima volta per un approccio scientifico, o almeno sistematico) nel Rinascimento; sono particolarmente degni di nota gli studi, intrapresi tra la fine del XV e l'inizio del XVI secolo, dall'inventore, artista e naturalista italiano Leonardo da Vinci. Circa 500 anni dopo Abbas Ibn Firnas, Leonardo ide\u00f2 un libratore da pendio in cui le parti interne delle ali erano fisse e le estremit\u00e0 ospitavano delle superfici mobili di controllo (come nel volo planato degli uccelli); nel corso della sua vita studi\u00f2 anche diversi modelli ad ala battente, chiamati ornitotteri, disegn\u00f2 un paracadute e studi\u00f2 una \"vite aerea\" a propulsione umana, considerata un primo antesignano dell'elicottero. Oltre a disegnare decine di macchine volanti o loro parti, risulta che in almeno un'occasione Leonardo costru\u00ec un modello di aliante e lo fece collaudare da un suo assistente, Tommaso Masini detto \"Zoroastro\"; egli si lanci\u00f2 dalla collina di Fiesole, ma comp\u00ec solo un brevissimo salto e si ruppe una gamba atterrando.\nQuello che risulta pi\u00f9 notevole delle idee, dei progetti e delle eventuali realizzazioni di Leonardo comunque \u00e8 il minuzioso procedimento di osservazione di cui esse erano il risultato: nel suo \"Codice sul volo degli uccelli\", noto anche come \"Trattato delli uccelli\", cominciato nel 1505 e rimasto incompiuto, egli mirava (sempre tramite osservazione degli uccelli stessi) a comprendere e a descrivere le dinamiche fisiche del volo, partendo dall'anatomia degli uccelli per giungere fino alla comprensione del concetto di resistenza aerodinamica; in tale opera egli annot\u00f2 le sue osservazioni sul volo degli uccelli e progett\u00f2 con dovizia di particolari la sua macchina pi\u00f9 evoluta, il Grande nibbio, ideata osservando il volo di un nibbio reale.\nAltre testimonianze di rocamboleschi tentativi di volare risalenti al XVII secolo provengono dalla Turchia. Il viaggiatore ottomano Evliya Celebi rifer\u00ec che nel 1630-1632 il dotto Hezarfen Ahmet Celebi us\u00f2 un aereo dotato di ali per volare attraverso il Bosforo. Lanciato dalla cima della Torre di Galata a Istanbul (alta 62 metri), dichiar\u00f2 di avere volato per circa 3\u00a0chilometri, atterrando senza danni.\nNel 1633 il fratello di Hezarfen, Lag\u00e2ri Hasan \u00c7elebi, si lanci\u00f2 in aria in un razzo dotato di sette ali, composto da una grande gabbia con una cima conica riempita di polvere da sparo. Questo sembra essere il primo esempio conosciuto di un razzo con equipaggio umano e di aereo dotato di mezzi di propulsione. Il volo fu compiuto nell'ambito delle celebrazioni per la nascita della figlia dell'imperatore ottomano Murad IV. Evliya rifer\u00ec che Lagari fece un atterraggio morbido nel Bosforo usando le ali attaccate al suo corpo come un paracadute dopo che la polvere da sparo si era consumata. Si \u00e8 stimato che il volo dur\u00f2 circa venti secondi e che la massima altezza raggiunta fu di circa 300 metri. Lagari fu ricompensato dal sultano con un'importante posizione militare nell'esercito ottomano.\nAncora in Italia, nel frattempo, il naturalista gesuita Francesco Lana de Terzi si dedicava al problema del volo affrontandolo da un punto di vista strettamente scientifico, con tale rigore fisico e matematico da venire considerato da alcuni il vero e proprio \"padre dell'aeronautica\" moderna. Nel 1670 pubblic\u00f2 un lavoro, intitolato \"Prodromo overo saggio di alcune inventioni\" in cui studiava approfonditamente la fisica del volo, con particolare riferimento all'ambito del \"pi\u00f9 leggero dell'aria\". Lana concep\u00ec un'aeronave (intesa in senso piuttosto letterale) appesa a quattro sfere metalliche all'interno delle quali fosse stato fatto il vuoto; esse, in accordo con il principio di Archimede, avrebbero ricevuto una spinta verso l'alto che, secondo i calcoli dello scienziato lombardo, avrebbe dovuto essere sufficiente a sollevare la navicella con un equipaggio umano a bordo. Il problema pi\u00f9 grave con cui il progetto di Lana avrebbe dovuto fare i conti sarebbe stata la pressione atmosferica, che avrebbe sicuramente schiacciato le sfere in cui fosse stato fatto il vuoto; Lana aveva considerato questa possibilit\u00e0, ma l'aveva esclusa ritenendo che la forma sferica, grazie alla sua simmetria, avrebbe potuto resistere a praticamente qualunque pressione. Egli comunque non costru\u00ec mai la sua aeronave.\nNel 1709 un altro gesuita, il portoghese Bartolomeu de Gusm\u00e3o, ide\u00f2 una navicella che avrebbe dovuto essere sollevata da dell'aria calda raccolta sotto una sorta di ombrello; forse influenzato da Lana nel progetto, collaud\u00f2 la sua macchina volante davanti al re del Portogallo Giovanni V (che aveva sovvenzionato l'esperimento): l'aerostato si sollev\u00f2 per un breve istante dal suolo ma, sbandando, rischi\u00f2 di incendiare la casa del re.\nNascita del volo moderno: il \"pi\u00f9 leggero dell'aria\".\nCi\u00f2 nonostante, il primo vero e proprio volo umano della storia moderna \u00e8 di solito identificato con quello compiuto nel 1783 dai francesi Jean-Fran\u00e7ois Pil\u00e2tre de Rozier e Fran\u00e7ois Laurent d'Arlandes a bordo di un pallone ad aria calda costruito dai fratelli Montgolfier (che da loro avrebbe preso il nome di mongolfiera).\nTra il giugno e il novembre del 1783 i Montgolfier avevano progettato, costruito e collaudato diversi palloni, tutti di carta e basati sull'aria calda come fonte di spinta verso l'alto: avevano testato dapprima un piccolo pallone senza equipaggio, poi ne avevano fatto volare uno pi\u00f9 grande con a bordo una pecora, un'anatra e un gallo; avevano provato un pallone con equipaggio ancorato a terra con dei cavi e infine, dopo aver avuto successo in queste prove, avevano effettuato il primo volo libero di un equipaggio umano: il 21 novembre, decollati dal centro di Parigi, Pil\u00e2tre de Rozier e Laurent volarono per circa 25 minuti, percorrendo una distanza di 9 chilometri.\nTuttavia, l'aria calda non era un mezzo efficiente per tenere in volo i palloni: man mano che essa si raffreddava, la mongolfiera tendeva a scendere; tentando di riscaldare costantemente l'aria con una fiamma si rischiava seriamente di incendiare gli involucri di carta o di tela. Il problema fu risolto dall'inventore e scienziato francese Jacques Alexandre C\u00e9sar Charles con l'impiego del gas idrogeno. Il primo pallone a idrogeno della storia, collaudato senza equipaggio il 27 agosto di quello stesso 1783, vol\u00f2 con successo per 24 chilometri, ma venne distrutto all'atterraggio da una folla di contadini terrorizzati; il 1\u00ba dicembre, Charles e un suo assistente, M.N. Robert, compirono il primo volo umano su un pallone a idrogeno.\nIl 7 gennaio 1795 l'inventore francese Jean-Pierre Blanchard e il medico statunitense John Jeffries compirono il primo attraversamento in volo del canale della Manica, a bordo di un pallone a idrogeno.\nNel 1797 l'inventore francese Andr\u00e9-Jacques Garnerin, lanciatosi da un pallone, effettu\u00f2 con successo la prima discesa in paracadute.\nBen presto la popolarit\u00e0 del volo in pallone si diffuse, e tra il 1795 e i primi anni del XIX secolo si moltiplicarono anche gli incidenti: Pil\u00e2tre de Rozier fu la prima vittima di un incidente con un aerostato, e nel 1819 mor\u00ec a causa dell'incendio di un pallone anche la prima aeronauta donna della storia, Sophie Blanchard, gi\u00e0 vedova di Jean-Pierre Blanchard, anch'egli morto per un incidente simile.\nNel corso dell'Ottocento, poi, i palloni iniziarono a essere impiegati sperimentalmente per scopi militari in seno a diverse forze armate. Ad esempio nel 1849, durante la prima guerra d'indipendenza italiana, in occasione dell'assedio austriaco di Venezia in rivolta, gli austriaci tentarono di piegare la resistenza degli insorti bombardando la citt\u00e0. Accanto all'artiglieria, essi impiegarono per la prima volta dei palloni aerostatici nel tentativo di portare a termine un bombardamento aereo. Gi\u00e0 allora l'uso dei palloni per scopi bellici non era del tutto nuovo, poich\u00e9 fin dal 1794 l'esercito francese aveva costituito una \"Compagnia aerostieri\" con palloni frenati (ancorati a terra da dei cavi) per la ricognizione; ma il 2 luglio 1849 duecento mongolfiere austriache furono caricate con bombe incendiarie, collegate a micce a tempo che avrebbero dovuto lasciar cadere l'esplosivo esattamente quando i palloni fossero giunti sopra la citt\u00e0. Tuttavia il vento respinse i palloni, facendoli tornare verso le linee austriache, cosicch\u00e9 il primo tentativo di bombardamento aereo della storia risult\u00f2 fallimentare.\nI palloni erano stati usati per la ricognizione anche durante le guerre napoleoniche (1803-1815), e lo saranno di nuovo durante la guerra civile americana (1861-1865).\nDurante l'assedio di Parigi nella guerra franco-prussiana (1870), decine di palloni francesi trasportarono centinaia di chilogrammi di posta (oltre a persone e piccioni viaggiatori) oltre le linee nemiche che circondavano la citt\u00e0.\nPi\u00f9 tardi, palloni migliorati vennero impiegati per scopi di bombardamento dalla Francia, dal Giappone e dall'Italia durante le loro guerre coloniali (ad esempio, rispettivamente, in Vietnam nel 1884, in Manciuria nel 1904-1905 e in Libia nel 1911-1912). Notare che, nel 1899, la prima conferenza di pace dell'Aia aveva proibito di sganciare qualunque tipo di esplosivo dai palloni.\nI palloni sferici, sia ad aria calda sia a idrogeno, avevano un grosso difetto: i loro movimenti verticali potevano essere regolati solo con l'ausilio di zavorre e regolazioni della temperatura e della pressione del gas, mentre quelli orizzontali non potevano essere controllati affatto, e i palloni erano in bal\u00eca del vento. Il lavoro per lo sviluppo di un pallone motorizzato manovrabile (oggi chiamato aeronave o dirigibile) continu\u00f2 saltuariamente attraverso tutto il XIX secolo. In realt\u00e0, il pallone con cui Blanchard aveva attraversato la Manica era gi\u00e0, in qualche modo, \"dirigibile\", poich\u00e9 era dotato di ali battenti (azionate direttamente dall'equipaggio) per la propulsione e di una coda per girare. Tuttavia, il primo volo a motore di un mezzo pi\u00f9 leggero dell'aria (e quindi anche il primo volo a motore in assoluto) venne compiuto dall'inventore francese Henri Giffard nel 1852; egli vol\u00f2 per 24\u00a0chilometri con un pallone affusolato azionato da un motore a vapore.\nUn altro progresso avvenne nel 1884 quando un dirigibile dell'esercito francese dotato di un motore elettrico, il La France di Charles Renard e Arthur Krebs, comp\u00ec il primo volo libero completamente controllato su tutti gli assi. Il dirigibile, lungo 52 metri, con un volume di 1900 metri cubi, percorse 8\u00a0chilometri in 23 minuti grazie a un motore elettrico da 8,6 cavalli.\nFu, per\u00f2, l'introduzione del motore a combustione interna a causare l'esplosione della popolarit\u00e0 del dirigibile: il primo volo di una macchina con questo tipo di propulsore avvenne nel 1872, quando l'ingegnere tedesco Paul Haenlein fece volare con successo il suo dirigibile sopra Vienna.\nLo sviluppo e l'impiego dei dirigibili crebbero costantemente fino agli anni trenta del XX secolo. Si veda pi\u00f9 avanti il paragrafo \"L'et\u00e0 d'oro del dirigibile\".\nI precursori del \"pi\u00f9 pesante dell'aria\".\nPrimi approcci scientifici.\nUno tra i primi articoli di aviazione concernenti il volo di macchine pi\u00f9 pesanti dell'aria (\"Bozza di una macchina per volare\") fu pubblicato dal teologo e filosofo svedese Emanuel Swedenborg nel 1716. Due anni prima egli aveva concepito una macchina volante che consisteva in una leggera intelaiatura ricoperta da teli robusti e fornita di due grandi remi, o pale, che si muovevano ruotando intorno a un asse trasversale e che erano organizzate in modo che la battuta a salire non incontrasse resistenza e quella a scendere fornisse la propulsione. Addirittura, lo schizzo conteneva un'indicazione di un sistema per il controllo del volo, basato sulla manipolazione delle pale che fornivano il sostentamento. Probabilmente Swedenborg sapeva che la macchina non poteva volare, ma la suggeriva come punto di partenza ed era fiducioso nei miglioramenti futuri. Il progetto di Swedenborg \u00e8 particolarmente notevole perch\u00e9 vi compare, in embrione, il moderno concetto della separazione della spinta dalla portanza: le pale battenti infatti dovevano garantire la prima, e l'ala fissa la seconda.\nDurante gli ultimi anni del XVIII secolo, l'ingegnere inglese Sir George Cayley inizi\u00f2 il primo studio rigoroso dei principi della fisica del volo; fu, in particolare, il primo a identificare e descrivere le quattro forze fondamentali del volo (spinta, resistenza, portanza, peso). Nel 1799 mostr\u00f2 il progetto di un aliante che, tranne per quanto riguardava la sua forma in pianta, era molto moderno, poich\u00e9 introduceva la fondamentale novit\u00e0 di una coda destinata al controllo del velivolo separata dall'ala in s\u00e9; il pilota era sospeso sotto il centro di massa per ottenere maggiore stabilit\u00e0. Nel 1804 Cayley fece volare un modellino del suo aliante; molti anni dopo, nel 1849, ne costru\u00ec uno a scala naturale che effettu\u00f2 con successo un volo di prova senza equipaggio e, nel 1853, comp\u00ec un breve volo ai comandi del suo cocchiere.\nModelli a vapore.\nGi\u00e0 dal 1840, nel frattempo, aveva cominciato a interessarsi al volo anche l'inventore inglese William Samuel Henson, che si concentr\u00f2 principalmente sulle possibilit\u00e0 di impiego nel campo dell'aviazione del motore a vapore; nel 1843 brevett\u00f2 con il nome di Ariel, o Aerial Steam Carriage (\"carrozza aerea a vapore\"), un grande velivolo che era quanto di pi\u00f9 simile a un aereo moderno fosse mai stato concepito prima di allora, poich\u00e9 il progetto prevedeva un'ala monoplana incurvata, due vere e proprie eliche spingenti a sei pale, una coda con stabilizzatore e timone e un carrello d'atterraggio a tre ruote; tuttavia l'ambizioso progetto di fondare una compagnia di trasporto aereo a vapore (la Aerial Steam Transit Company) si rivel\u00f2 molto prematuro, visto che le prove eseguite con un modello in scala dell'Ariel furono poco soddisfacenti e Henson non riusc\u00ec a trovare i fondi nemmeno per costruire il velivolo a grandezza naturale. Tuttavia, almeno per il suo aspetto complessivo, il velivolo di Henson ebbe una certa influenza sulle macchine volanti successive.\nL'inglese John Stringfellow, un collega di Henson che aveva collaborato al progetto dell'Ariel (in particolare in relazione alla sua motorizzazione) ed era stato cofondatore dell'Aerial Steam Transit Company, dopo gli insuccessi del modello in scala di Henson decise di continuare gli esperimenti con le macchine volanti per conto proprio: dopo essersi trasferito negli Stati Uniti riprese a costruire modelli senza equipaggio di aeroplani motorizzati insieme a suo figlio, Frederick J. Stringfellow. Nel 1848 riusc\u00ec a far volare per una decina di metri un modello a vapore con un'apertura alare di circa tre metri, e nel 1868 costru\u00ec un piccolo triplano dall'aspetto molto moderno che venne esposto al Crystal Palace di Londra, e riusc\u00ec in qualche occasione ad alzarsi in volo per brevi distanze.\nNel 1857, l'ufficiale di marina F\u00e9lix du Temple brevett\u00f2 una macchina volante caratterizzata da una grande ala monoplana con un apprezzabile angolo di diedro per migliorare la stabilit\u00e0, una fusoliera simile a uno scafo che alloggiava un motore a vapore e una coda per il controllo; altra caratteristica degna di nota, il monoplano di du Temple aveva un carrello retrattile. La costruzione del velivolo venne completata nel 1874, a Brest, con la collaborazione di Louis du Temple, fratello di F\u00e9lix; il propulsore originale, troppo pesante e poco potente, venne sostituito con un altro costruito da du Temple stesso e brevettato nel 1867. Cos\u00ec modificato, l'aereo pesava a vuoto solo 75 chilogrammi: \u00e8 generalmente riconosciuto che, dopo una corsa su uno scivolo inclinato, sia riuscito a decollare con la propria spinta veleggiando brevemente e atterrando senza danni dopo qualche secondo.\nProgressi con gli alianti.\nTra il 1856 e il 1868 il marinaio francese Jean-Marie Le Bris costru\u00ec e speriment\u00f2 in volo con un certo successo due alianti; essi, basati sullo studio anatomico delle ali di un albatro, avevano strutture in legno rivestite in tela e vennero chiamate Albatros Artificiel; risulta che in almeno un'occasione, nel 1857, sfruttando il vento contrario e usando un carro trainato da un cavallo per accelerare il suo velivolo, Le Bris riusc\u00ec a far alzare in volo l'aliante e a pilotarlo fino a farlo atterrare delicatamente dopo aver percorso qualche decina di metri, o forse addirittura un paio di centinaia. Questo farebbe di lui il primo uomo a essere decollato da una superficie piana con un mezzo pi\u00f9 pesante dell'aria.\nUn altro contributo importante al progresso del volo venne dato dall'ingegnere britannico Francis Herbert Wenham; anche se la serie di veleggiatori non pilotati che tent\u00f2 di costruire non ebbe successo, tra il 1858 e il 1859 scopr\u00ec che la maggior parte della portanza dell'ala di un uccello \u00e8 generata dal bordo frontale, e concluse che ali lunghe e sottili sarebbero state meglio di quelle larghe che molti, all'epoca, preferivano, perch\u00e9 avrebbero avuto un bordo d'attacco di maggiore estensione a parit\u00e0 di peso. Anche oggi per gli alianti si preferiscono ali con un elevato fattore di allungamento. Fu sua anche l'idea di sovrapporre diverse ali per avere velivoli pi\u00f9 compatti, la quale era destinata ad avere profonde influenze; infine, in seguito alle scoperte da lui esposte in un saggio del 1866, costru\u00ec in collaborazione con John Browning quella che quasi sicuramente fu la prima galleria del vento della storia.\nNel 1866 un contadino, scultore e carpentiere polacco, Jan Wn\u0119k, costru\u00ec e fece volare un deltaplano controllabile. Wn\u0119k era analfabeta e autodidatta, e poteva contare solo sulle sue doti di costruttore e scultore e sulla sua conoscenza della natura basata sulle osservazioni del volo degli uccelli. Wn\u0119k era saldamente assicurato al suo aliante tramite il torace e le anche, e lo controllava torcendo il bordo d'uscita delle ali con delle corde attaccate a delle staffe manovrate con i piedi. Registrazioni ecclesiastiche indicano che Jan Wn\u0119k si lanciava da una rampa speciale sulla cima del campanile della chiesa di Odporysz\u00f3w: la torre era alta 45 metri e si trovava su una collina di 50 metri, per un totale di 95 metri di altezza rispetto alla sottostante vallata. Jan Wn\u0119k fece molti voli pubblici su distanze consistenti tra il 1866 e il 1869, specialmente durante feste religiose, carnevali e celebrazioni di Capodanno. Mor\u00ec nel 1869 a causa di un incidente capitato durante un volo in occasione della Pentecoste. Non si conoscono registrazioni scritte o disegni lasciati da Wn\u0119k, che quindi non ebbe influenza sui progressi dell'aviazione.\nNegli anni settanta dell'Ottocento il francese Alphonse P\u00e9naud fu il primo a far volare dei modellini di aereo propulsi da una banda elastica attorcigliata; il 18 agosto 1871 il suo Planophore, un modello a elastico dall'aspetto molto moderno (che, per primo, introduceva gli impennaggi cruciformi) vol\u00f2 per 55 metri in 11 secondi. Un suo modello di elicottero a elastico del 1870, poi, fu ci\u00f2 che per la prima volta suscit\u00f2 interesse per il volo nei fratelli Wilbur e Orville Wright. Tuttavia la considerazione in cui P\u00e9naud \u00e8 tenuto oggi fu prevalentemente postuma: un aeroplano anfibio che aveva progettato nel 1876, ben concepito, dotato di efficienti superfici di controllo e di una strumentazione moderna, non venne preso in considerazione da nessuna delle autorit\u00e0 aeronautiche francesi; egli ne fu disperato e, privo di fondi per realizzare il suo progetto, si suicid\u00f2 nel 1880.\nTra gli anni ottanta e gli anni novanta altri sperimentatori fecero progredire notevolmente la formula dell'aliante: tra di essi si ricordano Percy Pilcher, John Montgomery, Wilhelm Kress, Lawrence Hargrave; tuttavia il pi\u00f9 degno di nota, colui che perfezion\u00f2 al massimo gli alianti, i deltaplani e la loro aerodinamica prima dei fratelli Wright, fu probabilmente Otto Lilienthal.\nL'ingegnere tedesco Otto Lilienthal progett\u00f2 e costru\u00ec tra il 1891 e il 1896 sedici diversi alianti del tipo che oggi si chiamerebbe deltaplano (cio\u00e8 senza fusoliera, con il pilota \"appeso\" sotto o tra le ali); condusse con suoi libratori, monoplani e biplani, ad ala battente e ad ala fissa, 2000 voli il pi\u00f9 lungo dei quali copr\u00ec 350 metri; condusse osservazioni sistematiche con uno spirito empirico propriamente scientifico; promosse l'idea di \"saltare prima di volare\", suggerendo che i ricercatori avrebbero dovuto iniziare a lavorare con gli alianti, piuttosto che progettare sulla carta macchine a motore sperando che avrebbero funzionato; si convinse che, per generare la massima portanza, le ali dovevano essere curve e inclinate, e pubblic\u00f2 il risultato dei suoi studi nel 1889, in un saggio intitolato \"Il volo degli uccelli come base dell'aviazione\". Fu anche il primo a farsi fotografare in volo, e pubblicizz\u00f2 con successo la sua attivit\u00e0. Mor\u00ec il 10 agosto 1896, il giorno dopo essere precipitato a causa di un'improvvisa raffica di vento, lasciando ai pionieri dell'aviazione un'importante eredit\u00e0; le sue ultime parole furono \"bisogna fare dei sacrifici\".\nRiprendendo da dove Lilienthal aveva lasciato, l'ingegnere francese emigrato negli Stati Uniti Octave Chanute cominci\u00f2 a progettare alianti e deltaplani dalla fine degli anni ottanta. Anch'egli document\u00f2 accuratamente il suo lavoro, anche per mezzo della fotografia, e intrecci\u00f2 una fitta corrispondenza in tutto il mondo con altri progettisti con idee simili alle sue: raccolse una vasta messe di conoscenze di aerodinamica e di tecnica costruttiva, che mise per iscritto nel 1894 in un volume intitolato \"I progressi delle macchine volanti\". Collaborando con diversi assistenti, e in particolare con il giovane Augustus Herring, Chanute prov\u00f2 diversi libratori sulle spiagge del lago Michigan nel 1896; le sue prove dimostrarono definitivamente la superiorit\u00e0 delle ali fisse rispetto a quelle battenti, confermando il risultato a cui era giunto anche Lilienthal. Il suo aliante migliore, che vol\u00f2 alla fine dell'estate 1896, riusc\u00ec a rimanere in volo per 110 metri, e (grazie agli impennaggi cruciformi) era talmente stabile e facile da governare che venne fatto provare senza incidenti anche agli spettatori che osservavano gli esperimenti. Chanute in seguito collabor\u00f2 con i Wright nel corso degli studi sugli alianti che precedettero i loro voli a motore.\nUltimi aerei a vapore e primi a benzina.\nA partire dal 1890 si era riaccesa anche l'attenzione verso il volo a motore, e in questo periodo furono effettuati vari tentativi per produrre un vero aereo motorizzato. La maggioranza di questi sforzi per\u00f2 furono compiuti da uomini che avevano conoscenze molto scarse in termini di aerodinamica, ed erano all'oscuro delle scoperte effettuate da pionieri dell'aliante come Lilienthal e Chanute. Per lo pi\u00f9, gli sperimentatori di macchine volanti motorizzate della fine dell'Ottocento erano privi di quell'approccio umilmente scientifico ed empirico che invece avevano avuto i pionieri dei velivoli senza motore.\nNel 1884, il monoplano bimotore a vapore dello sperimentatore russo Alexander Mozhaysky effettu\u00f2 vicino a Krasnoe Selo un \"salto\" di pochi istanti, replicando sostanzialmente il parziale successo di du Temple.\nIn Francia l'ingegnere Cl\u00e9ment Ader costru\u00ec due macchine volanti a vapore con un'ala simile a quella di un pipistrello, l'\u00c9ole e l'Avion III, rispettivamente del 1890 e del 1897; la prima riusc\u00ec a staccarsi dal suolo pianeggiante solo di pochi centimetri, compiendo un volo di una cinquantina di metri, il 9 ottobre 1890; tuttavia, quando Ader ebbe l'occasione di ripetere la prova con l'Avion III di fronte a testimoni ufficiali, nel 1897, il velivolo non si stacc\u00f2 nemmeno dal suolo. Comunque si trattava di una macchina primitiva, priva di un sistema di controlli in grado di consentire un volo prolungato.\nIl facoltoso inventore statunitense (poi emigrato nel Regno Unito) Hiram Maxim studi\u00f2 e costru\u00ec in Inghilterra un enorme biplano sperimentale, chiamato Test-Rig; esso pesava oltre 3 tonnellate ed era spinto da due motori a vapore da 180 cavalli ciascuno che muovevano due eliche con un diametro di 5,33 metri. Maxim lo assembl\u00f2 per studiare i problemi fondamentali della costruzione e della motorizzazione, e non per volare nel vero senso della parola (era infatti convinto che per volare davvero fosse necessario un propulsore molto pi\u00f9 leggero di quelli a vapore, ad esempio un motore a benzina): il velivolo era progettato per scivolare in discesa lungo un binario e rimanervi agganciato anche dopo il decollo in modo da non potersi sollevare per pi\u00f9 di una sessantina di centimetri. Il 31 luglio 1894 nel corso di un test il biplano (con a bordo Maxim e altre tre persone) si alz\u00f2 con una forza tale da rompere la rotaia di sicurezza e sband\u00f2 poi per circa 180 metri, alzandosi a tratti anche di un metro sopra il binario distrutto. Maxim non comp\u00ec altri tentativi di volare prima del 1910.\nIl tecnico tedesco Gustav Weisskopf (che cambi\u00f2 il suo nome in Gustave Whitehead dopo essere immigrato negli Stati Uniti nel 1895) costru\u00ec diversi alianti nel corso degli anni novanta, e tra il 1898 e il 1899 costru\u00ec anche un velivolo spinto da un motore a vapore, noto come Numero 21. Esistono testimonianze secondo cui questo velivolo, costruito con una certa ingenuit\u00e0 e privo di sistemi di controllo, avrebbe volato per qualche centinaio di metri, toccando velocit\u00e0 di 110 chilometri orari, nel 1899, 1900 e 1901. Esse per\u00f2 vengono generalmente considerate esagerate e inattendibili, e la questione se Weisskopf abbia o meno davvero volato, anche solo per poco, rimane molto controversa.\nAnche l'insigne fisico e astronomo statunitense Samuel Pierpont Langley, un affiliato della prestigiosa Smithsonian Institution di Washington, si dedic\u00f2 alla progettazione di macchine volanti: fortemente critico verso l'approccio degli sperimentatori di alianti, era convinto che l'applicazione di un motore sufficientemente potente a una cellula aerodinamicamente stabile avrebbe portato facilmente alla soluzione del problema del volo. Pur senza aver eseguito esperimenti e ricerche sul campo, nel 1896 riusc\u00ec a far volare due modelli senza equipaggio con motore a vapore: i suoi due Aerodrome, con un'apertura alare di circa 4,25 metri ciascuno, riuscirono a rimanere in volo per anche 105 secondi alla volta, e sembrarono dimostrare che le teorie di Langley erano valide. A questo punto, sovvenzionato dal governo statunitense e con a sua disposizione i laboratori della Smithsonian, progett\u00f2 e costru\u00ec un nuovo aereo, che venne chiamato Great Aerodrome. Si trattava di un grande biplano le cui due ali per\u00f2, anzich\u00e9 essere sovrapposte, erano una dietro l'altra, ed era motorizzato con un moderno e leggero propulsore a benzina, capace di ben 52 cavalli; lo sviluppo del motore richiese pi\u00f9 tempo del previsto, e anche la costruzione del velivolo in s\u00e9 fu lunga e onerosa: il Grande Aerodromo fu pronto per volare nel 1903, quattro anni dopo il previsto e dopo aver ampiamente superato il budget iniziale. Venne collaudato con due lanci, eseguiti per mezzo di una catapulta installata sopra una casa galleggiante sul fiume Potomac, il 7 ottobre e l'8 dicembre 1903: entrambe le volte precipit\u00f2 direttamente nell'acqua e in entrambi i casi il pilota, il meccanico Charles Manly, si salv\u00f2 fortunosamente. Il fallimento del tentativo di Langley, sul quale il governo federale aveva investito una considerevole somma di denaro e nel quale l'opinione pubblica americana aveva riposto molta fiducia, sembr\u00f2 dimostrare una volta per tutte l'impossibilit\u00e0 di realizzare il volo umano con macchine pi\u00f9 pesanti dell'aria, e provoc\u00f2 un'ondata di disincanto verso il tema del volo in generale.\nI pionieri.\nL'et\u00e0 d'oro del dirigibile.\nLa cosiddetta \"et\u00e0 d'oro\" del dirigibile cominci\u00f2 nell'anno 1900, con il primo volo di un'aeronave Zeppelin. La prima, l'LZ 1, fu un successo solo parziale poich\u00e9 era afflitta da una serie di problemi tecnici. Gi\u00e0 nel 1906, per\u00f2, l'LZ 3 poteva volare continuativamente per ore, e nel corso degli anni tra il 1900 e il 1914 ai dirigibili rigidi del conte von Zeppelin vennero apportate continue migliorie: l'autonomia e l'affidabilit\u00e0 migliorarono costantemente, le dimensioni passarono gradualmente da 128 metri a oltre 250; nel 1912 si inizi\u00f2 a impiegare un nuovo materiale pi\u00f9 leggero e sicuro per le celle che contenevano l'idrogeno, e nel 1914 l'introduzione del duralluminio nelle strutture portanti aument\u00f2 di molto il carico utile trasportabile. Alla vigilia della prima guerra mondiale un'aeronave come l'LZ 26 poteva trasportare 13 tonnellate di carico a una velocit\u00e0 di 80 chilometri orari; prima dello scoppio del conflitto la flotta Zeppelin aveva trasportato in giro per l'Europa un totale di 37\u00a0000 passeggeri.\nAltri costruttori di aeronavi, oltre il conte Zeppelin, erano attivi all'epoca nel continente: ad esempio i fratelli Lebaudy in Francia ed Enrico Forlanini in Italia, anche se i pi\u00f9 affezionati all'idea del dirigibile rimanevano i tedeschi, con le ditte Luft-Fahrzeug-Gesellschaft e Luftschiffbau Sch\u00fctte-Lanz.\nUno dei pochi exploit importanti di un dirigibile non tedesco dell'epoca si deve al pioniere dell'aviazione franco-brasiliano Alberto Santos-Dumont, che fu tra i primi a combinare in modo realmente efficace un pallone con un motore a combustione interna. Il 19 ottobre 1901 divenne famoso in tutto il mondo per essere riuscito a far volare il suo dirigibile Numero 6 dal parco di Saint-Cloud alla Torre Eiffel e ritorno in meno di trenta minuti: questa impresa gli fece vincere il sostanzioso premio messo in palio dal ricco imprenditore francese Henri Deutsch de la Meurthe.\nPi\u00f9 pesante dell'aria.\nI fratelli Wright.\nNonostante tutti i tentativi di alzarsi in volo compiuti con le macchine pi\u00f9 diverse nel corso di tutto l'Ottocento (alcuni dei quali avevano anche incontrato un parziale successo), in generale il primo volo sostenuto e controllato di un mezzo motorizzato pi\u00f9 pesante dell'aria con un essere umano a bordo \u00e8 identificato con quello compiuto il 17 dicembre 1903 dal Flyer dei fratelli Orville e Wilbur Wright.\nI fratelli Wright, titolari di un negozio di biciclette nella citt\u00e0 di Dayton, Ohio, avevano cominciato a studiare approfonditamente la meccanica del volo fin dagli ultimi anni dell'Ottocento; tra il 1900 e il 1902, poi, eseguirono accurate sperimentazioni con gli alianti: i primi due, provati nel 1900 e nel 1901, diedero risultati poco soddisfacenti e condussero Orville e Wilbur a costruire una galleria del vento per fare una nuova serie di calcoli sulla portanza in relazione al profilo dell'ala. In seguito a questi studi sperimentali venne costruito un terzo aliante, collaudato nel 1902; esso era aerodinamicamente molto efficiente e capace di fornire una portanza adeguata; dopo aver eseguito alcune modifiche, anche la sua controllabilit\u00e0 divenne soddisfacente.\nIl problema della controllabilit\u00e0 fu un punto sul quale i Wright si concentrarono fin dall'inizio, e che risolsero brillantemente: essi svilupparono la tecnica dello svergolamento alare per regolare il rollio, introdussero una coppia di piani orizzontali anteriori mobili per regolare il beccheggio e una coppia di piani verticali posteriori per regolare l'imbardata. Questi sistemi funzionarono bene e, anche se l'equilibratore anteriore fu sempre ipersensibile, gran parte del successo dei Wright fu dovuto alla grande innovazione della controllabilit\u00e0 del velivolo sui tre assi.\nI Wright inoltre progettarono e costruirono, in collaborazione con il loro meccanico Charlie Taylor, un motore a benzina da 12 cavalli relativamente leggero e affidabile. Il Wright Flyer, risultante dall'installazione di questo propulsore su una cellula biplana con configurazione canard molto simile all'aliante del 1902, fu il loro primo velivolo a motore; sfruttando il vento contrario e un piccolo carrellino scorrevole per decollare, esso vol\u00f2 con successo alla fine del 1903: comp\u00ec quattro voli, il primo dei quali (con Orville ai comandi) dur\u00f2 per 12 secondi e 36 metri, e l'ultimo (effettuato da Wilbur) per 59 secondi e 260 metri. Il velivolo, che aveva definitivamente dato una risposta affermativa all'interrogativo sulla possibilit\u00e0 del volo umano, era completamente sotto il controllo del pilota; tuttavia il suo ultimo volo si concluse con uno schianto, che segn\u00f2 la fine della sua vita operativa.\nOrville descrisse cos\u00ec l'ultimo volo della giornata:\nI Wright continuarono a volare su versioni migliorate del Flyer (Flyer II e Flyer III) a Huffman Prairie, vicino a Dayton, nel 1904 e nel 1905. Dopo un grave incidente il 14 luglio 1905, dovuto sempre all'esagerata sensibilit\u00e0 dell'aereo in beccheggio, ricostruirono il velivolo facendo importanti modifiche al progetto. Quasi raddoppiarono la grandezza degli equilibratori e dei timoni, e all'incirca raddoppiarono la loro distanza dalle ali. Aggiunsero inoltre due superfici verticali fisse (chiamate \"blinkers\") tra gli equilibratori. Separarono la manovra del timone dal controllo dello svergolamento alare e, come in tutti i loro aerei successivi, affidarono il suo controllo a una leva a s\u00e9 stante. Quando i voli ripresero, i risultati furono soddisfacenti: la forte instabilit\u00e0 di beccheggio che ostacolava i Flyer I e II fu significativamente ridotta nel Flyer III, eliminando i ripetuti incidenti minori; i voli iniziarono a durare diverse decine di minuti. Il Flyer III riprogettato fu il primo aereo veramente pratico (anche se senza ruote e con la necessit\u00e0 di un dispositivo di lancio), in grado di volare affidabilmente con il pieno controllo, riportando il suo pilota al punto di partenza in sicurezza e atterrando senza incidenti. Il 5 ottobre 1905, Wilbur vol\u00f2 per 39 chilometri in 39 minuti e 24 secondi.\nAltri voli pionieristici.\nIn quel periodo, intorno agli anni dal 1900 al 1905, vari inventori fecero (o dichiararono di avere fatto) brevi voli.\nIl neozelandese Lyman Gilmore dichiar\u00f2 di esserci riuscito nel 1902 con un monoplano a vapore di sua concezione, ma non esistono prove (oltre la sua testimonianza) che questo volo abbia davvero avuto luogo. Un altro appassionato di tecnologia neozelandese, Richard William Pearse, potrebbe aver volato tra il 1903 e il 1904 con un monoplano ad ala alta propulso da un motore a benzina a due cilindri a sua volta di sua concezione; tuttavia non sembra che riusc\u00ec a volare prima dei Wright, n\u00e9 lui stesso avanz\u00f2 mai la pretesa di essere stato il primo a volare con un \"pi\u00f9 pesante dell'aria\" motorizzato.\nKarl Jatho, un impiegato e inventore di Hannover, costru\u00ec un biplano con ali prive di curvatura modellato sul seme della pianta \"Zanonia macrocarpa\", noto per la sua capacit\u00e0 di planare stabilmente; spinto da un motore monocilindrico da 10 cavalli, condusse un volo di circa 60 metri nell'agosto 1903, alcuni mesi prima dei Wright. Anche se le superfici di controllo del velivolo erano sostanzialmente inefficaci e Jatho non riusc\u00ec ad allungare i suoi voli fino al 1909, \u00e8 generalmente accettato che riusc\u00ec a volare nell'estate del 1903.\nNel settembre 1904, Aldo Corazza effettu\u00f2 il primo volo italiano di un mezzo pi\u00f9 pesante dell'aria, a bordo dell'aliante biplano Corazza I.\nL'inventore rumeno Traian Vuia effettu\u00f2 il 18 marzo 1906 quello che viene considerato il primo decollo senza nessuna assistenza portato a termine con successo da un velivolo dotato di un moderno carrello d'atterraggio provvisto di ruote, anche se vol\u00f2 solo per 12 metri. Inoltre, si tratt\u00f2 del primo monoplano ad aver mai volato.\nL'era in cui il volo divenne popolare e diffuso, per\u00f2, venne inaugurata probabilmente da Alberto Santos-Dumont, che vol\u00f2 diverse volte tra il settembre e il novembre 1906 a Parigi. Questo pioniere franco-brasiliano, che era gi\u00e0 noto per i suoi risultati con i dirigibili e che era stato tra i fondatori dell'A\u00e9ro-Club de France, progett\u00f2 un aereo con configurazione canard e ali a scatola propulso da un motore a scoppio capace di ben 50 cavalli: i ripetuti successi del 14-bis gli valsero una serie di premi, e inoltre i suoi voli riscossero molto interesse ed ebbero un ampio riscontro mediatico, contribuendo in misura determinante alla diffusione della passione per il volo nell'Europa della Belle \u00c9poque. Poich\u00e9 non necessitava di decollare controvento o con catapulta, e poteva rimanere in aria con una certa facilit\u00e0 anche per un paio di centinaia di metri, il 14-bis \u00e8 considerato da alcuni come il primo \"vero\" aereo a motore.\nDa allora in poi, spinti anche dall'entusiasmo del pubblico, i costruttori e piloti di aeroplani fecero in breve importanti passi avanti nel cammino verso il dominio dell'aria, in particolare in Francia: nel 1906 i fratelli Charles e Gabriel Voisin fondarono la prima fabbrica di aeroplani, nel 1907 Louis Bl\u00e9riot e Robert Esnault-Pelterie sperimentarono i primi monoplani a elica traente, nel 1908 Henri Farman si aggiudic\u00f2 i 50\u00a0000 franchi del premio Deutsch-Archdeacon per il primo volo su un circuito di un chilometro; solo nel luglio 1908 gli americani tornarono alla ribalta, quando Glenn Curtiss vinse con il suo June Bug il trofeo messo in palio dalla rivista Scientific American per il primo volo pubblico a superare il chilometro negli Stati Uniti. \u00c8 da notare che tutti questi risultati erano gi\u00e0 stati ottenuti nel 1904-1905 dai fratelli Wright con i Flyer II e III, ma i premi iniziarono a venire istituiti in Europa e in America solo pi\u00f9 tardi.\nI Wright, comunque, non rimasero a guardare: tra il 1907 e il 1908 presero contatti con l'U.S. Army e con una societ\u00e0 francese per la vendita dei loro aerei; nell'estate del 1908, Wilbur part\u00ec per la Francia per eseguire dimostrazioni pubbliche delle potenzialit\u00e0 del suo aereo. Tra l'8 agosto e la primavera dell'anno successivo, egli diede tante e tali dimostrazioni della sua padronanza del mezzo aereo da sciogliere del tutto lo scetticismo dei francesi sul fatto che i Wright avessero davvero volato prima e meglio di tutti gli altri: essi rimasero impressionati in particolare dalla grazia delle virate effettuate grazie allo svergolamento alare e dalla durata dei voli: il 31 dicembre 1908 Wilbur rimase in aria per 2 ore e 20 minuti; inoltre batt\u00e9 un record di altitudine (toccando i 110 metri) e port\u00f2 in volo in totale 60 passeggeri, per dimostrare che il volo era sicuro.\nLe prove effettuate da Orville per l'esercito statunitense a Fort Myer, in Virginia, non conobbero lo stesso successo: anche se i militari si convinsero delle potenzialit\u00e0 dell'aereo, il 17 settembre 1908 un grave incidente provoc\u00f2 la prima vittima di un incidente con un \"pi\u00f9 pesante dell'aria\" motorizzato; il tenente Thomas Selfridge mor\u00ec poche ore dopo l'incidente per una frattura al cranio mentre Orville se la cav\u00f2, anche se con ferite serie.\nIl 25 luglio 1909, Louis Bl\u00e9riot pilot\u00f2 il monoplano Bl\u00e9riot XI attraverso il canale della Manica, vincendo il premio di 1\u00a0000 sterline messo in palio dal quotidiano inglese \"Daily Mail\" per il primo che fosse riuscito nell'impresa. Il suo volo da Calais a Dover dur\u00f2 36 minuti, e l'aereo tenne una velocit\u00e0 media di 64 chilometri orari. Il 23 settembre 1910, pilotando un aereo dello stesso modello, l'aviatore peruviano Geo Ch\u00e1vez fu il primo a eseguire la trasvolata delle Alpi; partito da Briga, in Svizzera, sorvol\u00f2 il passo del Sempione a oltre 2\u00a0000 metri d'altezza e giunse a Domodossola dopo 41 minuti di volo; tuttavia perse il controllo dell'aereo nella fase di atterraggio e precipit\u00f2. Mor\u00ec quattro giorni dopo l'incidente per le ferite riportate, e le sue ultime parole furono \"Arriba, siempre arriba\" (\"In alto, sempre pi\u00f9 in alto\").\nL'8 marzo 1910 l'aviatrice francese Raymonde de Laroche divenne la prima donna al mondo a ricevere il brevetto di pilota. Probabilmente era stata anche la prima donna a pilotare un aeroplano in assoluto. Poco pi\u00f9 tardi, il 19 settembre 1910, un'altra aviatrice francese, Marthe Niel, ottenne un'autorizzazione ufficiale alla conduzione di un aeroplano diventando cos\u00ec la seconda donna al mondo a ottenere brevetto di pilota.\nIl 14 novembre dello stesso anno il pilota statunitense Eugene Ely, a bordo di un biplano Curtiss, effettu\u00f2 il primo decollo da una nave, utilizzando un pontone in legno montato su un incrociatore ancorato a Hampton Roads. Poco pi\u00f9 di un mese pi\u00f9 tardi, il 18 gennaio 1911, lo stesso pilota comp\u00ec con un aeroplano dello stesso tipo anche il primo appontaggio della storia.\nTra il 1909 e il 1911 la popolarit\u00e0 del volo esplose: si moltiplicarono i meeting aeronautici (come quelli di Reims e di Hendon), i premi (come quelli per la trasvolata della Manica e delle Alpi) e le corse (come quella da Londra a Manchester, vinta nel 1910 dal francese Louis Paulhan con un biplano Farman dopo un volo di 4 ore e 18 minuti su una distanza di 296 chilometri). In meno di dieci anni il volo dei \"pi\u00f9 pesanti dell'aria\" aveva fatto passi da gigante, ma sarebbe sembrato niente in confronto ai progressi compiuti durante la prima guerra mondiale.\nIn India nel 1936 Sarla Thakral divent\u00f2, all'et\u00e0 di 21 anni, la prima donna indiana a pilotare un aereo.\nElicottero.\nGi\u00e0 nel 1877 l'ingegnere italiano Enrico Forlanini era riuscito a far volare un elicottero non pilotato spinto da un motore a vapore: esso, decollato in verticale da una piazza nel centro di Milano, si era sollevato fino a un'altezza di 13 metri e vi era rimasto per circa 20 secondi.\nTra l'agosto e il settembre del 1906, i fratelli Jacques e Louis Breguet fecero alzare da terra di circa sessanta centrimetri un instabile autogiro chiamato Gyroplane I, con un pilota a bordo; la macchina, propulsa da un motore a benzina, era per\u00f2 fissata al suolo con delle funi di sicurezza. Il primo volo libero di un elicottero con pilota avvenne il 13 novembre 1907 in Francia, dove la macchina ad ala rotante costruita da Paul Cornu si sollev\u00f2 di circa 30 centimetri dal suolo e vi rimase per 20 secondi.\nIl primo aerogiro ad aver avuto successo non fu tuttavia un vero elicottero, bens\u00ec un autogiro inventato nel 1919 dall'ingegnere spagnolo Juan de la Cierva. Gli autogiri furono il tipo di velivoli ad ala rotante pi\u00f9 usati fino allo sviluppo dei moderni elicotteri, dopodich\u00e9 vennero abbandonati (sebbene l'idea ogni tanto sia risorta). Poich\u00e9 il primo vero elicottero ad avere un uso pratico fu il Focke-Achgelis Fa 61, costruito in Germania nel 1936, l'epoca d'oro degli autogiri dur\u00f2 solo vent'anni.\nIdrovolante.\nIl primo idrovolante, un monoplano ideato dall'ingegnere francese Henri Fabre, vol\u00f2 il 28 marzo 1910 ai comandi di Louis Paulhan. Esso per\u00f2 era scarsamente affidabile, e i primi veri aeroplani efficienti capaci di decollare e ammarare sull'acqua furono realizzati da Glenn Curtiss nel 1911 e da Mario Calderara, il primo pilota brevettato in Italia, nel 1912.\nQuesti esperimenti furono seguiti da vicino dai fratelli Voisin, che acquistarono molti galleggianti Fabre e li adattarono ai loro aerei Canard Voisin. Nel marzo 1912, un Voisin divenne il primo idrovolante a essere usato militarmente da una nave portaidrovolanti, la francese La Foudre, che a sua volta fu la prima nel suo genere. Il gi\u00e0 citato Curtiss continu\u00f2 a dare un contributo determinante allo sviluppo degli idrovolanti all'inizio degli anni dieci con le sue \"Flying Boat\"; con un idrovolante Benoist, invece, nel 1914 fu avviato in Florida il primo servizio di linea della storia.\nLa prima guerra mondiale.\nLa possibilit\u00e0 di impiegare gli aeroplani per fini bellici era nata praticamente appena essi erano stati inventati (ad esempio, il primo potenziale cliente a cui i Wright si erano rivolti per vendere il loro Flyer era stato l'U.S. Army); tuttavia al momento dello scoppio della prima guerra mondiale nessun esercito era ancora dotato di una consistente forza aerea (non esistevano nemmeno velivoli progettati apposta per essere aerei militari) e inoltre tra gli alti comandi era diffuso un certo scetticismo riguardo alle reali potenzialit\u00e0 dell'aereo in campo bellico.\nLa prima nazione a usare gli aerei per scopi militari era stata l'Italia, i cui Etrich Taube avevano effettuato azioni di ricognizione, bombardamento e correzione dei cannoneggiamenti in Libia durante la guerra italo-turca (1911-1912). La prima missione (una ricognizione) era avvenuta il 23 ottobre 1911, e il 1\u00ba novembre aveva avuto luogo il primo bombardamento, che fu anche il primo bombardamento della storia portato a termine da un aeroplano.\nAll'inizio del conflitto mondiale, nella tarda estate del 1914, il ruolo dell'aeroplano consistette essenzialmente nell'osservare i movimenti delle forze nemiche e nel prendere appunti per fare rapporto agli alti comandi dell'esercito. Gi\u00e0 in questo ruolo, per\u00f2, l'impiego dell'aviazione fu proficuo: ad esempio la battaglia di Tannenberg, sul fronte orientale, fu vinta dalla Germania in inferiorit\u00e0 numerica grazie alle informazioni dei ricognitori. Sul fronte occidentale, invece, il 29 agosto una singola granata venne sganciata su Parigi nella prima missione di bombardamento della guerra. E fu sempre grazie alle informazioni dei piloti che, pochi giorni dopo, i francesi riuscirono durante la battaglia della Marna a respingere i tedeschi ormai giunti alle porte di Parigi fino al Belgio, dove la guerra si sarebbe fermata per i successivi tre anni e mezzo. Durante la statica e logorante fase della guerra di trincea, gli aerei continuarono a fornire agli alti comandi preziose informazioni tattiche, specialmente dopo l'introduzione delle macchine fotografiche a bordo a partire dal 1915; tuttavia, l'aereo cominci\u00f2 ben presto a essere impiegato anche per colpire soldati e mezzi nemici con attacchi al suolo e bombardamenti tattici, dapprima in via sperimentale con aerei adattati al meglio, poi con sempre maggiore efficacia grazie a sistemi d'arma progettati apposta.\nInizialmente, quando due aerei nemici si incontravano in volo, i rispettivi equipaggi si prendevano reciprocamente a revolverate o si sparavano con delle carabine, sortendo in generale effetti molto limitati; verso la fine del 1914 per\u00f2, quando la crescente potenza dei motori inizi\u00f2 a consentirlo, vennero installate sugli aerei le prime mitragliatrici. In un primo tempo esse potevano essere gestite solo dal secondo membro dell'equipaggio, l'osservatore che sedeva dietro il pilota negli aerei biposto, il quale sparava posteriormente con un'arma brandeggiabile (come su alcune versioni del RAF B.E.2); oppure essere montate anteriormente su aerei monoposto a elica spingente (Airco DH.2 o Vickers Gunbus); altrimenti, dovevano essere collocate al di sopra dell'ala superiore dei biplani, in modo da far fuoco al di fuori del disco dell'elica (Nieuport 11). I francesi provarono a usare mitragliatrici anteriori fissate sopra il motore corazzando le pale dell'elica (Morane-Saulnier Type N), ma il sistema era inefficiente. Fu solo con l'introduzione da parte dei tedeschi di un sistema di sincronizzazione, che permetteva di interrompere il fuoco quando le pale dell'elica passavano davanti all'arma, che nacque l'aereo da caccia nel senso moderno del termine: ora il pilota poteva sparare da solo, puntando contro il nemico tutto l'aereo, usando una mitragliatrice anteriore fissa sincronizzata montata sopra un comodo ed efficiente motore traente.\nI primi velivoli equipaggiati con un sistema d'arma di questo tipo furono i caccia tedeschi della famiglia Fokker Eindecker: nel periodo immediatamente successivo alla loro entrata in servizio essi vennero soprannominati il \"flagello Fokker\" a causa della loro grande efficacia in combattimento, la quale era dovuta principalmente al loro innovativo armamento. Ben presto, comunque, anche gli aerei delle forze dell'Intesa furono dotati di mitragliatrici sincronizzate.\nI neonati caccia iniziarono subito a dare del filo da torcere a ricognitori e bombardieri, pur venendo contrastati a loro volta da altri caccia; nasceva cos\u00ec il combattimento aereo, e con esso la figura del pilota militare. Per tutta la prima guerra mondiale intorno ai piloti (e specialmente agli assi) rimase un'aura romantica di cavalleria e sportivit\u00e0, spesso non smentita dai fatti, anche se l'aviazione aveva ormai definitivamente perso la sua innocenza.\nPer quanto riguard\u00f2 il bombardamento, la prima guerra mondiale vide principalmente l'impiego tattico dell'aereo, con i mitragliamenti delle trincee e lo sgancio di piccole bombe o razzi da parte di aerei progettati come caccia. Tuttavia, specialmente dopo il 1916, quasi tutte le nazioni belligeranti costruirono e impiegarono aerei per il bombardamento strategico, con effetti (anche psicologici) devastanti. Aerei come i tedeschi Zeppelin-Staaken R.VI, Gotha G.IV e G.V, gli inglesi Handley Page Type O, i russi Sikorsky Ilya Muromets e gli italiani Caproni Ca.33 e Ca.44 eseguirono centinaia di missioni di bombardamento a lungo raggio, colpendo sia le linee di comunicazione e i centri industriali nemici, sia le loro citt\u00e0. Nella prima fase della guerra anche i dirigibili Zeppelin presero parte ad azioni di bombardamento, e in particolare a diversi raid su Londra, ma erano troppo grossi, lenti e vulnerabili e il loro impiego in questo ruolo venne presto abbandonato.\nGli aerei che entrarono in servizio dal 1917 in poi (come i Fokker D.VII e D.VIII, il Sopwith Camel e lo SPAD S.XIII) erano macchine veloci, potenti e affidabili, che non avevano pi\u00f9 molto in comune con i fragili velivoli di appena quattro anni prima.\nL'\"et\u00e0 dell'oro\".\nI grandi progressi che la tecnologia aeronautica aveva compiuto nel corso della guerra vennero immediatamente applicati, subito dopo la sua fine, per una categoria di scopi completamente nuova; una rinnovata passione per il volo delle \u00e9lite di tutto il mondo occidentale, unita al rapido miglioramento delle prestazioni e dell'affidabilit\u00e0 dei velivoli, fecero degli anni venti e trenta una vera e propria \"et\u00e0 dell'oro\" dell'aviazione, che non risent\u00ec quasi per nulla degli effetti della grande depressione.\nSubito dopo la fine del conflitto, il surplus di aeroplani e piloti fece esplodere, specialmente negli USA, la moda dei \"Circhi volanti\", con acrobati e piloti spericolati che si esibivano per il piacere del pubblico; altri piloti militari rimasti senza lavoro invece cercarono di conquistare i cospicui premi che le autorit\u00e0 pubbliche e private continuavano a mettere in palio per le imprese da record, anche se si trattava di azioni rischiose: tra il 14 e il 15 giugno 1919, ad esempio, gli aviatori inglesi Alcock e Brown si aggiudicarono 10\u00a0000 sterline del \"Daily Mail\" per essere stati i primi ad aver attraversato l'oceano Atlantico con un volo senza scalo.\nNel 1923 i tenenti John Macready e Oalkey Kelly dell'U.S. Army compirono il primo volo \"coast-to-coast\" degli Stati Uniti, volando da Long Island a San Diego in circa 27 ore. Il 28 settembre 1924 due Douglas World Cruiser (erano partiti in quattro) riuscirono a completare dopo cinque mesi il primo giro del mondo in aereo.\nI primi servizi di posta aerea nacquero prima ancora dell'inizio degli anni venti: \"La Ligne\" francese, poi A\u00e9ropostale, inizi\u00f2 a operare nel 1919 e nello stesso anno anche in America vennero messi in piedi dall'esercito i primi collegamenti (New York-Washington, New York-Chicago, poi anche New York-San Francisco) finch\u00e9 le poste non divennero in grado di gestirli da s\u00e9. Nel 1921, negli USA, venne anche messo in atto il primo collegamento postale notturno.\nIl 21 maggio 1927, completando un'impresa che fece enorme scalpore, il giovane pilota americano Charles Lindbergh fu il primo ad atterrare a Parigi dopo un volo senza scalo partito da New York e compiuto in solitaria. Il cosiddetto \"Effetto Lindbergh\" moltiplic\u00f2 i lunghi voli intercontinentali, di cui furono protagoniste anche le donne: Amy Johnson, inglese, vol\u00f2 da sola dall'Inghilterra all'Australia nel 1930; Amelia Earhart, statunitense, divenne la prima donna a eseguire una trasvolata dell'Atlantico in solitaria un anno dopo.; anche fuori dal mondo occidentale si ebbero le prime aviatrici, tra le quali l'egiziana Lotfia El Nadi e la turca Sabiha G\u00f6k\u00e7en.\nIl prestigioso trofeo Schneider, una gara di velocit\u00e0 per idrovolanti tenutasi undici volte tra il 1913 e il 1931, produsse alcuni dei velivoli a pistoni pi\u00f9 veloci e potenti mai costruiti, che costituirono anche un importante banco di prova per le tecnologie che sarebbero poi state impiegate durante la seconda guerra mondiale: ad esempio l'inglese Supermarine S.6B, che vinse l'ultima edizione della coppa nel 1931, fu il \"nonno\" del caccia Spitfire. L'italiano Macchi-Castoldi M.C.72, progettato per la corsa ma completato troppo tardi per potervi partecipare, stabil\u00ec nel 1934 un record di velocit\u00e0 tuttora imbattuto per gli idrovolanti a elica.\nSempre tra gli anni venti e gli anni trenta, inoltre, nacquero i primi collegamenti regolari per via aerea destinati ai passeggeri: la compagnia aerea tedesca Deutsche Luft-Reederei comp\u00ec il primo volo passeggeri dell'era postbellica il 5 febbraio 1919, seguita appena tre giorni dopo dal primo collegamento Parigi-Londra dei francesi della Farman. Nel 1926 nacque la Deutsche Luft Hansa, poi Lufthansa: i suoi piloti, gi\u00e0 nel 1931, erano addestrati al volo strumentale, quindi in grado di volare di notte; erano dotati di radio a bordo e volavano regolarmente al di sopra delle Alpi. Nel 1938 i Focke Wulf Condor tedeschi potevano portare 26 passeggeri da Berlino a New York in 24 ore e mezzo, senza scalo. Il resto del mondo non fu comunque da meno: nel 1919 nasceva la KLM, nel 1920 la Qantas, nel 1924 la Imperial Airways, nel 1927 la Pan Am, nel 1934 l'Ala Littoria. Gli aerei di questo periodo erano, tra gli altri, lo Junkers F 13, il Fokker F.10, il Boeing 247 e il Douglas DC-2, a cui si aggiungevano i grandi idrovolanti come il Boeing 314, il Sikorsky S-42, lo Short Empire.\nAnche il dirigibile conobbe di nuovo una breve epoca di popolarit\u00e0, specialmente grazie alle lussuosissime aeronavi Zeppelin, come ad esempio l'LZ 127, che nell'estate 1929 diede una spettacolare dimostrazione delle sue capacit\u00e0 compiendo un volo passeggeri intorno al mondo durato 21 giorni. Tuttavia, come gli americani e gli inglesi avevano imparato a loro spese dai fallimenti di aeronavi come l'USS Akron e l'R101, la cui perdita nel corso di gravi incidenti era costata la vita a molte persone, il dirigibile (in quanto riempito di idrogeno altamente infiammabile) non era un mezzo del tutto sicuro o affidabile: la fine dell'era del trasporto passeggeri con i \"pi\u00f9 leggeri dell'aria\" venne anche per la Germania con l'incidente che, il 6 maggio 1937, distrusse l'LZ 129 Hindenburg, il pi\u00f9 grande e famoso di tutti gli Zeppelin.\nL'\"et\u00e0 dell'oro\" dell'aviazione si avvi\u00f2 alla sua conclusione sotto i cattivi auspici della guerra di Spagna (1936-1939) e del rapido riarmo della Germania nazista. La guerra civile nella penisola iberica fu, secondo molti, una sorta di prova generale della seconda guerra mondiale, in cui vennero sperimentati aeroplani (come lo Junkers Ju 87) e tecniche di impiego (come quella del bombardamento in picchiata, usato anche contro la popolazione civile). L'ultima innovazione tecnologica prima dello scoppio del conflitto mondiale venne anch'essa dalla Germania, dove il 27 agosto 1939 decoll\u00f2 il primo aeroplano con motore a reazione della storia, l'Heinkel He 178 di Hans von Ohain.\nLa seconda guerra mondiale.\nLa seconda guerra mondiale inizi\u00f2, il 1\u00ba settembre 1939, con l'invasione della Polonia da parte dell'esercito della Germania nazista. Fin dalle sue prime fasi fu chiaro che non si trattava di una guerra del tutto tradizionale, e che l'aviazione vi avrebbe avuto un ruolo importante se non addirittura decisivo: la fulminea conquista della Polonia avvenne secondo la tattica della \"Blitzkrieg\", \"guerra lampo\", che prevedeva la stretta collaborazione di carri armati e aeroplani, specialmente da bombardamento in picchiata, scortati da caccia capaci di garantire loro la superiorit\u00e0 aerea; l'aviazione polacca fu in breve annientata e la Polonia stessa si arrese prima della fine del mese.\nTra l'ottobre 1939 e il maggio 1940 la guerra conobbe un periodo di stasi, noto con il nome francese di \"dr\u00f4le de guerre\", \"strana guerra\"; il 10 maggio cominci\u00f2 la campagna di Francia, nella quale i tedeschi, aggirata la linea Maginot, riuscirono con relativa facilit\u00e0 a prendere Parigi il 14 giugno e a far capitolare la Francia il 25, costringendo la British Expeditionary Force a ritornare precipitosamente in Gran Bretagna passando per Dunquerque. I francesi schieravano aerei come il Dewoitine D.520, il Morane-Saulnier MS.406 e il Curtiss P-36, e anche in questo caso la superiorit\u00e0 degli aerei della Luftwaffe fu schiacciante.\nConquistata praticamente tutta l'Europa continentale, Hitler era consapevole che per poter portare a termine l'invasione della Gran Bretagna prima dell'inverno 1940-1941 era necessario acquisire la superiorit\u00e0 aerea sulle isole britanniche durante l'estate 1940, distruggendo al pi\u00f9 presto la Royal Air Force. Nei cieli dell'Inghilterra, per\u00f2, l'avanzata tedesca incontr\u00f2 il suo primo ostacolo: la resistenza degli Hawker Hurricane e Supermarine Spitfire britannici, coordinata da una moderna rete di radar di avvistamento sulla costa, non cedette ai Messerschmitt Bf 109 e Bf 110 tedeschi, n\u00e9 il morale della popolazione croll\u00f2 a causa dei pesanti bombardamenti sulle citt\u00e0 portati a termine dagli Heinkel He 111, Junkers Ju 87 e Ju 88, Dornier Do 17 durante il cosiddetto \"Blitz\". La battaglia d'Inghilterra si concluse a met\u00e0 del settembre 1940 con il rinvio indefinito da parte di Hitler del suo piano d'invasione.\nNel giugno 1941 la Germania attacc\u00f2 l'URSS, rompendo il patto di non aggressione e aprendo il fronte orientale. Preso di sorpresa, l'esercito russo arretr\u00f2 molto velocemente e con pesantissime perdite; anche l'aviazione russa, la VVS, che all'inizio della guerra era ancora equipaggiata con aeroplani vecchi e non all'altezza di quelli tedeschi, sub\u00ec un terribile salasso di uomini e mezzi (prima del 1942, la maggior parte degli effettivi dell'aviazione russa erano aerei come i Polikarpov I-15 e I-16 e i Mikoyan-Gurevich MiG-1 e MiG-3). I tedeschi per\u00f2 non riuscirono a prendere Mosca, e a dicembre i russi contrattaccarono e ricacciarono indietro la Wehrmacht fino a giungere, nel 1942, oltre Stalingrado; qui, asserragliati nella citt\u00e0 assediata dall'Armata Rossa, i tedeschi misero in piedi un imponente ponte aereo per i rifornimenti; la VVS per\u00f2 riusc\u00ec a contrastarlo efficacemente, e nel febbraio 1943 la citt\u00e0 torn\u00f2 in mani russe.\nNel frattempo, il 7 dicembre 1941, la marina imperiale giapponese aveva attaccato la United States Navy a Pearl Harbor, nelle Hawaii, provocando l'entrata in guerra a fianco degli alleati degli Stati Uniti. Dopo aver subito la rapida avanzata della flotta aeronavale giapponese, le cui portaerei trasportavano i bombardieri in picchiata Aichi D3A e gli aerosiluranti Nakajima B5N, scortati dai temibili caccia Mitsubishi A6M \"Zero\", con la battaglia delle Midway (giugno 1942) gli americani ribaltarono la situazione a loro favore; cominci\u00f2 allora (anche grazie all'arrivo di una nuova generazione di aerei come il Grumman F6F, il Vought F4U, il Curtiss SB2C e il Grumman TBF, che soppiantarono i Grumman F4F e i Douglas SBD) l'avanzata che li avrebbe portati nel 1945 alla vittoria.\nTra il 1940 e il novembre 1942, nel Mediterraneo e in Nordafrica, gli inglesi (con i loro Hurricane e Spitfire tropicalizzati) combatterono a lungo contro i tedeschi e gli italiani (che schierarono, oltre agli obsoleti Fiat C.R.42, i caccia Macchi M.C.200 e M.C.202 e i bombardieri Savoia-Marchetti S.M.79 e Fiat B.R.20), riuscendo infine a cacciarli dal continente africano; fu cos\u00ec aperta la via per l'invasione della Sicilia, che cominci\u00f2 il 10 luglio 1943, la quale a sua volta avrebbe portato gli alleati a liberare (tra il 1944 e il 1945) tutta la penisola italiana.\nNel febbraio 1942 gli inglesi e gli statunitensi iniziarono la grande campagna di bombardamenti strategici \"around the clock\": le citt\u00e0 e le strutture industriali e logistiche tedesche sul territorio nemico venivano colpite dai Boeing B-17 e Consolidated B-24 americani di giorno, e dagli Short Stirling, Handley-Page Halifax e Avro Lancaster inglesi di notte. Queste azioni, comunque duramente contrastate da caccia tedeschi come i Focke-Wulf Fw 190, oltre a danni gravi alle infrastrutture tedesche causarono anche decine di migliaia di morti nella popolazione civile.\nIl 6 giugno 1944, dopo mesi di preparazione del terreno da parte di cacciabombardieri come il Lockheed P-38, il Republic P-47, il North American P-51, l'Hawker Typhoon e l'Hawker Tempest, gli alleati lanciarono l'invasione del continente europeo a partire dalla Normandia. Anche grazie all'intervento costante dei suddetti cacciabombardieri nell'appoggio tattico alle truppe di terra, il 25 agosto gli angloamericani entrarono a Parigi, e \u2013 salvo l'interruzione dell'avanzata causata dalla controffensiva tedesca delle Ardenne, proseguirono stabilmente fino a giungere poco distante da Berlino nella primavera del 1945.\nNel frattempo, nel luglio 1943 i russi avevano inflitto ai tedeschi una pesante sconfitta nella battaglia di Kursk; essa, che fu la pi\u00f9 grande battaglia di carri armati del conflitto, vide il diretto coinvolgimento dell'aviazione con l'impiego di aeroplani cacciacarri da parte di entrambi gli schieramenti; con questa vittoria, i russi cominciarono l'avanzata che, riconquistata all'inizio del 1944 anche Leningrado, li avrebbe portati a prendere Berlino l'8 maggio 1945. Una nuova generazione di caccia era entrata in servizio a partire dal 1942, come lo Yakovlev Yak-9 e il Lavochkin La-5.\nLa messa in servizio da parte della Germania dei primi aeroplani da guerra a reazione (il Messerschmitt Me 262, l'Heinkel He 162, l'Arado Ar 234) a partire dal 1944 fu troppo tardiva per influire sulle sorti del conflitto, anche se si trattava di macchine estremamente veloci e molto valide dal punto di vista bellico.\nSul fronte del Pacifico la guerra fin\u00ec con lo sgancio di due bombe atomiche sulle citt\u00e0 giapponesi di Hiroshima e Nagasaki, in un'azione che, causando circa duecentomila morti, coron\u00f2 una campagna di bombardamenti tradizionali che durava da tutto il 1945, e che aveva gi\u00e0 messo in ginocchio la capacit\u00e0 industriale del Giappone e la sua popolazione.\nLa guerra fredda.\nTrasporto aereo.\nDopo la seconda guerra mondiale il peso economico e sociale dell'aviazione commerciale crebbe rapidamente in tutto il mondo; nei ranghi delle compagnie aeree statunitensi, accanto a modelli degli anni trenta che avevano prestato servizio anche durante il conflitto, come il gi\u00e0 citato bimotore Douglas DC-3 e il quadrimotore DC-4, entrarono in servizio modelli nuovi come il DC-6, il Lockheed Constellation o il Boeing 307 Stratoliner, il primo aereo di linea pressurizzato, derivato dal bombardiere B-17. Nell'Unione Sovietica entrarono in servizio presso l'Aeroflot i modelli Ilyushin Il-12 e Il-14; in Francia, il Breguet Br 763 Provence.\nNel luglio 1948 il blocco da parte dell'URSS di tutte le vie d'accesso a Berlino Ovest, finalizzato a portare tutta la citt\u00e0 sotto il suo controllo prendendola sostanzialmente per fame, spinse i Paesi del blocco occidentale ad attivare un imponente ponte aereo, rimasto famoso come il ponte aereo di Berlino, nel corso del quale milioni di tonnellate di generi di prima necessit\u00e0 furono depositati agli aeroporti di Tempelhof e di Gatow, consentendo alla citt\u00e0 di sopravvivere fino a quando, nel maggio 1949, l'URSS cedette e sblocc\u00f2 le vie di terra.\nNel 1952 entr\u00f2 in servizio commerciale il de Havilland Comet, il primo jet di linea della storia. Altri aerei di linea a reazione cominciarono a entrare in servizio nell'URSS (Tupolev Tu-104) e in altre parti del mondo negli anni cinquanta, ma fu solo tra gli anni sessanta e settanta che aerei come i Boeing 707, 727, 737 e 747, insieme al Douglas DC-9 e all'Airbus A300, iniziarono a rendere il volo un fatto accessibile alle masse.\nA partire dagli anni settanta, poi, il progresso aeronautico nel campo civile conobbe una biforcazione: da un lato le case costruttrici come la Boeing e la Airbus continuarono a orientarsi verso la filosofia dei grandi aerei subsonici capaci di trasportare grandi quantit\u00e0 di passeggeri abbattendo i costi di viaggio (entrarono in servizio tra gli anni ottanta e gli anni novanta aeroplani come i Boeing 757, 767 e 777, l'Airbus A320, il McDonnell Douglas MD-11); dall'altra parte in diverse zone del mondo alcune industrie aeronautiche decisero di intraprendere la via del trasporto passeggeri supersonico: la Boeing progett\u00f2 il Boeing 2707, di cui per\u00f2 non fu completato nemmeno un prototipo; la Tupolev invece riusc\u00ec a far entrare in produzione il suo Tu-144, un trasporto passeggeri da Mach 2, che rimase in servizio tra il 1968 e il 1978; e il consorzio anglo-francese A\u00e9rospatiale-BAC ebbe successo con la progettazione del Concorde, che vol\u00f2 regolarmente tra il 1976 e il 2003. Tuttavia i trasporti supersonici sono sempre stati gravati da problemi legati a costi molto elevati, emissioni e consumi eccessivi, grande rumorosit\u00e0 e una certa relativa inaffidabilit\u00e0.\nAviazione militare.\nLa guerra di Corea.\nIl 14 ottobre 1947, il pilota statunitense Chuck Yeager divenne il primo uomo ad aver superato la velocit\u00e0 del suono in volo orizzontale pilotando un Bell X-1 motorizzato a razzo. Il superamento del \"muro del suono\", che alcuni tra gli anni trenta e gli anni quaranta avevano ritenuto impossibile a causa di una serie di incidenti (causati da cedimenti strutturali in regime transonico dovuti a fenomeni di compressibilit\u00e0 allora sconosciuti), insieme al perfezionamento dei motori a reazione, ampli\u00f2 di molto il margine di miglioramento delle prestazioni degli aerei militari.\nLa prima generazione di jet militari (a parte quelli messi in campo dalla Germania nazista alla fine della seconda guerra mondiale) era composta da aerei come gli inglesi Gloster Meteor (entrato in servizio prima dell'armistizio del 1945), de Havilland Vampire e English Electric Canberra, lo svedese Saab Tunnan, gli statunitensi Lockheed F-80, North American F-86, Republic F-84 e i sovietici Ilyushin Il-28, Mikoyan-Gurevich MiG-15 e MiG-17. Tutti questi aerei erano subsonici, salvo poter superare di poco Mach 1 in picchiata.\nGli aerei statunitensi e quelli sovietici si fronteggiarono nei cieli sopra la Corea durante una delle fasi pi\u00f9 tese della guerra fredda, la guerra di Corea, tra il 1950 e il 1953. Si tratt\u00f2 del primo conflitto in cui gli aeroplani a getto rivestirono un ruolo centrale, e segn\u00f2 in sostanza la fine dell'impiego in prima linea dei velivoli ad ala fissa a pistoni (con poche eccezioni). Essa fu anche la prima guerra in cui l'elicottero conobbe un impiego su larga scala, nel ruolo di aeroambulanza per l'evacuazione medica (\"medevac\").\nL'\"equilibrio del terrore\".\nLo sviluppo da parte degli americani, verso la fine della seconda guerra mondiale, dei primi ordigni nucleari (che furono seguiti a breve da armi omologhe sviluppate dai russi) apr\u00ec la prospettiva di bombardamenti strategici su tutt'altra scala rispetto a quelli, pur devastanti, che erano stati portati a termine prima del 1945. Ora un singolo aereo armato di una singola bomba poteva distruggere un'intera citt\u00e0, laddove nella seconda guerra mondiale per radere al suolo un centro abitato erano necessari centinaia (a volte migliaia) di bombardieri con armi convenzionali. Il nuovo equilibrio, spesso chiamato l'\"equilibrio del terrore\", era basato sulla possibilit\u00e0 di entrambi i blocchi (quello occidentale gravitante intorno agli USA e quello orientale intorno all'URSS) di distruggere completamente quello avversario, il quale avrebbe fatto in tempo a sua volta a sganciare centinaia di bombe atomiche per rappresaglia su chi aveva scatenato l'attacco, causando la distruzione mutua assicurata. I bombardieri strategici intercontinentali che durante la guerra fredda costituivano i rappresentanti materiali della politica della deterrenza furono alcuni tra i pi\u00f9 grandi aerei mai costruiti: da parte statunitense il Convair B-36, significativamente soprannominato \"Peacemaker\", \"pacificatore\", il Convair B-58, i Boeing B-47, B-50, e soprattutto B-52; da parte sovietica i Tupolev Tu-95, Tu-16 e Myasischev M-4. A essi si aggiunge la flotta dei \"bombardieri V\" britannici (Vickers Valiant, Handley Page Victor e Avro Vulcan). Alla fine degli anni sessanta, per\u00f2, i lunghi pattugliamenti di questi grossi e costosi aeroplani vennero progressivamente sostituiti dai missili balistici intercontinentali (ICBM).\nLa guerra del Vietnam.\nIl delicato equilibrio della guerra fredda fu di nuovo messo alla prova, tra il 1960 e il 1975, dalla guerra del Vietnam. In questa occasione le forze armate degli Stati Uniti (e alcuni loro alleati), corse in supporto del Vietnam del Sud, si trovarono in gravi difficolt\u00e0 nel tentativo di fronteggiare la guerriglia dei Viet Cong nordvietnamiti; l'aviazione statunitense, contrastata da caccia di produzione russa come i MiG-21, i Mikoyan-Gurevich MiG-19 e soprattutto i subsonici Mig-17, ag\u00ec su tre fronti: con il supporto ravvicinato alle truppe di terra garantito da cacciabombardieri come i Douglas A-1 e A-4 e il McDonnell Douglas F-4; con le missioni degli elicotteri, sia di tipo \"cerca e distruggi\" (con macchine come il Bell AH-1) sia finalizzate all'evacuazione dei feriti, all'assalto in verticale e al trasporto (con i Bell UH-1 e i Sikorsky CH-54); con i bombardamenti pesanti sulle basi nordvietnamite e sulle vie di comunicazione portati a termine dai B-52 riconvertiti al ruolo di bombardieri convenzionali.\nLe diverse campagne strategiche di bombardamento sul Vietnam del Nord (in particolare Pierce-Arrow, Rolling Thunder, Linebacker I e II) messe in atto dall'USAF, con il coinvolgimento della US Navy, furono generalmente viste come dei successi dai contemporanei (malgrado le perdite, soprattutto fino al 1972, fossero in percentuale non insignificanti), al massimo ottenendo qualche critica sulle regole d'ingaggio, ma ottennero pochi significativi e durevoli successi, e, in definitva, furono tollerate dalla popolazione e dal governo nordvietnamita, non misero in crisi le sue forze armate, n\u00e9 riuscirono a paralizzare le linee di rifornimento logistico. Il tipo di bersagli e di linee di rifornimento (in buona parte poco o per nulla meccanizate) del Nord Vietnam si dimostr\u00f2 molto flessibile, ma anche i porti e le ferrovie furono riparati con grande velocit\u00e0. La contraerea nordvietnamita miglior\u00f2 costantemente le proprie prestazioni (anche se gli americani, proprio per questo, inventarono le missioni di soppressione delle difese contraere, Wild Weasel). \nDurante la guerra del Vietnam, inoltre, furono perfezionati e impiegati sempre pi\u00f9 di frequente i missili antiaerei, sia terra-aria sia aria-aria sia aria-terra, nelle varianti a guida radar e all'infrarosso. Essi, che inizialmente erano molto poco affidabili (i missili a guida infrarossa dell'epoca, poi, erano impiegabili solo se lanciati da dietro), erano comunque destinati a rivoluzionare la guerra aerea. I caccia che cominciarono il conflitto privi dei tradizionali cannoni, come gli F4 americani, furono rapidamente riequipaggiati con uno o pi\u00f9 cannoni, perch\u00e9 i missili aria-aria evidenziavano diversi difetti, soprattutto nei combattimenti tra agili caccia, agendo molto meglio contro i pi\u00f9 vulnerabili bombardieri.\nVa inoltre rimarcato come durante gli anni 1960, quasi dal nulla, il Vietnam del Nord, inizialmente con scarsi aiuti da parte dell'URSS e della Cina (potenze rivali e interessate a non far giungere in Vietnam tecnologie che l'avversario potesse copiare), riuscisse a costruire un'aeronautica competitiva. L'aeronautica nordvietnamita, a parte pochissimi casi (con bimotori da trasporto e con Mig 17 in missioni anti nave) non effettu\u00f2 missioni d'attacco, concentrandosi invece in missioni di caccia e intercettazione. I Mig vietnamiti (prodotti in URSS o in Cina) dimostrarono l'importanza dell'addestramento dei piloti al combattimento manovrato e la necessit\u00e0 di impiegare ancora cannoncini per i caccia. Anzi i Mig 17 subsonici riuscirono, in diverse occasioni, ad abbattere o a mettere in brutte acque i pi\u00f9 sofisticati F 4 Phantom e F 105 americani. Le ingenti perdite di costosi aerei da guerra, inclusi i bombardieri B 52, e degli equipaggi, operate dai caccia vietnamiti ebbero un enorme impatto morale e propagandistico per la popolazione nordvietnamita (che smetteva di sentirsi \"bersaglio passivo\") e per quello sudvietnamita (che inizi\u00f2 a considerare i nordvietnamiti come superiori, da un punto di vista militare) e verso gli USA, fiaccando il morale della nazione.\nRecord e primati.\nNel corso della guerra fredda, oltre che nel campo economico e in quello militare, le due superpotenze si fronteggiarono anche cercando di dimostrare ciascuna la propria superiorit\u00e0 nei campi pi\u00f9 avanzati della tecnologia; si ricorda, in proposito, la corsa allo spazio. Tuttavia anche l'aeronautica vide progressi collegati alla volont\u00e0 di spingersi sempre pi\u00f9 avanti dell'avversario politico, in particolare con una serie di record stabiliti da aerei sperimentali della NACA, poi NASA.\nIl record di Yeager del 14 ottobre 1947 dur\u00f2 molto poco; lo stesso Bell X-1 fu spinto fino a Mach 1,46, e nel novembre 1953 il Douglas D-558-2 Skyrocket gi\u00e0 superava Mach 2; una versione migliorata dell'X-1, il Bell X-1A, tocc\u00f2 Mach 2,44 un mese dopo e nel settembre 1956 il Bell X-2 arriv\u00f2 a Mach 3,2. Il record di velocit\u00e0 per aerei terrestri \u00e8 attualmente di 3\u00a0529 chilometri orari, ed \u00e8 stato stabilito nel 1976 da un Lockheed SR-71.\nNegli anni sessanta, l'aereo a razzo North American X-15 vol\u00f2 pi\u00f9 in alto e pi\u00f9 veloce di quanto avesse mai fatto qualunque aeroplano all'interno dell'atmosfera terrestre, toccando i 7\u00a0274 chilometri orari (Mach 6,72) e i 108 chilometri di quota. Notare che questo non \u00e8 considerato il record di velocit\u00e0 per gli aeroplani perch\u00e9, secondo i regolamenti della F\u00e9d\u00e9ration A\u00e9ronautique Internationale, l'ente responsabile dell'omologazione dei primati aeronautici, un record \u00e8 valido esclusivamente se l'aeroplano che l'ha infranto l'ha fatto decollando con i suoi soli mezzi: l'X-15, invece, veniva lanciato da un B-52 in volo.\nLa conclusione della guerra fredda, seguita di pochi anni alla caduta del muro di Berlino, ha fatto venire meno un forte stimolo al continuo miglioramento delle prestazioni e delle caratteristiche dei velivoli e ha causato un rallentamento nei progressi dell'aeronautica, cos\u00ec come in quelli dell'esplorazione dello spazio: anche a causa dei costi sempre pi\u00f9 elevati legati all'avanzata tecnologia a bordo dei velivoli (in particolare all'avionica) lo sviluppo di nuovi aerei militari (e anche, in parte, civili) \u00e8 diventato progressivamente pi\u00f9 lungo e in alcuni casi (esemplare quello del B-2 Spirit) \u00e8 stato seriamente ridimensionato.\nTuttavia, su scala molto minore, l'interesse dei privati per l'aviazione in generale e per i primati in particolare non \u00e8 mai venuta meno: nel 1977 una squadra guidata dall'ingegnere aeronautico Paul MacCready progett\u00f2 e costru\u00ec un aereo propulso dalla sola forza muscolare del pilota, cio\u00e8 a pedali. Esso, chiamato Gossamer Condor, vol\u00f2 con successo il 23 agosto ai comandi del ciclista e deltaplanista Bryan Allen, e fece vincere al team un premio di 100\u00a0000 dollari messo in palio dall'industriale inglese Henry Kremer per il primo aereo a propulsione umana a volare in modo controllato e duraturo; due anni pi\u00f9 tardi la stessa squadra vinse un altro premio, sempre offerto da Kremer, per aver superato la Manica con un altro velivolo a pedali, il Gossamer Albatross.\nNel 1986 gli statunitensi Dick Rutan e Jeana Yeager furono i primi a compiere un giro del mondo in aeroplano senza scalo e senza rifornimento in volo, pilotando il Rutan Voyager dalla Edwards Air Force Base, in California, alla Edwards Air Force Base, in California, per 42\u00a0120 chilometri percorsi in 9 giorni e 3 minuti. Nel 1999 Bertrand Piccard e Brian Jones divennero le prime persone a circumnavigare la terra in pallone.\nDopo il 1991.\nTrasporto aereo.\nNegli anni novanta e negli anni duemila il trasporto aereo civile \u00e8 stato caratterizzato (come, d'altronde, anche l'aviazione militare) dalla sempre maggiore quantit\u00e0 di alta tecnologia presente a bordo degli aeroplani, in particolare per quanto riguarda l'elettronica: per esempio, i sistemi di volo assistiti da servocomandi computerizzati noti come fly-by-wire, introdotti sui jet civili dalla ditta europea Airbus alla fine degli anni ottanta, sono gradualmente diventati la regola; e nel 1995 \u00e8 entrato in servizio il Boeing 777, il primo aereo progettato interamente al computer.\nLe principali direttrici su cui si \u00e8 andato sviluppando il trasporto aereo di linea sono due: da una parte quella dei jet wide-body medio-piccoli, generalmente bimotori, capaci di autonomie regionali, nazionali o internazionali, ma non intercontinentali; tra di essi si annoverano le varie versioni aggiornate delle famiglie Boeing 737 e Airbus A320, oltre ai Boeing 757 e 767, al McDonnell Douglas MD-11 e al Tupolev Tu-154. Dall'altra parte, quella dei grandi quadrimotori a lungo e lunghissimo raggio capaci di oltre 500 passeggeri, come l'Airbus A380 e le ultime versioni del Boeing 747, a cui si aggiunge il Boeing 777, aereo di caratteristiche simili ma bimotore. La tipologia dell'aereo civile supersonico, invece, sembra essere tramontata con il ritiro dal servizio del Concorde nel 2003.\nGli attentati contro il World Trade Center dell'11 settembre 2001 hanno inferto un grave colpo all'industria del trasporto aereo in generale, e all'immagine di sicurezza che gradualmente era andata formandosi intorno all'aviazione civile in particolare. Tutti i controlli di sicurezza si sono irrigiditi, e molte compagnie aeree non si sono dimostrate in grado di sopravvivere a un periodo di recessione, per quanto temporaneo; secondo alcuni analisti, la previsione di 4 miliardi di voli di linea all'anno prima del 2020 (risalente a prima del 2001) deve essere considerevolmente ridimensionata alla luce della compressione del mercato seguita all'11 settembre.\nUn'altra questione importante che riguarda l'aviazione contemporanea \u00e8 quella legata al prezzo del petrolio: tra tutte le forme di trasporto, l'aereo \u00e8 sia quella che consuma pi\u00f9 grammi di petrolio equivalenti per passeggero per chilometro sia quella su cui risulta pi\u00f9 difficile applicare fonti di energia alternative (ciononostante, tra la fine degli anni novanta e il 2011 sono stati compiuti progressi importanti anche nell'applicazione delle energie alternative alla propulsione dell'aeroplano: si ricordano aerei a energia solare come l'Helios e il Solar Impulse).\nPer questo motivo gli aumenti del prezzo del petrolio hanno una forte influenza sull'aviazione civile: il costo del carburante rappresenta una frazione significativa del prezzo del biglietto. Questo \u00e8 vero per casi limite, come il Concorde, che era marginalmente competitivo a causa dell'elevato consumo specifico nonostante abbia volato in un periodo in cui il petrolio era relativamente economico. Ma \u00e8 altrettanto vero per i jet subsonici, che usano meno carburante per passeggero. Di conseguenza l'incremento del prezzo del petrolio rende il viaggio pi\u00f9 costoso. Il continuo aumento del costo del petrolio e i problemi collegati con l'impatto ambientale dell'aviazione hanno spinto le case produttrici di aeroplani a cercare motori sempre pi\u00f9 efficienti e a disegnare i loro aerei in modo da renderli quanto pi\u00f9 possibile leggeri e poco dispendiosi: uno dei pi\u00f9 avanzati aerei di linea che hanno volato negli anni duemila, il Boeing 787, \u00e8 costruito impiegando largamente materiali compositi come la fibra di carbonio, che rendono la sua cellula nettamente pi\u00f9 leggera di quella di aerei simili basati sull'alluminio.\nNel frattempo il progresso nel campo delle telecomunicazioni, con lo sviluppo ad esempio delle comunicazioni in videoconferenza, continua a ridurre il costo della mobilit\u00e0 virtuale, specialmente nel comparto commerciale. Alcuni esperti di industria dell'estrazione petrolifera, come Matt Simmons, hanno previsto un diffuso abbandono dei viaggi fisici. Altri invece, come lo storico R.G. Grant, ritengono che, nonostante le difficolt\u00e0 economiche e tecnologiche, il futuro dell'aviazione commerciale che negli ultimi cinquant'anni del Novecento \"ha dato all'uomo una libert\u00e0 di movimento impensabile\" non sia in discussione.\nAviazione militare.\nVenuta meno la spinta al progresso tecnologico e al miglioramento delle prestazioni garantita, fino al 1991, dalla guerra fredda, l'industria dell'aviazione militare ha conosciuto un complessivo rallentamento. Se alla fine dell'\"equilibrio del terrore\" si aggiunge il fatto che la complessit\u00e0 dei velivoli continua ad aumentare e i costi collegati con il loro sviluppo diventano sempre pi\u00f9 rilevanti, non stupisce che nel corso degli anni duemila siano entrati in servizio aerei il cui sviluppo era cominciato ben prima della caduta del muro di Berlino, come il Lockheed Martin-Boeing F-22 e l'Eurofighter Typhoon.\nLe prestazioni dei moderni aerei da combattimento, praticamente sempre multiruolo per questioni di costi, sono state definite \"stupefacenti\": essi, capaci di volare di giorno e di notte e in qualunque condizione meteorologica, sono dotati di motori turboventola con potenze nell'ordine delle migliaia o decine di migliaia di chilogrammi spinta; raggiungono velocit\u00e0 doppie di quella del suono, e salgono in pochi minuti a quote di 14\u00a0000 o 16\u00a0000 metri.\nOltre al continuo miglioramento delle prestazioni, dell'avionica e delle capacit\u00e0 di guerra elettronica, alcuni caccia di quinta generazione (come il gi\u00e0 citato F-22 o l'F-35) sono stati studiati per avere caratteristiche di furtivit\u00e0 (stealth) ed essere molto difficili da individuare per i radar e i sistemi di difesa antiaerea nemici.\nL'ultima frontiera della moderna aviazione militare sembrano per\u00f2 essere gli aeromobili a pilotaggio remoto, noti anche con le sigle UAV (\"Unmanned Aerial Vehicle\", \"velivolo senza equipaggio\") o RPV (\"Remotely Piloted Vehicle\", \"veicolo a pilotaggio remoto\") e spesso citati anche come \"droni\". Si tratta di velivoli generalmente piccoli, spesso a elica, equipaggiati con sensori di vario tipo per missioni di ricognizione o, anche, con missili aria-superficie per l'attacco al suolo; essi consentono di condurre missioni di sorveglianza e di combattimento in circostanze in cui il fattore di rischio sarebbe considerato inaccettabile per un aeroplano con equipaggio umano; la loro utilit\u00e0 in questo senso \u00e8 stata chiara fin dagli anni ottanta, ma \u00e8 stato negli anni duemila che essi hanno visto il loro primo impiego operativo nelle operazioni statunitensi in Afghanistan e in Iraq.\nAviazione generale.\nIl campo dell'aviazione generale, cio\u00e8 di tutto ci\u00f2 che non fa parte dell'aviazione militare n\u00e9 di quella di linea, ha risentito meno della fine della guerra fredda e dei problemi correlati con il terrorismo e l'ambiente: il velivolo in assoluto pi\u00f9 prodotto di tutti i tempi, il Cessna 172, un piccolo aeroplano a quattro posti da turismo privato, \u00e8 rimasto in produzione continuativamente dal 1956 ed \u00e8 stato prodotto in oltre 43\u00a0000 esemplari.\nGi\u00e0 a partire dagli anni cinquanta gli aeroplani leggeri prodotti da Piper, Cessna e Beech si diffusero enormemente, anche al di fuori degli Stati Uniti, e accanto a piccoli monomotori di successo come i Piper Cub, Cherokee, Comanche, il Cessna Caravan o il Beech Bonanza, si diffuse anche (ma su tutt'altra scala) l'impiego dei jet executive privati, subito percepiti come status symbol; questo mercato \u00e8 tuttora dominato dalle ditte Gulfstream e Learjet.\nQuesto comparto del mondo del volo \u00e8 cambiato relativamente poco nel corso degli anni: molti dei modelli citati sono ancora in produzione dopo pi\u00f9 di cinquant'anni, e vengono ancora diffusamente impiegati dagli aeroclub di tutto il mondo."}
{"id": "2078861", "revid": "729019", "url": "https://it.wikipedia.org/wiki?curid=2078861", "title": "Isole di Hy\u00e8res", "text": "Le isole di Hy\u00e8res o isole d'Oro (in francese \"\u00celes d'Hy\u00e8res\", in occitano \"Illas d'Ieras\") sono un arcipelago mediterraneo davanti alle coste meridionali della Francia.Fanno parte del comune di Hy\u00e8res, nel dipartimento del Var, Provenza.\nL'arcipelago condivide l'orogenesi del massiccio dei Maures, dal quale si \u00e8 staccato a causa dell'innalzamento del livello del mare durante le ultime glaciazioni.\nLe isole maggiori sono tre, a cui si aggiungono numerosi isolotti. Porquerolles \u00e8 la pi\u00f9 grande e si trova davanti alla penisola di Giens, a sud di Hy\u00e8res. Da qui, da La Tour Fondue, partono i traghetti per raggiungere l'omonimo paese di Porquerolles.\nL'isola di Port-Cros e l'\u00cele du Levant sono pi\u00f9 orientali, venendo a situarsi davanti al litorale di Le Lavandou.\nPort Cros \u00e8 un isolotto di circa 700 ha, sede del Parco nazionale di Port-Cros, un importante ente di salvaguardia dei patrimoni naturale e culturale che ha giurisdizione su un'ampia area marittima e costiera, nonch\u00e9 interessanti progetti che riguardano le regioni della Linguadoca-Rossiglione e Provenza-Alpi-Costa Azzurra. Rientra nella rete Natura 2000.\nL'isola del Levante \u00e8 pi\u00f9 grossa (900 ha, di forma pi\u00f9 allungata) e pi\u00f9 orientale. \u00c8 sede di uno dei primi campi nudisti e per gran parte \u00e8 di propriet\u00e0 della \"Marine nationale\"..\nToponimo.\nL'arcipelago e le sue isole hanno avuto nel corso della storia diversi e numerosi nomi.\nFurono conosciute dagli antichi greci come Ligystidi, cio\u00e8 \"dei Liguri\" (in greco \"Ligystides\", \u039b\u03b9\u03b3\u03c5\u03c3\u03c4\u03af\u03b4\u03b5\u03c2), o St\u0153chades, (\u03a3\u03c4\u03bf\u03b9\u03c7\u03ac\u03b4\u03b5\u03c2, ossia \"in linea\" in greco), poich\u00e9 cos\u00ec apparivano lungo le rotte commerciali che dalla potente citt\u00e0 di Marsiglia si dirigevano verso l'Italia. E per secoli furono di propriet\u00e0 della colonia focese, dalla fondazione di questa fino al Medioevo: erano ad essa talmente legate che nemmeno Roma, nel comminare alla riottosa Marsiglia pesanti pene e gioghi in seguito a un'insurrezione soffocata nel sangue, si arrog\u00f2 il diritto di privarla di questi porti.\nLe \"St\u0153chades\" son citate da numerosi scrittori antichi, Apollonio Rodio, Strabone, Plinio il Vecchio, Agatemero e altri, in maniera per\u00f2 abbastanza discordante: per esempio per Strabone sono tre grandi pi\u00f9 due piccole, mentre per Plinio sono due gruppi di tre isole. Anche le mappe disegnate pi\u00f9 tardi, nel Medioevo, non sono d'aiuto: una mappa del 1590 descrive Porquerolles sede di Pomponiana, mentre Plinio la pone a Meso, che secondo molti \u00e8 Port-Cros e secondo alcuni \u00e8 Giens; altre mappe non disegnano Giens, o la segnano come un'isola o come un villaggio sul continente; in una carta del 1652 il canale tra Giens e Porquerolles \u00e8 detto \"le Frioul\", che attualmente \u00e8 il nome dell'arcipelago di fronte a Marsiglia; alcune carte disegnano cinque cerchi in linea sotto Hy\u00e8res.Vi sono diversi arcipelaghi nel Var che rispondono alle loro descrizioni, ma principalmente due gruppi son nei secoli state considerate \"St\u0153chades\": le tre al largo di Hy\u00e8res, le \"Grandi St\u0153chades\", \"Hyp\u0153a\" (in greco \u038e\u03c0\u03b9\u03b1, inferiore), \"Meson\" (\u039c\u03ad\u03c3\u03bf\u03bd, di mezzo) e \"Proto\" (\u03a0\u03c1\u03ce\u03c4\u03bf\u03bd, superiore), e l'arcipelago delle Frioul di fronte a Marsiglia, le \"Piccole St\u0153chades\", \"Sturium\" o \"Styrion\" (in greco \u03a3\u03c4\u03cd\u03c1\u03b9\u03bf\u03bd), \"Phenice\" (\u03a6\u03bf\u03b9\u03bd\u03af\u03ba\u03b7) e \"Phyla\" (\u03a6\u03cd\u03bb\u03b1). L'arcipelago di Lerino, conosciuto come \"Isole Planasie\", pi\u00f9 orientale ancora, viene talvolta chiamato in causa, principalmente perch\u00e9 costituito da due isole, il che corrisponderebbe alla formula straboniana 5=3+2.L'arcipelago massaliota \u00e8 costituito da quattro isole, che non sono \"in linea\" e che sono fuori dalle rotte verso l'Italia, come d'altronde le Planasie. Nel 1925 Jules Mouquet ipotizza invece che, poich\u00e9 la penisola di Giens e C\u00e9pet furono un tempo isole, C\u00e9pet, Giens e Porquerolles sarebbero le \"grandi\" st\u0153chades, che tra l'altro rispecchiano la disposizione NordOvest-SudEst della terminologia classica, mentre Bagaud, Port-Cros e Levant sarebbero le St\u0153chades minori. Bagaud ha, per la sua forma, ragione d'essere chiamata \"Storione\", mentre far derivare, come a lungo si \u00e8 creduto, il nome dell'isola d'If da \"hyp\u0153a\" (\"inferiore\" rispetto a cosa?) risulta pi\u00f9 difficile da sostenere, se non sulla base proprio della duratura ma erronea interpretazione. In quest'ottica le St\u0153chades orientali sarebbero le minori e non le maggiori.\nL'arcipelago assunse durante il Medioevo il nome di \"Isole d'Hy\u00e8res\" (la prima mappa con tale appellativo \u00e8 del 1500), grazie allo sviluppo di questo villaggio come centro organizzativo dell'omonima baia (la rada di Hy\u00e8res), porto naturale adibito all'accoglienza di intere flotte: francesi, saraceni, genovesi e flotte imperiali hanno infatti per lungo tempo sfruttato in tal senso queste acque calme, riparate dal maestrale, al contrario dell'opposta rada di Giens.\nAnche l'appellativo di \"Isole d'Oro\" ha diversi perch\u00e9. Potrebbe essere la contrazione sia di \"isole d'oriente\" che di \"isole \"A\u0153arum\"\", cio\u00e8 \"di Hy\u00e8res\". O pi\u00f9 semplicemente \"oro\" indicherebbe \"grande prosperit\u00e0\", in ragione dello sviluppo felice dei monasteri e della loro industria, soprattutto all'isola di Levante. Jehan de Nostredame, fratello cadetto del pi\u00f9 noto Michel Nostradamus, nella sua \"Vies des plus c\u00e9l\u00e8bres et plus anciens po\u00e8tes proven\u00e7aux\", che raccoglie informazioni imprecise, anacronistiche e a volte mendaci, cita la morte di un tale Francesco d'Olberto, della famiglia genovese dei Cybo originaria dal Regno di Napoli, anacoreta figura chiave nella rinascita dell'isola di Levante, trovata da lui abbandonata. Era bibliotecario del monastero di Lerino.\nSi ritirava \"in primavera e in autunno al suo eremitaggio alle St\u0153chades, presso una chiesa che dipendeva da Lerino, a studiare i troubadours e i poeti provenzali dimenticati da tempo\". Nostredame afferma che Francesco fosse stato il primo a dare all'arcipelago il nome di Isole d'Oro. Come che sia, \u00e8 proprio Levante che per prima fu chiamata \"d'oro\": o per la sua posizione pi\u00f9 \"orientale\" e/o per il suo primato rispetto alle altre.\nPrimato sia in senso culturale che commerciale: arance, grano, ma soprattutto lavanda, della specie Lavandula stoechas. Nonch\u00e9 in senso spirituale-religioso: l'isola fu conosciuta anche come \"de boni homeni\", cio\u00e8 dei \"brav'uomini\" o \"sant'uomini\", grazie ai quali non solo \"prosper\u00f2\", ma anche \"brill\u00f2\". Fu solo con l'istituzione del marchesato delle Isole d'Oro nel 1531 da Francesco I di Francia che tale appellativo fu esteso a Bagaud e Port-Cros, ma non all'isolotto con il Fort de Br\u00e9gan\u00e7on, alla storia di queste isole spesso associato.\nNeanche Porquerolles \u00e8 inclusa: in una mappa del 1652, tra l'altro, si legge \"Isole d'Hy\u00e8res e Isole d'Oro\". \u00c8 in tempi recenti, infatti, che anche Porquerolles acquisisce tale onorificenza, e per l'essere diventata importante meta turistica, alla fine dell'Ottocento, e per l'osservazione che tutte queste isole (e anche Giens) sono costituite da mica scistosa, che dona alle loro rocce dei riflessi metallici.\nIn una breve parentesi del 1535 l'arcipelago fu conosciuto come isole d'Austria: Carlo V infatti invade la Provenza e Andrea Doria risparmia Hy\u00e8res, ma occupa le isole facendone, per soli quindici giorni, un ducato austriaco.\nStoria.\nStoria antica.\nSon state ritrovate ceramiche databili intorno al 3.000 a.C., nonch\u00e9 pietre intagliate e strumenti in serpentino.\nIntorno al 1.200 a.C. i liguri colonizzano la costa provenzale.\nNel 600 a.C. viene fondata dai focesi ellenici Marsiglia, battezzata col nome della madrepatria Focea.\nNel 515 a.C. un battello che trasportava vasellame si inabissa al largo di Porquerolles.\nAlla fine del VI secolo a.C. i liguri fondano Olbia ai piedi del promontorio Costebelle, che verr\u00e0 poi presa dai massalioti (121 a.C.).\n\u00c8 di quest'epoca lo stabilimento di una comunit\u00e0 sull'isola di Levante.\nNel 400 a.C. i liguri s'installano a Bormes. Cinquant'anni pi\u00f9 tardi i massalioti fondano Nizza.\nApollonio Rodio \u00e8 il primo a citare delle isole \"Ligystidi\", conosciute anche come \"St\u0153chades\".\nNel II secolo a.C. una nave che trasportava stagno naufraga a ovest dell'isola di Bagaud.\nNel 124 a.C. i romani, venuti in soccorso di Marsiglia contro i salluvi, si aggiudicano l'intera costa dal Var al Rodano, fino a conquistare tutto il territorio che si interponeva tra Italia e possedimenti iberici.\nL'arcipelago seguir\u00e0 cos\u00ec, per i secoli successivi, le sorti della Provincia romana.\nVerso la fine del II secolo a.C. un villaggio di pescatori s'installa a Porquerolles, verso \"la Gal\u00e8re\". Un altro, pi\u00f9 a sud, serve da punto d'approdo per le navi provenienti dall'Italia.\nNell'82 a.C. Lucio Cornelio Scipione Asiatico, proscritto a Roma, si rifugia prima a Marsiglia poi nelle isole d'oro, dove muore l'anno dopo.\nNel 67 a.C. a Marco Pomponio viene affidato il compito di difendere il traffico marittimo contro la pirateria. A tal motivo fonda due fortezze, chiamate entrambe Pomponia, una vicino ad Olbia e una nell'isola di \"Meso\" (Porquerolles? Port-Cros?).\nNel 49 a.C., avendo Marsiglia preferito Pompeo a Cesare, viene da questi fatta assediare dalle truppe di Gaio Trebonio, 18.000 uomini. Dopo due battaglie navali, capitola. Pur mantenendo lo \"status\" di citt\u00e0 \"federata\", perde grandi possedimenti, tranne Nizza e l'arcipelago di Hy\u00e8res.\nNel I secolo d.C. Port-Cros possiede un abitato a Port Man (est); la piana di Manoir \u00e8 senza dubbio coltivata. Sull'isola del Levante vi sono costruzioni lungo la valle dei Titani e anche Porquerolles vede un maggiore sviluppo edilizio e agricolo.\nStrabone descrive le isole \"St\u0153chades\" nel numero di cinque, tre pi\u00f9 grandi e due piccole, \"i massalioti le coltivano\", \"sono dei buoni approdi\" e \"posseggono una guarnigione, posta l\u00e0 a guardia delle incursioni dei pirati\". Cita Olbia come colonia massaliota. Inoltre a Meso venne posta una delle Pomponiane, che potrebbe essere sia Giens che Porquerolles.\nPlinio dice che i coralli e la lavanda delle isole son molto ricercati. I romani vi svilupparono le colture del grano e del vino. La presenza romana \u00e8 attestata a Port-Cros da tombe e da opere ingegneristiche di canalizzazione delle acque.\nNel I secolo d.C. un naviglio che imbarca ferro naufraga a Capo Medes (Porquerolles, NordEst). Altre e numerose s'inabissano nelle acque di questo arcipelago. Lo stesso imperatore Claudio, partito da Ostia per dirigersi alla conquista della Britannia, a causa di una tempesta deve trovare rifugio presso le isole \"Stoechades\".\nNel 69 il generale Fabio Valente, venuto in Provincia a sostenere la causa dell'imperatore Vitellio, persa la battaglia deve rifugiarsi nelle \"Stoechades\", dove per\u00f2 viene raggiunto dagli uomini del governatore narbonese Valerio Paolino, partigiano di Tito Flavio Vespasiano, e qui decapitato.\nL'\"Antonini Itinerarium\" cita Pomponiana come un porto di galere romane, ma non cita Olbia.\nNel 293 il Narbonnese viene diviso in due: ci\u00f2 che si trova a est del Rodano (e quindi anche le isole d'oro) diventa Gallia Viennese, dalla citt\u00e0 di Vienne. Nel 381 questa verr\u00e0 smembrata, con la creazione della Narbonese II, con capitale Aquae Sextiae.\nNel 375 sant'Onorato d'Arles fonda un monastero, la celebre abbazia di Lerino, sulle isole di Lerino. Assieme a san Caprasio raggiunge le isole di Hy\u00e8res, dove si trovavano numerosi anacoreti. Nel 410 l'isola di Levante, nella vallata dei Titani, accoglie il primo monastero, sotto la guida di un tale Teodoro. I monaci sviluppano molto l'agricoltura, la viticoltura, la pesca del tonno e la raccolta dei coralli. L'isola diventa granaio per Lerino e un importante centro di produzione di corde. Verr\u00e0 poi fondato anche un monastero a Port-Cros, nel piano di Notre-Dame (a Est).\nNel 433, morto San Leonzio, Vescovo di Fr\u00e9jus, gli abitanti della citt\u00e0 raggiungono le \"isole dei Titani o Stoecades, dove vivono molti santi anacoreti\", per chiedere a Teodoro di diventare loro vescovo. Dopo lunghi tentennamenti questi ceder\u00e0 alla proposta.\nNel 420-450 i cenobiti s'installano a Porquerolles, a capo M\u00e8des. Vi si trova un abitato fortificato con doppia muraglia. Sotto gli ostrogoti il monachesimo provenzale fiorisce ulteriormente. Il regno ostrogoto \u00e8 formalmente dipendente dall'Impero Bizantino, ma nel 536 la Provenza passa sotto il controllo dei Franchi di Childeberto I.\nNel VI secolo un bastimento bizantino che trasporta vino e pesce naufraga a \"la Palud\" (Port-Cros, Ovest).\nNel 578 i Longobardi, durante il cosiddetto periodo dei Duchi, invadono la Provenza merovingia: il re Gontrano li scaccia fino in Italia, ma Olbia \u00e8 distrutta. \u00c8 probabilmente di questi anni la transizione di Hy\u00e8res da abitato periferico a punto di riferimento delle contrade d'intorno.\nVerso la fine del VII e VIII secolo l'abbazia di Lerino, che modifica la sua regola ed inizia a seguire quella dei monaci benedettini di San Colombano, stinge rapporti con il monastero di San Martino dell'isola Gallinara e soprattutto con l'abbazia di San Dalmazzo di Pedona nel cuneese, che deteneva molti possedimenti nel nizzardo e nelle valli ed aveva fondato il monastero di Cimiez. Viene quindi istituzionalizzata un importante via del sale da Hy\u00e8res verso Cimiez, la valle del Varo, la Vesubia, Levens, Utelle, Lantosque e attraverso il colle delle Finestre (2474 m) in piemonte nella valle Gesso con Entracque verso Borgo San Dalmazzo e Cuneo; essa permettava il concambio di merci varie con carovane che trasportavano sale, olio e spezie, carni, salumi, burro, formaggi e vino.\nLe isole divengono oggetto di numerose incursioni da parte dei saraceni. Si ricordano quelle del 736-739, quando intervenne Carlo Martello, i due sacchi di Marsiglia dell'838 e dell'842, fino all'insediamento di Frassineto (888). Molti abitanti delle isole sono deportati come schiavi in Africa. \u00c8 di quest'ultimo periodo la costruzione del castello di punta Castellas, sull'isola di Levante (nord-est).\nMedioevo.\nNell'843 Lotario si aggiudica, col trattato di Verdun, la Lotaringia, insieme di territori tra i quali si annovera anche la Provenza che, alla sua morte, assieme al Viennese former\u00e0 un reame indipendente sotto Carlo. Nel 933 Ugo d'Arles, nominato governatore della Provenza sotto re Ludovico il Cieco, in cambio della corona ferrea d'Italia, cede la Provenza a Rodolfo II di Borgogna. Il nuovo regno \u00e8 denominato regno di Arles o \"delle due Borgogne\", poich\u00e9 la Provenza venne allora considerata \"Bassa Borgogna\" o Borgogna Cisgiurana, mentre la Borgogna propria era detta \"Transgiurana\" o \"Alta Borgogna\". Ha vita breve, passando nel 1032 sotto la giurisdizione del Sacro Romano Impero Germanico, nonostante la Provenza continui a essere amministrata da un Conte.\nAttorno al 940 Bosone II di Provenza crea il viscontado di Marsiglia che affida a Pons di Fos. Luogotenenti dei Conti di Provenza, i \"Visconti per grazia di Dio... e per negligenza dei conti di Provenza\" riescono pian piano ad allargare la loro influenza nei territori circostanti fino a Hy\u00e8res e le sue isole: nel 990 Pons di Fos riceve infatti la parte est dello smembramento della Diocesi di Tolone. La situazione va peggiorando: gi\u00e0 nel 1000 la Provenza \u00e8 divisa tra numerose famiglie, i Baux, i Fos, i d'Agoult, i Ch\u00e2teaurenard, i de Pontev\u00e8s e i Castellane.\nNel 963 re Corrado delle due Borgogne concede il territorio di Hy\u00e8res con le isole all'abbazia benedettina di Montmajour, vicino ad Arles.\n\u00c8 del 980 l'ennesima apparizione dei saraceni alle isole di Hy\u00e8res.\nNel 1056 Guy e Astrude di Fos donano alla chiesa di San Nicola a \"Les Salins\" di Hy\u00e8res la decima dei conigli delle isole.\nNel 1096 il conte Gilberto prevede la creazione di un ulteriore monastero sulle isole, servito da almeno dieci monaci.\nNel 1140, Goffredo II visconte di Marsiglia, dopo aver istituito un marchesato a Fos-sur-Mer per suo figlio Pons III, gli associa Hy\u00e8res e le sue isole.\n1150: Due monasteri cistercensi vengono fondati dai monaci di le Thoronet, uno a Notre-Dame di Porquerolles e uno a Castelas di Levante. Ma dieci anni pi\u00f9 tardi vengono fatti prigionieri dai pirati. Nel 1169 gli agostiniani di Pignans ricostruiscono un monastero con l'appoggio dell'antipapa Innocenzo III.\nI cistercensi chiedono a Innocenzo III di recuperare il monastero che ora \u00e8 in mano agli agostianiani. Sono questi che accettano di convertirsi alle regole cistercensi.\nIl 10 agosto 1169, i genovesi, catturano 3 galee pisane presso le isole d'Hy\u00e8res.\nAltra incursione saracena nel 1197. In un documento che recensisce le citt\u00e0 e i castelli della diocesi di Tolone, Porquerolles \u00e8 chiamata \"insula de Poracyrolas\", Port-Cros \"insula medianas\" e Levant \"insula de Cabo\".\nNel 1217 Raimondo Goffredo di Fos vende a Marsiglia i suoi possedimenti, tra i quali le saline delle isole d'oro, ereditate per parte di madre. La vendita sar\u00e0 confermata nel 1223 da parte del conte di Provenza Raimondo Berengario.\nNel capitolo francescano tenuto a Marsiglia nel 1251 viene citato un monastero dell'Ordine a Porquerolles.\nNel 1257 Carlo I d'Angi\u00f2 rivendica al signore di Hy\u00e8res Roger di Hy\u00e8res, la citt\u00e0 e l'arcipelago, che riceve in cambio di 22 citt\u00e0 e villaggi, tra cui la signoria di Bormes.\nNel 1284 Carlo II d'Angi\u00f2 dona la penisola di Giens al suo medico, Raymond Ortolan, e Porquerolles a tale Pierre M\u00e8ge, a condizione di tenervi una guarnigione a difesa della popolazione locale contro i pirati.\nUn portolano italiano menziona l'isola \"Meczana\" o \"Porto Grosso\" (\"Port-Cross\"), \"Baguecto\" (\"Baguad\"), \"Porcarola\" o \"Portecayrolis\" (\"Porquerolles\"), \"Rebaldina\" (\"Ribaud\"). A ovest di Porquerolles \u00e8 citata l'\"isolecta de Palag\": Langoustier? L'isola di Levante \u00e8 detta \"de boni homeni\", in riferimento ai monasteri ivi presenti, o \"Caboros\" o \"Capo Rosso\". Un faro \u00e8 presente su quest'ultima.\nNel 1348 Giovanna d'Angi\u00f2, regina di Napoli e contessa di Provenza, lascia Napoli per sfuggire a Luigi I d'Ungheria e si dirige in Provenza, sulle imbarcazioni dell'armatore marsigliese Jacques de Galbert, al quale, per ricompensa, dona l'\"\u00eele du Cabo Russi\" e \"Melianae\", quindi Levante e Port-Cros.\nI Benedettini amministrano l'isola di Levante. Jehan de Nostredame, fratello cadetto del pi\u00f9 noto Michel Nostradamus, cita la morte di un tale Francesco d'Olberto, della famiglia genovese dei Cybo, anacoreta figura chiave nella rinascita dell'isola, trovata da lui abbandonata. Era bibliotecario del monastero di Lerino. Si ritirava \"in primavera e in autunno al suo eremitaggio alle \"Stoecades\", presso una chiesa che dipendeva da Lerino, a studiare i troubadours e i poeti provenzali dimenticati da tempo\". Pare sia stato il primo a dare all'arcipelago il nome di Isole d'Oro.\nNel 1408, dopo aver perso una battaglia navale contro il maresciallo di Francia Jean Le Meingre, una flotta di quattro galere arabe ormeggia a Port-Cros per andarsene la mattina seguente.\nIl giugno 1411 la flotta genovese, a causa di una forte tempesta al largo di Tolone, si rifugia alle isole di Hy\u00e8res.\nNel novembre 1423 una flotta del re d'Aragona Alfonso V si raccoglie a Port-Cros per poi attaccare di sorpresa Marsiglia, che verr\u00e0 presa in tre giorni.\nRenato d'Angi\u00f2, divenuto conte di Provenza, assicura a una compagnia italiana nel 1468 lo sfruttamento del corallo provenzale, abbondante nei dintorni di Hy\u00e8res e isole. Nel 1471 concede Porquerolles e le sue giurisdizioni a Palamede di Forbin, presidente della Camera dei conti, privandone il precedente proprietario, Jean Tressemanes. Restituisce invece la penisola di Giens a Giovanni e Raimondo di Glandevez.\nL'atlante nautico di Luigi XII di Francia indica come isole di Hy\u00e8res \"Geno\" (penisola di Giens), \"Porquerame\", Port-Creux e l'isola dei \"bon hommes\", \"sant'uomini\" (Levante).\nNel 1502 l'ammiraglio Cristoforo Colombo, in una lettera al re di Spagna, cita le isole d'oro come un buon riparo contro il maestrale.\nEra moderna.\nNel 1504 dei pescatori di Bormes-les-Mimosas vengono attaccati a Bagaud da un naviglio moro. Nel 1508 gli Ospitalieri fanno scalo a Porquerolles, dove il comandante Jacques de Gatineau segnala la presenza dei mori. Nel 1515 si svolge una battaglia navale tra Ospitalieri e sareceni nelle acque delle isole d'oro. I vascelli catturati dai turchi vengon portati a Port-Cros. Nel 1517 un religioso predica in piazza a Marsiglia per indire una crociata che liberi le isole di Hy\u00e8res. Onorato di Forbin, signore di Solli\u00e8s e proprietario di Porquerolles dal 1474 decide quindi di ricostruire la fortezza di Porquerolles. Una galera mora cattura un bastimento che imbarcava materiale edilizio diretto al forte in costruzione. Nel 1520 due prigionieri cristiani vengono mutiliati e spediti \"al re dei cristiani\" come monito.\nNel portolano di Piri Re\u00ecs l'arcipelago \u00e8 citato come \"le tre isole\": Port-Cros \u00e8 \"Uskudalu\", descritta come \"piccola isola che ripara dai venti del NordOvest\"; la baia di Port-Man \u00e8 Porto Korso, buon punto d'ormeggio, \"dall'acqua salmastra\"; il canale tra Port-Cros e Levante \u00e8 un \"passaggio profondo\", ma bisogna comunque stare attenti ad evitare le rocce che stanno a pelo d'acqua; la Gabini\u00e8re \u00e8 un isolotto rotondo detto \"brav'uomo\", dal suolo roccioso; Porquerolles \u00e8 Pontara; il Grand Ribaud \"Rabaldi\", piccola isola della quale tutte le coste sono un buon punto d'attracco; Hy\u00e8res \u00e8 \"Aris\" e Br\u00e9gan\u00e7on \"Barkansur\".\nNel 1522 l'Ordine Ospitaliero perde Rodi, conquistata dai mori di Solimano il Magnifico. Si rifugiano a Viterbo, ma chiedono pi\u00f9 volte a Francesco I di Francia le isole d'oro. Non ottenendo risposta, nel 1530 giungono a Malta.\nLe isole di Hy\u00e8res sono ormai alla merc\u00e9 dei mori. Il pirata Barbarossa vi si \u00e8 installato almeno dal 1527. Andrea Doria, avendo abbandonato il re di Francia, apre la costa provenzale ai mori.\nNel giugno del 1530 Tolone \u00e8 devastata dal Barbarossa. Nel 1531 Francesco I decide di fortificare sulle isole le rocche esistenti e di crearne di nuove, anche per difendersi dall'imperatore Carlo V.\nL'arcipelago verr\u00e0 utilizzato inoltre dai pirati spagnoli per intercettare i convogli francesi.\nFrancesco istituisce il Marchesato delle Isole d'oro (Bagaud, Port-Cros, isola di Levante), che conferisce a Bertrand d'Ornessan, signore d'Astarac, barone di Saint-Blancard, consigliere del Re, ammiraglio dei mari di levante. Riceve anche il comando di Br\u00e9gan\u00e7on.\nMa i mori non si lasciano intimidire, presentandosi nel 1532 e nel 1535. Carlo V nel 1536 invade la Provenza e Andrea Doria risparmia Hy\u00e8res ma occupa le isole, facendone, per soli quindici giorni, un ducato austriaco col nome di Isole d'Austria.\nNel 1539 Fran\u00e7ois Forbin, proprietario di Porquerolles, comunica al re che le sue terre sono disabitate.\nNel 1543 Francesco I, avendo stretto un patto col Barbarossa contro Carlo V, invita l'ammiraglio a Tolone. La flotta moresca \u00e8 ormeggiata al largo delle isole.\nNel 1548 Rabelais \u00e8 a Port-Cros, dove scrive il suo \"Le Tiers Livre\", firmandosi come \"calloier\", \"monaco\"\nIl marchesato nel '49 ritorna alla Corona. Poi Enrico II lo conferisce al tedesco Christophe de Rocquendorf, austriaco al servizio del re di Francia. Poich\u00e9 l'intento delle autorit\u00e0 \u00e8 quello di sradicare i pirati dalle isole e ricostruire gli abitati, soprattutto le fortezze, il nuovo proprietario solleva gli abitanti dal pagamento delle imposte e ne assicura l'impunit\u00e0 da qualunque reato, passato, presente e futuro, fin tanto che restano sulle isole. Ci\u00f2 non fa altro che rendere l'arcipelago un covo non solo di pirati di mare, ma anche di banditi di terra.\nNel 1552 il marchesato \u00e8 affidato a Gabriel de Lutz, signore d'Aramon, precedentemente ambasciatore del re a Costantinopoli. Il re gli accorda il diritto di presentare sul suo stemma sette gigli argentati su campo azzurro.\nNel 1557 i forti di Porquerolles e Port-Cros sono distrutti dagli spagnoli.\nNel 1560 de Lutz muore, lasciando come eredi Jaumette de Grasse e Jacqueline des Estardes (o Estandes), mentre l'anno successivo Br\u00e9gan\u00e7on torna alla Corona.\nNel 1564 le isole hanno per governatore Fran\u00e7ois de Simiane.\nNel 1566 le incursioni barbaresche sono ancora all'ordine del giorno. Il marchese d'Elbeuf, a maggio, parte da Marsiglia con una flotta di dodici galere, che stabilisce a Port-Cros, per salvaguardare tutta la costa dal Var al Rodano.\nNel 1571 Porquerolles diventa di propriet\u00e0 dei Pontev\u00e8s, signori di Giens.\nNel 1573 Albert de Gondi, gi\u00e0 Maresciallo di Francia, diventa marchese delle isole, nonch\u00e9 governatore di Provenza. Alla sua morte \u00e8 suo figlio Philippe Emmanuel de Gondi che eredita il marchesato.\nNel 1579, invece, Porquerolles diventa propriet\u00e0 della Corona di Francia.\nNel 1581 il marchesato di Br\u00e9gan\u00e7on passa a Joseph Boniface de La M\u00f4le, signore di Collobri\u00e8res.\nNel 1590 una galera marsigliese di ritorno da Livorno, carica di grano, viene intercettata dai turchi presso le isole d'oro. Occorrono duemila scudi per liberare la nave.\nNel 1591 Pierre Jean Bompar disegna la prima carta della Provenza, inserendo \"Hieeres, Gien, Salines, Ribaudan, Ribaudin, Les Medes, Porqueroles, Port Cors, Bagueult, Titan, Bregancon\".\nNel 1593 una guarnigione reale viene installata a Br\u00e9gan\u00e7on.\nNel 1589 Gianandrea Doria giunge alla rada d'Hy\u00e8res con 20 galere e 2000 uomini per proseguire a Tolone.\nNel 1596 il cardinale d'Ossat, ambasciatore di Enrico IV a Roma, informa il duca Carlo I di Guisa che Gianandrea Doria progetta di impadronirsi delle isole d'Hy\u00e8res per conto del re di Spagna Filippo II.\nEra contemporanea.\nVi sbarcano gli americani durante l'Operazione Dragoon, conosciuta anche come \"sbarco di Provenza\"."}
{"id": "2078866", "revid": "121770533", "url": "https://it.wikipedia.org/wiki?curid=2078866", "title": "Umberto Ilariuzzi", "text": "Biografia.\nNasce in una famiglia dell'Oltretorrente di Parma e diviene, giovanissimo operaio, esponente del PCI e dell'antifascismo parmense.\nArrestato una prima volta nel 1928, nel 1930 viene inviato al confino di polizia. La pena viene sospesa perch\u00e9 deferito al Tribunale speciale per la difesa dello Stato.\nNel 1931 \u00e8 condannato a dieci anni di reclusione dal Tribunale speciale e nel 1936 ad altri dieci anni. \u00c8 detenuto a Civitavecchia, Perugia, Fossano, Ponza e Ventotene. Esce dal carcere nel 1939.\nDopo l'8 settembre prende parte alla guerra di liberazione come ufficiale della 143\u00aa Brigata Garibaldi, con il nome di battaglia di \u201cPippo\u201d. Partecipa all'incontro di Villa Braga del 10 settembre 1943, in cui vengono prese le prime decisioni organizzative a livello provinciale sulla lotta partigiana. Dopo la Liberazione diviene segretario della Camera del Lavoro di Parma, ricoprendo la carica di consigliere comunale per il PCI dal 1946 al giugno 1951.\nA San Pancrazio Parmense c'\u00e8 una via a lui dedicata."}
{"id": "2078880", "revid": "22643", "url": "https://it.wikipedia.org/wiki?curid=2078880", "title": "Aeroporto di Carpi Budrione", "text": ""}
{"id": "2078882", "revid": "484362", "url": "https://it.wikipedia.org/wiki?curid=2078882", "title": "Baffetti", "text": ""}
{"id": "2078886", "revid": "19933", "url": "https://it.wikipedia.org/wiki?curid=2078886", "title": "Diego Ram\u00edrez", "text": ""}
{"id": "2078888", "revid": "6923", "url": "https://it.wikipedia.org/wiki?curid=2078888", "title": "Mattias Hargin", "text": "\u00c8 fratello di Christine e Janette, a loro volta sciatrici alpine di alto livello.\nBiografia.\nStagioni 2001-2008.\nHargin, slalomista puro nato a \u00d6sterhaninge presso Stoccolma e attivo in gare FIS dal gennaio del 2001, ha esordito in Coppa Europa il 2 dicembre 2003 a \u00c5re, senza terminare la prima manche, e in Coppa del Mondo il 22 dicembre 2004 a Flachau, senza qualificarsi per la seconda manche. Il 22 gennaio 2005 ha colto a La Plagne la sua prima vittoria, nonch\u00e9 primo podio, in Coppa Europa; nel prosieguo della stagione ha esordito ai Campionati mondiali a Bormio/Santa Caterina Valfurva 2005, senza concludere la gara, e ha vinto la medaglia d'argento ai Mondiali juniores di Bardonecchia.\nDurante la stagione 2005-2006 in Coppa Europa ha vinto tre gare ed \u00e8 giunto secondo in altre tre. Questo gli ha permesso di vincere la classifica di specialit\u00e0 davanti ai connazionali Anton Lahdenper\u00e4 e Jens Byggmark e di piazzarsi 6\u00ba nella classifica generale. Nella stagione 2006-2007 ha conquistato i primi punti in Coppa del Mondo quando, il 7 gennaio 2007, si \u00e8 piazzato 20\u00ba ad Adelboden.\nStagioni 2009-2014.\nHa partecipato ai Mondiali di Val-d'Is\u00e8re 2009, chiusi con il 5\u00ba posto, e nella stessa stagione ha nuovamente vinto la classifica di specialit\u00e0 in Coppa Europa. Ai XXI Giochi olimpici invernali di , suo esordio olimpico, \u00e8 stato 14\u00b0. Il primo podio in Coppa del Mondo \u00e8 giunto il 6 gennaio 2011 a Zagabria Sljeme, dove Hargin ha chiuso al 3\u00ba posto dietro al connazionale Andr\u00e9 Myhrer e al croato Ivica Kosteli\u0107; nella stessa stagione ai Mondiali di Garmisch-Partenkirchen \u00e8 stato 12\u00ba.\nIl 12 febbraio 2013 ha conquistato la medaglia d'argento nella gara a squadre ai Mondiali di Schladming, dove ha concluso al 9\u00ba posto la gara di slalom speciale. Nella stessa specialit\u00e0 ha gareggiato ai XXII Giochi olimpici invernali di , piazzandosi al 7\u00ba posto.\nStagioni 2015-2019.\nIl 18 dicembre 2014 ha conquistato la sua ultima vittoria in Coppa Europa, il 18 dicembre a Pozza di Fassa/Carezza al Lago in slalom speciale, e il 25 gennaio 2015 ha vinto la sua unica gara in Coppa del Mondo, aggiudicandosi lo slalom speciale sulla Ganslern di Kitzb\u00fchel. Ai successivi Mondiali di Vail/Beaver Creek 2015 si \u00e8 aggiudicato la medaglia di bronzo nella gara a squadre ed \u00e8 stato 5\u00ba nello slalom speciale; il 19 dicembre dello stesso anno ha colto a Plan de Corones in slalom parallelo il suo ultimo podio in Coppa Europa (3\u00ba). Ai Mondiali di Sankt Moritz 2017 ha vinto la medaglia di bronzo nella gara a squadre e non ha completato lo slalom speciale.\nIl 12 novembre 2017 \u00e8 salito per l'ultima volta sul podio in Coppa del Mondo, classificandosi 3\u00ba nello slalom speciale disputato a Levi, e ai XXIII Giochi olimpici invernali di , sua ultima presenza olimpica, si \u00e8 classificato 19\u00ba nello slalom speciale e 5\u00ba nella gara a squadre. L'anno dopo ai Mondiali di \u00c5re 2019, suo congedo iridato, \u00e8 stato 20\u00ba nello slalom speciale e 5\u00ba nella gara a squadre. Si \u00e8 ritirato al termine di quella stessa stagione 2018-2019; la sua ultima gara in carriera \u00e8 stata la gara a squadre di Coppa del Mondo disputata a Soldeu il 15 marzo, chiusa da Hargin al 5\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nKO SL = KO slalom"}
{"id": "2078889", "revid": "7", "url": "https://it.wikipedia.org/wiki?curid=2078889", "title": "Magnum PI", "text": ""}
{"id": "2078894", "revid": "122315", "url": "https://it.wikipedia.org/wiki?curid=2078894", "title": "Talpidi", "text": ""}
{"id": "2078897", "revid": "647919", "url": "https://it.wikipedia.org/wiki?curid=2078897", "title": "MCMFORNORTH", "text": ""}
{"id": "2078915", "revid": "287204", "url": "https://it.wikipedia.org/wiki?curid=2078915", "title": "Angel de Villafane", "text": ""}
{"id": "2078919", "revid": "124123", "url": "https://it.wikipedia.org/wiki?curid=2078919", "title": "Gaetano Lucchese", "text": "Biografia.\nGaetano Lucchese nacque a Palermo il 1\u00ba dicembre 1899, ma emigr\u00f2 con la sua famiglia negli Stati Uniti nel 1911, stabilendosi a Manhattan.\nLucchese divent\u00f2 uomo d'onore dopo essere stato l'autore di decine di omicidi per conto del boss Gaetano \"Tommy\" Reina, capomafia del Bronx.\nDivenne ufficialmente il capo della cosca nel 1951 alla morte per cause naturali del suo vecchio boss Tommaso Gagliano, originario di Corleone, di cui Lucchese fu il fedele vice fin dalla fine degli anni venti. Ogni anno la sua cosca guadagnava milioni di dollari con il gioco d'azzardo, usura, scommesse illegali, estorsioni, appalti truccati, traffico di droga e con i sindacati dell'industria dell'abbigliamento.\nLucchese stesso era ufficialmente proprietario di un grosso centro di abbigliamento nel Queens; i suoi capidecina di fiducia erano Anthony Corallo, Ettore Coco, Salvatore Santoro, Giacomo Plumeri, Carmine Tramunti, il suo vice Stefano Lasalle e il consigliere Vincent Rao. Sua figlia spos\u00f2 Thomas Gambino, figlio dell'altro potentissimo padrino Carlo Gambino. Lucchese mor\u00ec il 13 luglio del 1967 a causa di un tumore al cervello.\nL'FBI afferm\u00f2 che ai suoi funerali erano presenti i pi\u00f9 importanti capimafia, nonch\u00e9 politici, procuratori distrettuali, capi della polizia ed importanti imprenditori. A capo della famiglia prese il suo posto Carmine Tramunti e successivamente Anthony Corallo."}
{"id": "2078922", "revid": "599013", "url": "https://it.wikipedia.org/wiki?curid=2078922", "title": "Troy Murphy", "text": "Carriera.\nHigh school e universit\u00e0.\nTroy Murphy ha frequentato la \"Delbarton School\" per quattro anni prima di andare all'Universit\u00e0 di Notre Dame, dove si impone come una delle migliori proposte universitarie, venendo infatti inserito per due volte tra gli \"All-American\". Nel 2001 si dichiara eleggibile per il Draft NBA.\nNBA.\nMurphy viene scelto con la chiamata numero 14 del primo giro dai Golden State Warriors. La prima stagione non lo vede esprimersi a grandissimi livelli, anche se lascia intravedere buone qualit\u00e0, soprattutto verso il finale di stagione. La stagione successiva, infatti, viene da lui conclusa con una \"doppia doppia\" di media (11,7 punti e 10,2 rimbalzi), che lo aiuta a classificarsi al secondo posto delle votazioni per il NBA Most Improved Player Award. Inoltre, parte nel quintetto base della squadra \"sophomore\" alla Rookie Challenge in occasione dell'All-Star Weekend 2003. Nel corso della stagione, tra l'altro, una delle sue caratteristiche a Notre Dame, ovvero il tiro da tre, non viene sfruttata - 14 i tiri totali, 5 mandati a bersaglio.\nNel corso della pausa estiva, Murphy si allena soprattutto per migliorare ancor di pi\u00f9 il suo mancino dalla lunga distanza, che non potr\u00e0 sfoggiare spesso nel corso della stagione 2003-04, falcidiata da numerosi infortuni che riducono le sue possibilit\u00e0 di gioco a 28 sole gare, senza mai partire in quintetto. Prima della stagione successiva, Murphy si allena per diventare un giocatore completo e versatile, accompagnato da un lavoro di irrobustimento muscolare: chiude la stagione con 15,4 punti e 10,8 rimbalzi di media, che diventano 14 e 10 nella stagione 2005-06.\nIl 17 gennaio 2007 viene coinvolto in una \"trade\" che lo porta ai Pacers insieme a Dunleavy, McLeod e Diogu, mentre compiono il percorso inverso Stephen Jackson, \u0160ar\u016bnas Jasikevi\u010dius, Al Harrington e Josh Powell. Termina la stagione 2007-08 con 12,2 punti e 7,2 rimbalzi di media.\nDopo una breve parentesi ai New Jersey Nets, nel febbraio 2011 viene scambiato ai Golden State Warriors, con cui raggiunge un accordo per rescindere il contratto senza giocare neppure una partita.\nIl 2 marzo firma per i Boston Celtics, con cui, il 22 aprile 2011, gioca contro i New York Knicks la sua prima partita in carriera nei Playoff.\nIl 17 dicembre 2011 firma per i Los Angeles Lakers e vi rimane fino al termine della stagione, giocando 59 partite con medie di 3,2 punti e 3,2 rimbalzi nei 16,2 minuti di utilizzo a partita.\nIl 2 novembre 2012 firma un contratto di un anno al minimo salariale con i Dallas Mavericks."}
{"id": "2078926", "revid": "125662261", "url": "https://it.wikipedia.org/wiki?curid=2078926", "title": "John Carter (E.R. - Medici in prima linea)", "text": "John Truman Carter III \u00e8 un personaggio della serie televisiva \"E.R. - Medici in prima linea\", interpretato da Noah Wyle. Chiamato semplicemente \"Carter\" dalla maggior parte dei colleghi, \u00e8 stato introdotto nell'episodio Pilota, ed \u00e8 stato l'unico personaggio del cast originario a rimanere nella serie per undici stagioni consecutive. Noah Wyle decise di lasciare la serie come personaggio regolare alla fine dell'undicesima stagione, a dispetto delle offerte ricevute. Nella serie il personaggio di Carter esce di scena trasferendosi in Africa per sposare la compagna, Makemba Likasu. Dopo la sua uscita di scena, Wyle \u00e8 ritornato come guest star in quattro episodi della dodicesima stagione e in cinque della quindicesima e ultima stagione.\nStoria del personaggio.\nCaratteristiche note del dottor Carter sono l'eleganza delle maniere, una certa timidezza di fondo e il desiderio di nascondere la ricchezza della sua importante famiglia, che a volte entra nelle discussioni del personaggio.\nCarter arriva al County General come studente di medicina al terzo anno. La sua carriera ha avuto un inizio difficile, il suo primo giorno di lavoro al pronto soccorso si sente male dopo aver visto un paziente gravemente ferito, ma viene subito rassicurato dal dottor Greene sul fatto che ci far\u00e0 ben presto l'abitudine. Carter si distingue subito avendo un approccio dedicato e compassionevole con i suoi pazienti. Inizialmente interessato alla chirurgia, pass\u00f2 alla medicina d'urgenza all'inizio della quarta stagione, con grande disappunto iniziale del suo insegnante, il dottor Benton.\nDurante la sesta stagione, lui e la sua studentessa Lucy Knight vengono accoltellati da Paul Sobriki, paziente affetto da schizofrenia. Lucy ci rimette la vita mentre Carter riesce a sopravvivere pur perdendo un rene. Carter si riterr\u00e0 responsabile della morte di Lucy e, dati i suoi sensi di colpa, inizia ad assumere fentanyl. Viene scoperto da Abby Lockhart, che informa subito il dottor Greene. I suoi colleghi tentano di aiutarlo ad ammettere la sua dipendenza, ma lui inizialmente non cede. Sar\u00e0 il dottor Benton a convincerlo a ricoverarsi in una clinica di disintossicazione ad Atlanta. Il suo percorso di disintossicazione dura fino all'inizio della settima stagione, quando esce dalla clinica e torna al lavoro al pronto soccorso.\nAlla fine dell'ottava stagione, dopo la morte del dottor Greene, diventa responsabile del pronto soccorso e se la deve vedere con una quarantena di due settimane a causa di un bambino affetto da vaiolo. Durante la nona stagione ha a che fare con le condizioni di salute di sua nonna Millicent, che si aggravano sempre di pi\u00f9 fino alla morte di lei, che lascer\u00e0 Carter nello sconforto poich\u00e9 le era molto legato. Nel frattempo, inizia una relazione con Abby, che dura fino all'inizio della decima stagione. Il loro rapporto avr\u00e0 alti e bassi anche a causa del fatto che Carter decide di partire per il Congo insieme al dottor Kovac, per offrire aiuto medico alla popolazione. L\u00ec conosce Makemba Likasu, con cui inizia una relazione nella decima stagione. Kem rimane incinta e decide di trasferirsi a Chicago e andare a vivere insieme a Carter ma la gravidanza finisce tragicamente con un aborto spontaneo. Dopo ci\u00f2, Kem e Carter si lasciano e lei torna in Africa.\nNell'undicesima stagione, durante il suo ultimo anno di lavoro al pronto soccorso, Carter finanzia, grazie alla sua fondazione, la costruzione di una clinica che ha lo scopo di accogliere e curare pazienti sieropositivi che chiamer\u00e0 come avrebbe voluto chiamare suo figlio: \"Joshua Makalo Carter Center\". Dopo aver incontrato Kem a Parigi, decide di lasciare definitivamente Chicago e andare a vivere in Africa. Ricompare nella dodicesima stagione, dove lo si vede prestare servizio medico in Darfur.\nCarter ritorna a lavorare al pronto soccorso nella quindicesima stagione, venendo assunto dalla dottoressa Banfield. \u00c8 costretto alla dialisi a causa della perdita del rene che aveva subito anni prima e cos\u00ec viene messo in lista per un trapianto e ricoverato al Northwestern Hospital, dove reincontra il dottor Benton. Nel finale di serie, insieme ai colleghi storici e alle nuove leve, inaugura la clinica \"Joshua Makalo Carter Center\" e, alla fine dell'episodio, lo si vede assistere alla prima emergenza (ultima della serie) della figlia del dottor Greene, Rachel, che ha seguito le orme del padre diventando medico."}
{"id": "2078947", "revid": "287204", "url": "https://it.wikipedia.org/wiki?curid=2078947", "title": "Renato Bacchini", "text": "Biografia.\nFiglio di Ugo ed Ermelinda, nacque a Imola dove frequent\u00f2 le scuole della citt\u00e0 fino al compimento degli studi superiori di ragioneria. Si iscrisse quindi alla facolt\u00e0 di Economia e Commercio dell'Universit\u00e0 di Bologna. Effettu\u00f2 il servizio militare come volontario presso la scuola allievi ufficiali di Palermo; si conged\u00f2 con il grado di tenente.\nDurante la seconda guerra mondiale fu dapprima ufficiale negli alpini di stanza in Friuli. Nel 1942 pass\u00f2 poi all'Aeronautica dell'Esercito. Pilota ricognitore con il grado di tenente e poi di capitano, Bacchini si distinse in diverse azioni di guerra ottenendo la medaglia d'argento al valor militare.\nSposatosi con Marta Mondini (1921-1985), figlia di costruttori edili emigrati a Parigi negli anni venti, poi rientrati in Italia, ebbe due figli Furio ed Isabella Maria.\nRagioniere commercialista e revisore ufficiale dei conti, nel 1961 fond\u00f2 la societ\u00e0 per azioni Benati, che costruiva macchine per il movimento terra, alla quale segu\u00ec la realizzazione di un gruppo, il Gruppo Benati che negli anni ottanta era al secondo posto in Italia dopo il gruppo FIAT per la produzione di macchine da cantiere e da escavazione. \nUomo di centro-sinistra, amico del presidente Giuseppe Saragat, non fu un politico ma un uomo di azione, legato alle tradizioni della sua terra e benefattore della sua citt\u00e0, Imola.\nMor\u00ec improvvisamente nel settembre del 1983. Nel 1984 Confindustria intitol\u00f2 al suo nome la propria sede di Imola e nel 2001 il Comune della sua citt\u00e0 gli dedic\u00f2 una strada nella zona industriale.\nAttivit\u00e0.\nFond\u00f2, oltre la Benati Spa, la Ben Spa, con sede a Imola, la Mond-Ben s.p.a., con sede a Portomaggiore (FE), la Ma.Ter s.p.a., con sede a Mordano (BO) e le Benati UK Ltd e la Benati USA Ltd, con sede a Washington, per la commercializzazione delle macchine Benati nel Regno Unito e negli Stati Uniti d'America.\nAd Imola, presso gli stabilimenti Benati (oltre 22.000 m\u00b2 di officine, oltre 120.000 m\u00b2 di piazzali) venivano costruiti gli escavatori cingolati, mentre presso gli stabilimenti della Ben (oltre 5.000 m\u00b2 di officine) venivano costruite le pale gommate. Presso gli stabilimenti della Ma.Ter s.p.a. a Mordano venivano poi costruite le macchine speciali quali quelle per compattare i rifiuti e quelle per la pulitura degli altiforni (principale cliente l'Italsider).\nA Portomaggiore la Mond-Ben Spa produceva le terne. Tutte le macchine erano commercializzate con il marchio BEN (Gruppo Benati).\nFacevano parte del Gruppo Benati anche altre due societ\u00e0 da Lui fondate: La Faco Oleodinamica, che produceva componenti oleodinamici per macchine semoventi e la Unit, che produceva componentistica meccanica per macchine movimento terra.\nSigl\u00f2 con la ditta Tortone SA, con sede in Cordoba, in Argentina, un accordo per la costruzione di macchine movimento terra (escavatore cingolati) su disegno e licenza Benati.\nAlcuni anni dopo la morte di Renato Bacchini, nel 1990 il Gruppo Benati fu rilevato dalla Fiat Hitachi, societ\u00e0 del gruppo FIAT, la quale continu\u00f2 l'utilizzo del marchio BEN fino al 1995.\nLa produzione di macchine movimento terra \u00e8 proseguita nello stabilimento che era stato della Benati s.p.a. dalla \"Case\" sempre del gruppo FIAT.\nAl di fuori del settore delle macchine movimento terra, Renato Bacchini aveva fondato anche la Cerim Ceramiche s.p.a. nei primi anni sessanta, la Avicola Selice s.p.a. e la Universo Assicurazioni s.p.a. di Bologna.\nFino alla sua morte, fu inoltre Presidente del Consiglio di Amministrazione della Banca Cooperativa di Imola (oggi Banca di Imola s.p.a.) e Presidente del Collegio Sindacale dell'Irce, ora societ\u00e0 quotata in borsa."}
{"id": "2078948", "revid": "2210120", "url": "https://it.wikipedia.org/wiki?curid=2078948", "title": "Sogei", "text": "Sogei - Societ\u00e0 Generale d'Informatica S.p.A. \u00e8 un'azienda italiana che opera nel settore dell'ICT. \u00c8 controllata al 100% dal Ministero dell'economia e delle finanze del quale \u00e8 una societ\u00e0 in house.\nSvolge servizi di consulenza informatica per la pubblica amministrazione, in particolare per il Ministero dell'economia e delle finanze e per le Agenzie fiscali sulla base di contratti di servizio pluriennali.\nStoria.\nViene fondata a Roma il 28 maggio 1976 da:\ncon il mandato di creare e gestire in concessione una moderna anagrafe tributaria in armonia con la Riforma Fiscale del 1973, che aveva portato il numero dei contribuenti censiti da quattro milioni a venticinque milioni. Inizialmente Sogei contava su 40 dipendenti provenienti dall'Italsiel.\nSogei ha realizzato e gestisce i codici anagrafici delle persone fisiche e delle aziende, ovvero il codice fiscale e la partita IVA.\nNegli anni novanta Finsiel, e quindi Sogei, passano sotto il controllo di Telecom Italia.\nIl 2 giugno 2002 Telecom Italia, scorporata \"Sogei IT\", vende Sogei al Ministero dell'economia. Nel 2003 Sogei acquista Sogei IT e la incorpora.\nDal 1\u00ba luglio 2013 Sogei incorpora il ramo d'azienda ICT di Consip.&lt;ref name=\"L.135/2012\"&gt;In attuazione del decreto legge 95/2012, Legge 7 agosto 2012, n. 135: \u201cConversione in legge, con modificazioni, del decreto-legge 6 luglio 2012, n. 95, recante disposizioni urgenti per la revisione della spesa pubblica con invarianza dei servizi ai cittadini.&lt;/ref&gt;\nVertici aziendali.\nCronologia dei vertici aziendali Sogei.\nControversie.\nNel 2011 alcune inchieste giudiziarie si concentrano sugli appalti assegnati dalla Sogei, coinvolgendo il Presidente Trevisanato ed il parlamentare Marco Milanese. La stampa lo definisce il \"sistema Sogei\", su cui indagano le Procure, con il quale appalti assegnati senza gara servono ad utilit\u00e0 di singoli parlamentari. La nomina di Cannarsa nel 2011 viene dunque letta dalla stampa come un profondo cambio di pagina con la precedente gestione.\nNel 2013, poi, l'Autorit\u00e0 per la vigilanza sui contratti pubblici (oggi ANAC) pubblica il referto di un'indagine sugli appalti di Sogei dal 2006 al 2011 iniziata in precedenza, che si conclude con numerosi riscontri di irregolarit\u00e0 e con l'invio degli atti alla Procura della Repubblica ed alla Procura della Corte dei Conti.\nA conferma della volont\u00e0 del Governo di \"voltare pagina\", il DL 95/2012 (oltre al conferimento delle attivit\u00e0 informatiche da Consip a Sogei) ha disposto che Consip effettui gli acquisti di Sogei in qualit\u00e0 di centrale di committenza."}
{"id": "2078957", "revid": "729019", "url": "https://it.wikipedia.org/wiki?curid=2078957", "title": "Massacre Records", "text": "Massacre Records \u00e8 un'etichetta discografica fondata ad Abstatt, Germania. \u00c8 specializzata in musica heavy metal."}
{"id": "2078970", "revid": "24823", "url": "https://it.wikipedia.org/wiki?curid=2078970", "title": "Liga Profesional de Baloncesto", "text": "La Liga Profesional de Baloncesto \u00e8 la massima competizione venezuelana di pallacanestro organizzata annualmente dalla Federaci\u00f3n Venezolana de Baloncesto.\nAttualmente il campionato \u00e8 composto da 10 squadre, mentre prima del 2008 questo numero era limitato a 8.\nStoria.\nIl primo campionato venne fondato nel 1974 sotto l'iniziativa di Jos\u00e9 Beracasa, fondatore della federazione cestistica del Venezuela, e dell'allora Presidente Arturo Redondo.\nLa prima stagione venne disputata da quattro squadre (Caracas, Beverly Hills, Carabobo e Aragua) con la possibilit\u00e0 di tesserare due giocatori stranieri.\nNel 1992 venne fondata l'attuale \"Liga Profesional de Baloncesto\" con otto squadre.\nNel 2007 i club decisero di espandere la Lega aumentando il numero delle squadre partecipanti a dieci, con l'ammissione di Deportivo T\u00e1chira e i Gigantes de Guayana, e con la creazione di due divisioni \"Occidente\" e \"Oriente\"."}
{"id": "2078973", "revid": "834", "url": "https://it.wikipedia.org/wiki?curid=2078973", "title": "Gsse", "text": ""}
{"id": "2078974", "revid": "125662427", "url": "https://it.wikipedia.org/wiki?curid=2078974", "title": "Susan Lewis", "text": "Susan Lewis, \u00e8 un personaggio della serie televisiva \"E.R. - Medici in prima linea\", interpretato da Sherry Stringfield.\nStoria del personaggio.\nStagioni 1-3.\nSusan \u00e8 un medico altamente competente, ma spesso fa fatica a imporsi. \u00c8 molto amica di tutti i suoi colleghi e soprattutto di Mark Greene, con il quale ha un intenso rapporto di amicizia. Nella prima stagione Susan deve fare i conti con le accuse del dottor Jack Kayson, il primario di cardiologia, che la ritiene debole e inadeguata. Kayson per\u00f2 ha un infarto e Susan gli salva la vita, imponendo il suo parere contro un medico anziano. Dopo questo evento Kayson invita a cena Susan, che rifiuta.\nSusan inoltre deve anche occuparsi di sua sorella Chloe, che ha una vita turbolenta all'insegna di droghe e alcool. Quando Chloe resta incinta, Susan la aiuta nel corso della gravidanza. La bambina viene chiamata Susan (Susie piccola, per distinguerla da Susie grande), in onore della zia. Nella seconda stagione Chloe riprende a drogarsi e una sera abbandona sua figlia a Susan, che cos\u00ec deve ricoprire il ruolo di madre. Lo stress di Susan si ripercuote anche sul lavoro e per questo Susan \u00e8 in contrasto con il capo degli assistenti, la dottoressa Kerry Weaver. Con il tempo le due si chiariscono e appianano le loro divergenze. Quando ormai Susan ritiene che Chloe non torner\u00e0 pi\u00f9, decide di dare in adozione la piccola Susie; tuttavia quando la bambina sta per essere adottata, Susan cambia idea e decide di adottarla lei stessa. Improvvisamente Chloe ritorna e le due sorelle lottano per la custodia. L'avvocato per\u00f2 fa capire a Susan che sicuramente perder\u00e0 la causa e cos\u00ec la donna si arrende e restituisce Susie a Chloe, che nel frattempo si \u00e8 disintossicata e ha sposato un poliziotto. Chloe e la sua famiglia partono per Phoenix e Susan si getta a capofitto nel lavoro. Kerry offre a Susan il posto di capo degli assistenti in seguito alla sua promozione ad aiuto primario, ma Susan declina l'offerta.\nNella terza stagione Mark capisce di amare Susan, ma lei decide di trasferirsi a Phoenix per stare vicina a Chloe e Susie. Proprio quando Susan sta salendo sul treno, Mark la raggiunge e le dichiara il suo amore, dandole un primo e ultimo bacio. La dottoressa per\u00f2 decide di partire lo stesso e saluta Greene dicendogli che lo ama anche lei.\nStagioni 8-12.\nSusan ritorna nell'ottava stagione per un caff\u00e8 con il dottor Greene. Arrivata al pronto soccorso si rende conto che le cose sono profondamente cambiate. Dopo aver chiacchierato un po' con le infermiere Haleh, Chuny, Conni, Lily e Lydia, incontra Kerry, a cui spiega che \u00e8 tornata per sostenere dei colloqui di lavoro. Successivamente pranza con Mark, che le offre un posto al County che in un primo momento rifiuta. In seguito lei accetta e quindi Susan prende stabilmente servizio al pronto soccorso.\nSempre durante l'ottava stagione ha un breve flirt con John Carter, quando egli ammette di aver avuto una cotta per lei quando era studente. La relazione per\u00f2 non dura perch\u00e9 Susan capisce che John \u00e8 veramente innamorato di Abby Lockhart, quindi gli consiglia di rivelarle i suoi sentimenti. I due rimangono pur sempre buoni amici. Qualche tempo dopo viene a sapere che sua nipote Susie \u00e8 scomparsa insieme a Chloe. Quindi Susan parte per New York sulle loro tracce. Alla fine trova Chloe ubriaca insieme a Susie e decide di non avere pi\u00f9 a che fare con lei. Ben presto Susan viene a sapere che il tumore al cervello di Mark \u00e8 tornato e deve affrontare il lutto per la sua morte. Dopo tutto, per\u00f2, riesce a continuare a lavorare e a legare con i suoi nuovi colleghi, soprattutto con Abby ed Elizabeth Corday e ad attenuare i suoi diverbi con Kerry. Alla fine dell'ottava stagione, il dottor Romano la nomina vice capo del pronto soccorso, con grande sorpresa di Kerry.\nNella nona stagione conosce l'infermiere di eliambulanza Chuck Martin su un aereo per Las Vegas. I due finiscono per sposarsi l\u00ec e, vista la citt\u00e0, anche molto velocemente. Susan, tornata a Chicago, decide per\u00f2 di divorziare da Chuck e lui \u00e8 d'accordo. I due divorziano ma rimangono insieme visto che Susan \u00e8 rimasta incinta. Qualche tempo dopo viene nominata capo del pronto soccorso dopo la morte del dottor Romano, carica che fa fatica a gestire. Tra la decima e l'undicesima stagione nasce il suo bambino, che lei e Chuck chiamano Cosmo.\nSusan lascia definitivamente Chicago nel primo episodio della dodicesima stagione. Le viene offerto un posto di lavoro a Iowa City, quindi lei, Chuck e il piccolo Cosmo partono.\nRitorna nell'ultimo episodio della serie, per partecipare all'inaugurazione della clinica del dottor Carter, insieme a Kerry, Peter ed Elizabeth. La targhetta \"Lewis\" \u00e8 ben visibile sul muro mostrato ad Abby da Haleh nell'episodio \"Il libro di Abby\" della quindicesima stagione."}
{"id": "2078977", "revid": "1442080", "url": "https://it.wikipedia.org/wiki?curid=2078977", "title": "Campionati mondiali juniores di sci alpino 1983", "text": "I campionati mondiali juniores di sci alpino 1983 si sono svolti dal 3 al 5 marzo a Sestriere, in Italia.\nRisultati.\nUomini.\nDiscesa libera.\n3 marzo\nGigante.\n5 marzo\nSlalom speciale.\n4 marzo\nCombinata.\n3/5 marzo\nDonne.\nDiscesa libera.\n3 marzo\nGigante.\n4 marzo\nSlalom speciale.\n5 marzo\nCombinata.\n3/5 marzo"}
{"id": "2078978", "revid": "5585", "url": "https://it.wikipedia.org/wiki?curid=2078978", "title": "Tenente Sheridan", "text": "Il tenente Sheridan, correttamente Ezechiele \"Ezzy\" Sheridan, \u00e8 un personaggio di finzione televisivo interpretato dall'attore Ubaldo Lay e ideato intorno al 1959 dagli sceneggiatori Mario Casacci, Alberto Ciambricco e Giuseppe Aldo Rossi.\n\u00c8 stato protagonista di diverse serie televisive di produzione italiana messe in onda dall'allora Programma Nazionale RAI in tre stagioni fra il 1959 ed il 1961 nella serie \"Giallo club. Invito al poliziesco\" e a met\u00e0 degli anni sessanta nelle serie derivate \"Ritorna il tenente Sheridan\" e \"Sheridan, squadra omicidi\", oltre che in altre miniserie.\nProtagonista di \"Giallo club\".\nI casi investigativi del tenente Sheridan, capo della sezione omicidi della polizia di San Francisco, erano inseriti inizialmente all'interno di una trasmissione televisiva di prima serata, \"Giallo club. Invito al poliziesco\" trasmessa consecutivamente per tre stagioni, dal 1959 al 1961.\nDalla met\u00e0 degli anni sessanta sono stati realizzati dei film per la televisione scritti appositamente e inseriti in altre due miniserie: \"Ritorna il tenente Sheridan\" e \"Le donne del tenente Sheridan\". I telefilm venivano trasmessi su Rai 2, al tempo \"Secondo Programma\", in puntata singola o in pi\u00f9 puntate.\nLa serie di quattro titoli \"Le donne del tenente Sheridan\", con episodi che avevano per titolo il riferimento alla figura della Regina nelle carte da gioco, fu sviluppata fino al 1972 sempre a firma del duo Casacci-Ciambricco e con il contributo alla sceneggiatura del regista Anton Giulio Majano, mentre Casacci \u00e8 stato autore anche dei testi di alcune canzoni inserite come colonna sonora nei telefilm.\nIl \"detective\" dall'impermeabile bianco.\nPer il nome di questo personaggio, Ezechiele o pi\u00f9 familiarmente \"Ezzy\", gli autori si ispirarono a quello di Ezechiele Lupo, personaggio dei fumetti della Disney; il cognome Sheridan corrispondeva invece al soprannome di uno degli autori stessi.\nLa figura di Sheridan, che appariva spesso avvolto in un impermeabile color ghiaccio e a capo scoperto, a differenza di molti suoi colleghi \"hard boiled\", era disegnata sui modi spicci ed improntati alla massima perspicacia intuitiva e investigativa tipica di un \"detective\" statunitense impegnato in una sezione investigativa di una grande citt\u00e0. Sotto questo aspetto risultava evidente una strizzata d'occhio, quasi una commistione, sia allo stile \"dettato\" da Philip Marlowe, il detective uscito dalla penna di Raymond Chandler, sia all'acume indagatorio di Nero Wolfe, il pachidermico investigatore ideato da Rex Stout e del Maigret di Georges Simenon.\nL'investigatore poteva contare su un nucleo di collaboratori, personaggi fissi della serie, interpretati da noti attori provenienti spesso dal teatro o dal cinema, come ad esempio Carlo Alighiero nei panni del \"Sergente Steve Howard\" e Sandro Moretti in quelli dell\"'agente Mills\".\nA rotazione i ruoli degli altri protagonisti di ogni puntata venivano interpretati da attori al tempo molto conosciuti, come Roldano Lupi, che con la loro partecipazione testimoniarono la crescita di popolarit\u00e0 della serie.\nA differenza dei primi, parte dei telefilm della serie iniziata nel 1967 erano girati anche in esterni, utilizzando talvolta \"location\" suggestive come ad esempio Baia Domizia dove nel 1969 fu girato l'episodio \"La donna di cuori\". A fianco di Lay in quella circostanza erano Amedeo Nazzari e Sandra Mondaini.\nIl tenente Sheridan nel 1960 fu anche protagonista di un film \"Chiamate 22-22 tenente Sheridan\", diretto da Giorgio Bianchi e realizzato per le sale cinematografiche sulla falsariga dei popolarissimi telefilm-quiz di quegli anni; fu prestato poi alla pubblicit\u00e0 per le serie di Carosello che pubblicizzavano: gli \"orologi Revue\" della Merveille (1961), le lame da barba super-inox delle Acciaierie di Bolzano (tra il 1963 e il 1967) e infine (dal 1974 al 1976) l'aperitivo Biancosarti.\nNel 1984 torn\u00f2 per l'ultima volta sui teleschermi nei panni del tenente ormai in pensione nella miniserie-inchiesta in quattro puntate \"Indagine sui sentimenti\" diretta da Claudio Sestieri.\nNel 1970 e nel 1978 il personaggio venne proposto anche alla radio, in due edizioni della trasmissione \"Gran variet\u00e0\".\nTitoli.\nQuesti i titoli di alcuni telefilm con il tenente Sheridan:\nLa \"Serie delle carte\" o i \"Romanzi delle donne\".\nIl tenente Sheridan \u00e8 stato al centro di quattro miniserie televisive il cui titolo richiama le figure femminili di un mazzo di carte da gioco.\nParodie.\nIn \"Provaci anche tu, Lionel\", film del 1973 diretto da Roberto Bianchi Montero, Ubaldo Lay \u00e8 interprete del tenente accanto a Oreste Lionello, incaricato di risolvere un bizzarro caso, quello di ritrovare un paio di slip rossi. Lay dapprima gli presta il suo impermeabile, quindi lo aiuta ad arrestare i componenti di una gang alla caccia di un prezioso microfilm.\nNe \"L'esorciccio\", parodia de \"L'esorcista\", film del 1975 diretto e interpretato da Ciccio Ingrassia, Ubaldo Lay \u00e8 interprete nelle vesti del popolare investigatore televisivo dando vita ad un dialogo con l'esorciccio parafrasando quello intercorso tra padre Karras e il detective Kinderman. Pellicola tratta dall'omonimo romanzo di William Peter Blatty, di cui il lavoro di Ingrassia era un'ovvia imitazione grottesca.\nLa maschera del tenente Sheridan venne anche indossata da Andrea Brambilla, noto come lo Zuzzurro del duo cabarettistico Zuzzurro e Gaspare, che si presentava nella scena indossando lo \"spolverino\" color ghiaccio facendosi chiamare commissario dalla sua spalla."}
{"id": "2078980", "revid": "1983214", "url": "https://it.wikipedia.org/wiki?curid=2078980", "title": "Sheridan", "text": ""}
{"id": "2078981", "revid": "716642", "url": "https://it.wikipedia.org/wiki?curid=2078981", "title": "Frederick Steele (calciatore)", "text": ""}
{"id": "2078982", "revid": "767487", "url": "https://it.wikipedia.org/wiki?curid=2078982", "title": "Helen Prejean", "text": "\u00c8 nota soprattutto per il suo impegno contro la pena di morte. Suo il soggetto del film \"Dead Man Walking - Condannato a morte\", dove il suo ruolo \u00e8 interpretato da Susan Sarandon, che per questa interpretazione ha vinto l'Oscar. Nel film suor Helen fa un cameo davanti ad un carcere in una veglia di preghiera per un'esecuzione."}
{"id": "2078993", "revid": "1684799", "url": "https://it.wikipedia.org/wiki?curid=2078993", "title": "Gauge (unit\u00e0 di misura)", "text": "Il gauge (inglese per \"calibro\") \u00e8 un'unit\u00e0 di misura di diametro che non fa parte del sistema internazionale, ma che \u00e8 tuttora utilizzata in ambito medico e per i fucili a canna liscia.\nLa definizione di \"gauge\" (si pronuncia \"gheij\") varia a seconda che si misuri il diametro di un cilindro o il diametro interno di un foro.\nDiametri del calibro di armi.\nIl calibro delle armi da fuoco corrisponde al diametro interno delle sue canne, mentre il calibro delle munizioni corrisponde al loro diametro esterno. Un'arma di calibro formula_1 spara munizioni di calibro formula_1.\nIl calcolo del calibro si effettua su munizioni di piombo. Una palla di piombo di calibro formula_1 ha una massa di formula_4 libbre.\nAd esempio, 12 palle di piombo di un fucile calibro 12 pesano una libbra, ovvero 453,59237\u00a0grammi, perci\u00f2 ogni palla pesa 37,79936 grammi. Sapendo che la densit\u00e0 del piombo \u00e8 11,352 g/cm3, si pu\u00f2 calcolare il diametro di ogni palla, che corrisponde a 18,53 mm.\nFanno eccezione alcuni calibri per fucili ad anima liscia che sono commercializzati usando il diametro effettivo, come il calibro .410\nIn generale, un fucile a canna liscia di gauge formula_1 ha un diametro di circa:\nFori.\nQuesta misura viene applicata principalmente negli aghi, i quali vengono contrassegnati da un colore e da un numero, il diametro esterno ed interno \u00e8 indicata in gauge (corrisponde al numero di cateteri che entrano in un cm\u00b2).\nNelle prime due colonne vi \u00e8 la classificazione della loro lunghezza secondo il sistema Pravaz, mentre nella quarta, nella quinta e nella sesta colonna vi sono le conversioni in altri sistemi di misura scalare; nell'ultima colonna di destra ci sono i valori in lunghezza dei vari aghi disponibili sul mercato."}
{"id": "2078995", "revid": "1005847", "url": "https://it.wikipedia.org/wiki?curid=2078995", "title": "Antonio Statella di Cassaro", "text": "Biografia.\nFiglio primogenito di Francesco Maria Statella e Napoli (\u20201823), I principe del Cassaro e di M.\u00aa Felicia Naselli, dei duchi di Gela, dama della real corte presso la regina Carolina d'Austria, appartenente a una famiglia aristocratica siciliana, Antonio Statella ricopr\u00ec numerosi incarichi diplomatici: dal 1815 al 1818 fu ambasciatore a Torino, dal 1818 al 1820 a Parigi, dal 1820 al 1827 a Madrid, e ministro plenipotenziario a Vienna nel 1827. A Torino lo Statella guid\u00f2, per conto del giovane Ferdinando II, le trattative per le nozze con Maria Cristina di Savoia, futura madre di Francesco II.\nResse il ministero degli esteri del regno delle Due Sicilie dal 27 luglio 1830 al 20 marzo 1840. Venne chiamato da Ferdinando II agli esteri nel ministero di Donato Tommasi e poi del marchese di Gualtieri. Il principe di Cassaro si oppose alla politica del re di nazionalizzare il commercio dello zolfo siciliano, fino ad allora monopolio dell'Inghilterra, e il 20 marzo 1840 venne sostituito come ministro degli esteri da Fulco Ruffo di Calabria.\nDopo una lunga parentesi in cui rimase lontano dalla vita politica attiva, lo Statella fu presidente del consiglio dei ministri di Francesco II dal 13 marzo 1860 al 25 giugno 1860. In questo breve intervallo di tempo si verific\u00f2 la spedizione dei Mille e, con lo sbarco dei garibaldini a Marsala l'11 maggio, l'inizio della sequenza degli eventi che avrebbero portato la fine del regno.\nEra il suocero del marchese Benedetto Patern\u00f2 Castello di San Giuliano."}
{"id": "2078997", "revid": "7", "url": "https://it.wikipedia.org/wiki?curid=2078997", "title": "Tenente Ezechiele Sheridan", "text": ""}
{"id": "2079000", "revid": "944751", "url": "https://it.wikipedia.org/wiki?curid=2079000", "title": "Giallo club. Invito al poliziesco", "text": "Giallo club. Invito al poliziesco \u00e8 il titolo di un programma televisivo italiano e della relativa serie di telefilm, in onda per tre stagioni fra il 1959 ed il 1961 sul Programma Nazionale. Gli episodi del 1960 vennero trasmessi in due serie distinte, nell'inverno ed in estate.\nIl programma era condotto in studio dall'attore Paolo Ferrari, sostituito da Francesco Mul\u00e8 nell'ultima serie.\nHa avuto una sorta di spin-off nella serie televisiva a quiz \"Giallo sera\", andata in onda su Rai 1 fra il 1983 ed il 1984.\nIl tenente Sheridan.\nI film per la televisione su cui si basava la serie avevano come protagonista il tenente Sheridan, il primo investigatore protagonista di telefilm prodotti dalla televisione italiana, interpretato da Ubaldo Lay, successivamente protagonista nel 1963 e poi ancora nel 1967 di miniserie a s\u00e9 stanti - \"Ritorna il tenente Sheridan\" e \"Sheridan, squadra omicidi\" - mandate in onda rispettivamente sul Programma Nazionale e sul Secondo Programma (l'attuale Rai 2).\nAutori delle sceneggiature e dei testi del programma erano Mario Casacci, Alberto Ciambricco e Giuseppe Aldo Rossi. La regia era affidata a Stefano De Stefani e, nella terza serie, a Guglielmo Morandi. Le scenografie erano di Sergio Palmieri.\nStruttura.\nA met\u00e0 tra il quiz e lo sceneggiato di genere \"giallo\" di ambientazione statunitense, il programma riusciva a tenere milioni di spettatori incollati davanti al teleschermo.\nAffiancato dal fido \"sergente Howard\" (l'attore Carlo Alighiero, presente in tutte le puntate), l'attore Lay avvolto in un impermeabile bianco stretto in vita da una cinta, fin\u00ec per perdere la propria identit\u00e0 reale per acquistarne una di pura immaginazione, quella appunto del \"Tenente \"Ezzy\" Sheridan\": scambiato per un poliziotto vero, gli accadeva di venire avvicinato per strada, nei negozi, all'aeroporto e \"consultato\" per la soluzione di piccoli \"gialli\" di carattere privato.\nTre ospiti di un ipotetico club di giallisti erano invitati dal conduttore, Ferrari, a seguire un telefilm che veniva interrotto poco prima dell'identificazione del colpevole. A quel punto, gli ospiti erano chiamati a dare la loro opinione sulla soluzione del giallo che, quindi, riprendeva fino alla conclusione.\nDopo i primi episodi-pilota, trasmessi nell'autunno-inverno 1959-1960, la trasmissione era destinata a chiudere i battenti, ma fu ripresa in seguito alle proteste del pubblico. I produttori RAI dovettero commissionare in tutta fretta agli autori nuovi episodi da trasmettere a partire dal 17 luglio 1960.\nCast.\nAccanto agli attori \"fissi\" impegnati nei ruoli-cardine dei telefilm (come ad esempio Sandro Moretti, che ricopriva il ruolo dell\"'agente Mills\", anch'egli fido braccio destro di Sheridan), numerosi interpreti si sono nel tempo affiancati ad essi nelle diverse storie. Fra essi, in episodi delle prime serie, figurano anche gli attori caratteristi Michele Malaspina, Luisa Mattioli e Antonella Della Porta.\nSpin-off.\nLa medesima formula \u00e8 stata poi ripresa, sia pure in maniera modificata, nel 1976, da Pippo Baudo che l'ha inserita nel gioco a premi \"Chi?\", nel contenitore domenicale di Rai 1 \"Domenica In\" (in quel caso, la soluzione del giallo veniva data la settimana successiva; protagonisti dei minifilm erano Nino Castelnuovo e Alberto Lupo).\nUn ulteriore \"spin off\" del programma di Casacci e Ciambricco \u00e8 stato poi nel 2005 \"Psyco\", trasmesso da Retequattro, con Edoardo Raspelli in studio, \"come\" Paolo Ferrari, e Remo Girone, nei panni dell\"'alter ego\" del tenente Sheridan, l'ispettore Lanzi."}
{"id": "2079001", "revid": "86185236", "url": "https://it.wikipedia.org/wiki?curid=2079001", "title": "Solfocarbonismo", "text": " \nIl solfocarbonismo \u00e8 un'intossicazione da solfuro di carbonio dovuta ad una prolungata esposizione.\nEpidemiologia.\nIn passato, data la sua diffusione, assunse fino alla met\u00e0 del XX secolo una grave rilevanza sociale, fu infatti una delle prime malattie \"tabellate\" dall'INAIL. Attualmente la sua diffusione \u00e8 notevolmente diminuita.\nIn Italia si cominciarono a notare disturbi correlati al contatto occupazionale con solfuro di carbonio (soprattutto manifestazioni psichiatriche) a partire dagli anni '30-'40, mentre la dicitura \"solfocarbonismo\" nelle cartelle cliniche inizi\u00f2 a venir utilizzata nel 1940.\nSintomatologia.\nSi possono manifestare irritazioni della membrana mucosa, emicranie, perdita di coordinazione, nausea e danni al fegato.\nVanno distinte in base all'intossicazione acuta o cronica.\nIntossicazione acuta.\nSintomi e segni interessano soprattutto la cute con fenomeni irritativi, e il sistema nervoso centrale con manifestazioni allucinatoria, paranoia, ipereccitabilit\u00e0, cefalea, obnubilamento del sensorio fino al coma. Se i sintomi sono lievi, spesso \u00e8 sufficiente la completa astensione dall'esposizione per un variabile periodo di tempo affinch\u00e9 le manifestazioni cessino.\nIntossicazione cronica.\nSono sufficienti spesso pochi mesi di esposizione per causare un'intossicazione cronica, con conseguenti danni quali:"}
{"id": "2079002", "revid": "913245", "url": "https://it.wikipedia.org/wiki?curid=2079002", "title": "Wang Hao (marciatore)", "text": "Ha ottenuto il suo miglior tempo nella 20\u00a0km di marcia ai Giochi olimpici di terminando la gara in quarta posizione."}
{"id": "2079006", "revid": "944535", "url": "https://it.wikipedia.org/wiki?curid=2079006", "title": "Peter Benton", "text": "Peter Benton \u00e8 un personaggio della serie televisiva \"E.R. - Medici in prima linea\", interpretato da Eriq La Salle.\nStoria del personaggio.\nArrogante, scorbutico e dispotico, il dottor Benton \u00e8 l'assistente di chirurgia a cui viene assegnato nell'episodio pilota il tirocinante John Carter. Il rapporto fra Peter e Carter \u00e8 pieno di alti e bassi, a causa dei caratteri opposti: Benton guarda il lato medico del paziente, mentre Carter \u00e8 pi\u00f9 interessato al lato umano. Tuttavia Peter reputa Carter il migliore dei suoi studenti e per questo rimane molto deluso quando John prende la decisione di abbandonare chirurgia per il pronto soccorso.\nNella prima stagione Peter impedisce alla sorella Jackie di mettere la madre, ormai anziana e non pi\u00f9 autosufficiente, in una clinica. Per convincere la sorella, assume una fisioterapista, Jeanie Boulet, che si affeziona molto all'anziana signora. Alla fine della prima stagione, Peter \u00e8 costretto a mettere la madre in una casa di cura dopo che una notte \u00e8 caduta dalle scale. Poco tempo dopo, la signora Benton muore. Peter comincia una relazione con Jeanie Boulet, che per\u00f2 \u00e8 sposata. La loro storia dura poco e si conclude nella seconda stagione. Quando Jeanie scopre di avere l'AIDS Peter crede di averla contratta a sua volta, ma fortunatamente l'esito delle analisi \u00e8 negativo.\nNella terza stagione Peter riprende a frequentare una sua ex, Carla Reese, che scopre di essere incinta alcuni giorni dopo la rottura della loro storia. Il bambino (che i due decidono di chiamare Reese Benton) nasce prematuro e in seguito si scopre essere sordo. Le cose fra Peter e Carla per\u00f2 non vanno a meraviglia, poich\u00e9 i due non sono mai stati realmente innamorati. Finiscono cos\u00ec per interrompere la loro relazione. Carla si fidanza con un altro uomo, Roger, e finiscono per convivere. Il nuovo fidanzato di Carla si affeziona moltissimo al piccolo Reese, scatenando la gelosia di Peter, che nel contempo sospetta di non essere il padre naturale del bambino. Le cose si complicano quando Carla muore: entrambi i \"padri\" chiedono l'affidamento di Reese, attraverso una causa legale. Peter quindi fa il test del DNA e scopre di non essere il padre naturale. Nel frattempo ha intrecciato una relazione sentimentale con una pediatra, la dottoressa Cleo Finch, fa tutto il possibile per diminuire i suoi orari di lavoro e apparire cos\u00ec un padre pi\u00f9 disponibile e adeguato agli occhi del giudice che deve decidere a chi affidare il piccolo. Non potendo ottenere ci\u00f2 che desidera al County General Hospital, decide di rassegnare le sue dimissioni, in favore di un lavoro in una clinica privata, che fra l'altro \u00e8 la stessa dove lavora la sua fidanzata Cleo. Ottiene cos\u00ec l'affidamento di Reese e lui, il piccolo e Cleo vanno a vivere insieme, creando una nuova famiglia.\nTorna nella quindicesima stagione per assistere al trapianto di rene del dottor Carter e all'inaugurazione della sua clinica.\nScelta dell'attore.\nIn una intervista presente nel DVD della prima stagione, i produttori di ER, dichiararono che Eriq La Salle si present\u00f2 molto tardi al provino, tanto che erano gi\u00e0 iniziate le riprese per l'episodio pilota. La Salle al provino, port\u00f2 uno stetoscopio e altri attrezzi chirurgici che aveva usato in uno suo precedente film. Il fatto convinse i produttori a sceglierlo per la parte del Dr. Benton."}
{"id": "2079011", "revid": "120109411", "url": "https://it.wikipedia.org/wiki?curid=2079011", "title": "Zzyzx", "text": "Zzyzx, in precedenza nota come Soda Springs, \u00e8 un'area non incorporata della contea di San Bernardino, California, Stati Uniti d'America, entro i confini della riserva nazionale del Mojave. \u00c8 l'ex sito della Zzyzx Mineral Springs and Health Spa ed \u00e8 il sito del Desert Studies Center. Il sito \u00e8 anche la sede del lago Tuendae, originariamente parte del centro termale e rifugio del Mohave tui chub, in via di estinzione.\nZzyzx Road \u00e8 una strada lunga 7,3 miglia (11,75 km), in parte asfaltata e in parte strada da collezione rurale nel deserto del Mojave. Corre dalla Interstate 15 in generale verso sud fino all'insediamento di Zzyzx.\nL'insediamento ha due prefissi: 442 e 760, e lo ZIP code \u00e8 92309. La citt\u00e0 pi\u00f9 vicina \u00e8 la piccola cittadina di Baker, California, a 7 miglia (11 km) a nord sulla I-15. Las Vegas, Nevada, \u00e8 la citt\u00e0 pi\u00f9 grande vicina, a circa 100 miglia (160 km) a nord-est."}
{"id": "2079018", "revid": "729019", "url": "https://it.wikipedia.org/wiki?curid=2079018", "title": "Forte Larino", "text": "Il forte Larino \u00e8 un forte militare austro-ungarico, situato a Lardaro, in provincia di Trento, nella valle del Chiese. Il forte appartiene allo \"Sbarramento di Lardaro\" del \"Subrayon III\" del grande sistema di fortificazioni austriache al confine italiano. Era posto l\u00e0 dove la Valle del Chiese si stringe e permetteva un ottimo controllo del territorio adiacente.\nDescrizione.\nLa tagliata fu costruita nel 1860 allo scopo di difendere la strada proveniente dal territorio bresciano, recentemente diventato territorio italiano.\nIl forte \u00e8 stato un bell'esempio di architettura fortificata, con conci di granito lavorati a scalpello e circondato da un fossato continuo.\nHa avuto un ruolo importante nella terza guerra di indipendenza e nella prima guerra mondiale. Ha fatto parte di un insieme di fortificazioni: lo sbarramento di Lardaro, che comprendeva inoltre il forte Corno (raggiungibile con un sentiero), il forte Danzolino, il forte Cariola, il forte Revegler. Dal 2006 al 2008 \u00e8 stato soggetto a restaurazioni."}
{"id": "2079021", "revid": "944535", "url": "https://it.wikipedia.org/wiki?curid=2079021", "title": "Doug Ross", "text": "Douglas \"Doug\" Ross \u00e8 un personaggio della serie televisiva \"E.R. - Medici in prima linea\", interpretato da George Clooney.\nStoria del personaggio.\nDoug \u00e8 cresciuto con sua madre Sarah, dopo che il padre Ray abbandon\u00f2 la famiglia per fuggire con un'altra donna. Pediatra del pronto soccorso, esercita la propria professione con il cuore, pensando unicamente al bene dei bambini e tenendo poco conto delle regole. Il suo modo di fare lo mette spesso in conflitto con i suoi superiori, venendo richiamato pi\u00f9 volte dalla commissione disciplinare e soprattutto dalla severa Kerry Weaver.\nDoug ha avuto molte donne nel corso della serie, ma non ha amato seriamente nessuna di loro. Il caso pi\u00f9 clamoroso \u00e8 stato quando una donna con cui era appena stato a letto ha avuto una crisi epilettica e lui l'ha portata al policlinico; quando i medici gli hanno chiesto il nome della donna, Doug ha ammesso di non saperlo.\nNutre un rancore profondo nei confronti del padre e quando, dopo anni, l'uomo tenta di riallacciare i rapporti con il figlio, Doug seduce la sua donna per ripicca. Quando il padre muore in un incidente stradale, il dottore parte per seppellirlo in California.\nMolto amico del dottor Mark Greene, che lui chiama affettuosamente Ciccio, Doug \u00e8 innamorato dell'infermiera Carol Hathaway, che spesso ha fatto soffrire, portandola a tentare il suicidio. Carol e Doug vivranno un'intensa storia d'amore lungo il corso della serie. Durante la quinta stagione, Doug aiuta Ricky Abbott, un bambino affetto da una gravissima malattia genetica, utilizzando senza il consenso dei superiori una nuova terapia sperimentale. Successivamente, pregato dalla signora Abbott (che ha gi\u00e0 perso un altro figlio per la stessa malattia), Doug pratica l'eutanasia al piccolo Ricky. Il padre del bambino per\u00f2 lo denuncia per omicidio e Doug deve fare i conti con Mark e Kerry, interessati al buon nome dell'ospedale. Cos\u00ec, dopo essere sopravvissuto a un terribile incidente insieme a Jeanie Boulet, il dottor Ross sceglie di lasciare Chicago per un incarico a Seattle e Carol inizialmente non lo segue. Poco tempo dopo Carol scopre di essere incinta di lui e, per non negare alle sue figlie la presenza del padre, i due si riuniranno, culminando la loro storia d'amore con la nascita di due gemelle, Tess e Kate.\nDoug ricompare nel diciannovesimo episodio della quindicesima stagione, insieme alla moglie Carol, nel frattempo diventata medico. Doug e Carol devono convincere una nonna (Susan Sarandon) a donare gli organi del nipotino caduto in coma irreversibile. Alla fine Doug riesce a convincere la donna e un rene del bambino viene donato, all'insaputa di Ross, al suo vecchio collega e amico John Carter. Alla fine dell'episodio Doug e Carol vanno a dormire e il dottore le dice di amarla.\nDoug Ross \u00e8 anche il nome del dottore che si innamora della pecora in un episodio del film di Woody Allen \"Tutto quello che avreste voluto sapere sul sesso* (*ma non avete mai osato chiedere)\"."}
{"id": "2079023", "revid": "13945", "url": "https://it.wikipedia.org/wiki?curid=2079023", "title": "Natalia Mesa Bush", "text": ""}
{"id": "2079037", "revid": "944535", "url": "https://it.wikipedia.org/wiki?curid=2079037", "title": "Carol Hathaway", "text": "Carol Hathaway \u00e8 un personaggio della serie televisiva \"E.R. - Medici in prima linea\", interpretato da Julianna Margulies.\nStoria del personaggio.\nNell'episodio pilota Carol, dopo una normale giornata di lavoro, viene trasportata d'urgenza al pronto soccorso in seguito a un tentato suicidio. Lo staff del pronto soccorso riesce a salvarla e Carol si riprende. Nel corso delle puntate non viene mai detto il motivo del tentativo di suicidio. Il gesto disperato compiuto in un momento di sconforto la dannegger\u00e0 anche quando Carol decide di adottare Tatiana, un'orfana russa sieropositiva abbandonata dalla madre adottiva: la sua domanda infatti viene respinta a causa del tentato suicidio.\nSempre nella prima stagione Carol avvia una nuova relazione, questa volta con il chirurgo ortopedico John \"Tag\" Taglieri. Il giorno delle nozze per\u00f2 Tag la lascia, dicendole che sa che lei amer\u00e0 solo Doug. Nella seconda stagione Carol compra una nuova casa e instaura una relazione con il paramedico Ray \"Shep\" Shepard. Con il passare del tempo, tuttavia, Shep cambia radicalmente carattere dopo la drammatica morte del suo collega e migliore amico Raul. Una sera infatti, una tossicomane con 4 figli causa un incendio in una palazzina e l'ambulanza sulla quale viaggiano Shep e Raul \u00e8 la prima a raggiungere il luogo dell'incendio. Per salvare i figli della donna, i due paramedici entrano nella palazzina pericolante e ne escono gravemente feriti. Raul, per giunta, ha gravissime ustioni su tutto il corpo e muore durante la notte in terapia intensiva. Da quel giorno Shep diviene violento e aggressivo e non ascolta i consigli di Carol di rivolgersi a degli esperti. L'infermiera allora tronca la loro relazione.\nNella terza stagione \u00e8 costretta a svolgere un secondo lavoro per problemi economici e perci\u00f2 \u00e8 sempre stanca. Un giorno, durante un'operazione trasfonde del sangue incompatibile nel corpo di un uomo morente e bench\u00e9 la dottoressa Weaver la rassicuri, non imputando la colpa al sangue sbagliato, Carol si sente responsabile. Il consiglio disciplinare decide di darle una sospensione. Durante il periodo di sospensione Carol viene coinvolta in una rapina in un supermercato e l\u00ec riesce a curare molti feriti. La rapina, lo stipendio troppo basso e l'umiliazione di dover prendere ordini da medici pi\u00f9 giovani di lei (specialmente Maggie Doyle) la spingono a diventare medico, per la gioia di Kerry. Dopo aver passato l'esame di ammissione e dimostrato a tutti di poter essere un ottimo medico, Carol decide di non proseguire gli studi perch\u00e9 \u00e8 orgogliosa del suo lavoro di infermiera.\nNella quarta stagione Carol apre un ambulatorio straordinario per curare i pazienti poveri. Per trovare i fondi, Carol si rivolge alla ricchissima nonna del dottor Carter, Millicent. L'ambulatorio ottiene successo, ma nella quinta stagione viene chiuso dal dottor Anspaugh per punire Carol, che ha aiutato Doug Ross in una procedura non autorizzata. L'infermiera si autoestromette volontariamente, chiedendo ad Anspaugh di non chiuderlo. L'ambulatorio verr\u00e0 affidato all'infermiera Lynette Evans.\nCarol e Doug si riavvicinano e decidono di riprendere la loro storia, inizialmente di nascosto e poi pubblicamente. I due pensano anche di sposarsi, ma una sera, in un momento di debolezza, Carol bacia il paramedico Powell. Quando, divorata dal senso di colpa, lo confessa a Doug, lui se ne va sbattendo la porta. Qualche tempo dopo si riappacificano e cercano anche di avere un figlio. Dopo aver avuto problemi con Kerry e Mark riguardo alla morte di un bambino gravemente malato, Doug parte per Seattle e chiede a Carol di seguirlo. La donna per\u00f2 non accetta e rimane a Chicago.\nPoco dopo la partenza di Doug, Carol scopre di essere incinta di lui e glielo comunica via fax. Il medico le risponde che non torner\u00e0, ma se vuole, lei pu\u00f2 andare a vivere con lui. Lei rifiuta ancora e, dopo una gravidanza movimentata (in cui al lavoro assiste donne incinte che muoiono o con i pi\u00f9 svariati problemi e in cui scopre di aspettare due gemelli), per Carol arriva il momento del parto. Una mattina, mentre \u00e8 sul treno, le si rompono le acque. Seduta su una panchina alla fermata, aspetta l'arrivo di Luka Kova\u010d che va in ospedale. L'uomo la porta immediatamente al pronto soccorso, nonostante lei voglia partorire in ostetricia e cos\u00ec, aiutata da Kerry ed Haleh partorisce Tess, la prima gemella. Da l\u00ec viene condotta in ostetricia, in cui viene assistita dalla dottoressa Janet Coburn, dal suo amico Mark Greene e dall'infermiera Abby Lockhart. Il secondo parto per\u00f2 \u00e8 pi\u00f9 complicato: la bambina infatti ha il cordone ombelicale intorno al collo e quando nasce, non piange ed ha un colorito bluastro. Per fortuna qualche minuto dopo la bambina si stabilizza e riprende colore. Carol chiede a Mark di scegliere lui il nome da darle e, alla fine, la chiamano Kate, secondo nome della madre del dottor Greene.\nCarol si affeziona sempre pi\u00f9 a Luka e dopo un'intera giornata passata a scegliere un'auto usata per Carol, i due si danno un bacio. In questo stesso episodio Carol rivela a Luka che suo padre \u00e8 morto quando lei era molto piccola. Il giorno del suo compleanno, avendo ricevuto un regalo da Doug (un pacco pieno di crackers a forma di animali) l'infermiera sembra voler prendere le distanze da Kova\u010d, sentendo di \"tradire\" Doug. Nel ventunesimo episodio della sesta stagione Carol assiste una giovane madre nella fase terminale del cancro e quando la donna muore, l'infermiera capisce di non poter negare alle sue figlie la figura paterna: cos\u00ec, dopo aver salutato Luka e Mark per l'ultima volta, prende appena in tempo l'aereo per Seattle e raggiunge il suo amato Doug.\nNella quattordicesima stagione, quando Jeanie Boulet torna al County General, chiede informazioni ad Haleh riguardo ai suoi vecchi colleghi e l'infermiera le dice che Carol e Doug sono sposati e vivono felicemente a Seattle con le gemelle.\nRicompare nel diciannovesimo episodio nella quindicesima stagione, quando lei e Doug a Seattle devono convincere un'anziana donna (Susan Sarandon) a donare gli organi del nipotino. In quest'episodio si apprende che ora Carol \u00e8 diventata medico, in particolare coordinatrice dei trapianti. Un rene del bambino verr\u00e0 donato, all'insaputa di Carol, al suo vecchio collega e amico John Carter."}
{"id": "2079046", "revid": "767487", "url": "https://it.wikipedia.org/wiki?curid=2079046", "title": "Michael Curry", "text": ""}
{"id": "2079051", "revid": "125355660", "url": "https://it.wikipedia.org/wiki?curid=2079051", "title": "Montesquieu", "text": "\u00c8 considerato il fondatore della teoria politica della separazione dei poteri.\nBiografia.\nCharles-Louis de Secondat nacque da un'illustre famiglia di giuristi appartenente alla nobilt\u00e0 di toga aquitana, in particolare della provincia della Gironda. Figlio di Jacques de Secondat, barone di Montesquieu (1654-1713), e di Marie-Fran\u00e7oise de Pesnel, baronessa di la Br\u00e8de (1665-1696), venne alla luce nel castello di La Br\u00e8de, nell'allora circondario di Bordeaux.\nDopo avere studiato nel famoso collegio dei padri oratoriani di Juilly venne indirizzato agli studi giuridici, che complet\u00f2 nel 1708. Nel 1714 era gi\u00e0 consigliere del parlamento di Bordeaux. Nel 1715 il matrimonio con Jeanne de Lartigue, proveniente da una ricca famiglia ugonotta neo-nobiliare, gli consent\u00ec di ricevere una notevole dote. Nel 1716 mor\u00ec lo zio paterno, da cui eredit\u00f2 il titolo nobiliare, il patrimonio e la carica di presidente dello stesso Parlamento.\nStudioso, tanto appassionato di problemi giuridici quanto di scienze naturali e di fisica, venne accolto all'Accademia delle Scienze di Bordeaux, dove present\u00f2 e discusse interessanti memorie consacrate ad argomenti scientifici e filosofici. Scrisse memorie di anatomia, botanica, fisica, etc., tra cui \"Les causes de l'\u00e9cho\", \"Les glandes r\u00e9nales\" et \"La cause de la pesanteur des corps\".\nCon schietto atteggiamento illuminista consider\u00f2 la religione come \"instrumentum regni\" e all'Accademia lesse persino una \"Dissertation sur la politique des Romains en mati\u00e8re de religion\" 1716 assumendo quell'atteggiamento critico nei confronti della Chiesa che lo port\u00f2 a condannare ogni forma di acquiescenza dell'uomo sia verso essa sia verso lo Stato.\nLa sua fama, ancora ristretta all'ambito provinciale, si accrebbe enormemente con la pubblicazione delle \"Lettres Persanes\" (1721; \"Lettere Persiane\"). Pubblicate anonime (ma ben presto si seppe il nome dell'autore), le \"Lettere Persiane\", il suo primo capolavoro, offrono il pretesto all'autore, nel descrivere l'immaginario viaggio in Europa di due persiani, Usbek e Rica, di fare un'acuta analisi dei costumi e della societ\u00e0 del tempo (l'arco temporale delle lettere va dal 1711 al 1720) con profonde riflessioni filosofiche unite a uno spirito irriverente e spesso ironico e satirico. Il libro si conclude con una doppia catastrofe: in occidente, a Parigi, col crollo del sistema politico e finanziario di John Law; in Oriente con la rivolta del serraglio, ovvero dell'harem che Usbek, grande signore, manteneva a Ispahan (la capitale, allora, del Regno di Persia). Nell'ultima celeberrima lettera, indirizzata al marito Usbek, la moglie favorita, Roxane, gli confessa il suo tradimento e descrive il suo suicidio \"in tempo reale\", come diremmo oggi.\nA causa dei debiti nel 1726 mise in vendita la sua carica, pur conservando il diritto ereditario su di essa. In seguito all'elezione nell'Acad\u00e9mie fran\u00e7aise (1728) intraprese numerosi viaggi in Europa: Austria, Ungheria, Italia (1728), Germania (1729), Paesi Bassi ed Inghilterra (1730), il cui soggiorno si dilung\u00f2 per circa un anno. In questi viaggi si occup\u00f2 attentamente della geografia, dell'economia, della politica e dei costumi dei paesi che visitava.\nIl 12 maggio 1730 fu iniziato alla Massoneria nella Loggia della \"Horn Tavern\" di Londra. Secondo un'altra fonte, invece, fu iniziato nel 1720 e nel 1725 fu tra i fondatori della prima loggia parigina.\nDi ritorno al castello De la Br\u00e8de, nel 1734 pubblic\u00f2 una riflessione storica intitolata \"Consid\u00e9rations sur les causes de la grandeur des Romains et de leur d\u00e9cadence\" (\"Considerazioni sulle cause della grandezza dei romani e della loro decadenza\"), coronamento dei suoi viaggi, e raccolse numerosi documenti per preparare l'opera della sua vita: \"De l'esprit des lois\" (\"Lo spirito delle leggi\"). Pubblicato anonimo nel 1748 grazie anche all'aiuto di Mme de Tencin, tale capolavoro ebbe un successo enorme, soprattutto in Gran Bretagna. Esso stabilisce i principi fondamentali delle scienze economiche e sociali e concentra tutta la sostanza del pensiero liberale. A seguito degli attacchi che il suo libro sub\u00ec, Montesquieu pubblic\u00f2 nel 1750 la \"D\u00e9fense de l'Esprit des lois\" (\"Difesa dello spirito delle leggi\").\nDopo la pubblicazione de \"Lo spirito delle leggi\" Montesquieu fu circondato da un vero e proprio culto. Egli continu\u00f2 i suoi viaggi in Ungheria, in Austria e in Italia, dove soggiorn\u00f2 un anno e nel Regno Unito, in cui si ferm\u00f2 per un anno e mezzo. Afflitto dalla quasi totale perdita della vista, riusc\u00ec a partecipare comunque alla stesura dell'Encyclop\u00e9die. Mor\u00ec nel 1755 a causa di una forte infiammazione.\nGli \u00e8 stato dedicato un asteroide, 7064 Montesquieu.\nLe \"Lettere persiane\".\nLe \"Lettere persiane\" \u00e8 un romanzo epistolare scritto nel 1721, che presenta i caratteri consueti a molte opere appartenenti al primo illuminismo. \u00c8 una pungente satira dei costumi francesi, analizzati dal punto di vista di due viaggiatori persiani, Usbek e Rica, due giovani colti e ricchi, appartenenti all'alta societ\u00e0. I sarcasmi delle lettere non risparmiano n\u00e9 le istituzioni, n\u00e9 gli uomini del tempo. I personaggi, essendo stranieri, vedono la Francia in modo distaccato, criticando vita e costumi di una societ\u00e0 cattolica e assolutistica. Con la figura di Luigi XIV Montesquieu vuole colpire il regime monarchico, delineando la sua concezione politica in netto contrasto con l'assolutismo di Thomas Hobbes (1588 - 1679).\nPer ci\u00f2 che trattano, le lettere preannunciano lo spirito critico proprio dello \"Spirito delle leggi\", volto ad analizzare le caratteristiche, appunto, dello \"spirito\" che accomuna tutte le leggi umane. Da qui parte la forte critica al dispotismo di tipo orientale basato sulla paura (\"crainte, terreur\"), sia del despota (Usbek) di venire disobbedito e tradito sia dei sudditi (mogli, eunuchi) di essere puniti, sorretta da leggi religiose che rendono questo sistema sociale auto-perpetuantesi, seppur con l'importante eccezione del tradimento e del suicidio di Roxane, col quale si conclude il libro. Tutta l'analisi verr\u00e0 ripresa e articolata nello \"Spirito delle leggi\".\nLo stile di quest'opera \u00e8 contraddistinto da due mode letterarie allora in voga: la descrizione di tipo documentaristico dei paesi stranieri e le impressioni di stranieri 'stupiti' degli usi e costumi della societ\u00e0 occidentale, cos\u00ec differenti da quelli orientali, coi quali vengono costantemente comparati. Montesquieu fa una critica feroce alla societ\u00e0 europea (ma anche orientale), senza risparmiare la Chiesa, i dogmi cristiani (ma anche quelli islamici), le istituzioni politiche e il loro funzionamento. Nello stesso tempo, Montesquieu afferma i valori della libert\u00e0 e della tolleranza.\n\"Lo spirito delle leggi\".\nMontesquieu pubblica la sua opera pi\u00f9 importante e monumentale, \"Lo spirito delle leggi\" (\"L'esprit des lois\"), frutto di quattordici anni di lavoro, anonimamente nella Ginevra di Jean-Jacques Rousseau, nel 1748.\nDue volumi, trentuno libri, un lavoro tra i maggiori della storia del pensiero politico. Una vera e propria enciclopedia del sapere politico e giuridico del Settecento.\nL'opera venne attaccata da gesuiti e giansenisti e messa all'Indice (\"Index Librorum Prohibitorum\") nel 1751, dopo il giudizio negativo della Sorbona.\nNel libro XI de \"Lo spirito delle leggi\", Montesquieu traccia la teoria della separazione dei poteri. Partendo dalla considerazione che il \"potere assoluto corrompe assolutamente\", l'autore analizza i tre generi di poteri che vi sono in ogni Stato: il potere legislativo (fare le leggi), il potere esecutivo (farle eseguire) e il potere giudiziario (giudicarne i trasgressori). Condizione oggettiva per l'esercizio della libert\u00e0 del cittadino, \u00e8 che questi tre poteri restino nettamente separati.\nMontesquieu cerc\u00f2 di dimostrare come, sotto la diversit\u00e0 degli eventi, la storia abbia un ordine e manifesti l'azione di leggi costanti. Ogni ente ha le proprie leggi. Le istituzioni e le leggi dei vari popoli non costituiscono qualcosa di casuale e arbitrario, ma sono strettamente condizionate dalla natura dei popoli stessi, dai loro costumi, dalla loro religione e sicuramente anche dal clima. Al pari di ogni essere vivente anche gli uomini, e quindi le societ\u00e0, sono sottoposte a regole fondamentali che scaturiscono dall'intreccio stesso delle cose.\nQueste regole non debbono considerarsi assolute, cio\u00e8 indipendenti dallo spazio e dal tempo; esse al contrario, variano col mutare delle situazioni; come i vari tipi di governo e delle diverse specie di societ\u00e0. Ma, posta una societ\u00e0 di un determinato tipo, sono dati i principi che non pu\u00f2 derogare, pena la sua rovina. Ma quali sono i tipi fondamentali in cui si pu\u00f2 organizzare il governo degli uomini?\nMontesquieu ritiene che i tipi di governo degli uomini siano essenzialmente tre: la repubblica, la monarchia e il dispotismo.\nCiascuno di questi tre tipi ha propri princ\u00ecpi e proprie regole da non confondersi tra loro.\nIl principio che \u00e8 alla base della repubblica \u00e8, secondo Montesquieu, la virt\u00f9, cio\u00e8 l'amor di patria e dell'uguaglianza; il principio della monarchia \u00e8 l'onore ossia l'ambizione personale; il principio del dispotismo, la paura che infonde nei cuori dei sudditi.\nLa repubblica \u00e8 la forma di governo in cui il popolo \u00e8 al tempo stesso monarca e suddito; il popolo fa le leggi e elegge i magistrati, detenendo sia la sovranit\u00e0 legislativa sia quella esecutiva.\nAl polo opposto della repubblica vi \u00e8 il dispotismo, nel quale una singola persona accentra in s\u00e9 tutti i poteri e di conseguenza lede la libert\u00e0 dei cittadini. Montesquieu fa trasparire profonda avversione per ogni forma di dispotismo, poich\u00e9 sono le leggi a doversi conformare alla vita dei popoli e non viceversa.\nMontesquieu fu grande ammiratore del sistema inglese. Infatti in Gran Bretagna regnava un sistema di separazione dei poteri che garantiva il pi\u00f9 alto livello di libert\u00e0 al mondo. A differenza di come spesso si dice, Montesquieu non aspira a traghettare in Francia il modello rappresentativo inglese. Egli si oppone all'assolutismo auspicando la riconquista di uno spazio per quei poteri intermedi di origine feudale, come i parlamenti, che detenevano il potere giudiziario in Francia e che l'avanzare dell'assolutismo aveva progressivamente svuotato. Il filosofo si pone cos\u00ec come difensore di istituzioni che avevano fatto il loro tempo, ma pur con uno sguardo nostalgico verso il passato egli apre la strada alla politica moderna perfezionando la teoria della separazione dei poteri gi\u00e0 presente in Locke.\nLa tesi fondamentale - secondo Montesquieu - \u00e8 che pu\u00f2 dirsi libera solo quella costituzione in cui nessun governante possa abusare del potere a lui affidato. Per contrastare tale abuso bisogna far s\u00ec che \"il potere arresti il potere\", cio\u00e8 che i tre poteri fondamentali siano affidati a mani diverse, in modo che ciascuno di essi possa impedire all'altro di esorbitare dai suoi limiti e degenerare in tirannia. La riunione di questi poteri nelle stesse mani, siano esse quelle del popolo o del despota, annullerebbe la libert\u00e0 perch\u00e9 annullerebbe quella \"bilancia dei poteri\" che costituisce l'unica salvaguardia o \"garanzia\" costituzionale in cui risiede la libert\u00e0 effettiva. \"Una sovranit\u00e0 indivisibile e illimitata \u00e8 sempre tirannica\".\nL'argomento della libert\u00e0 \u00e8 sicuramente molto importante, per\u00f2 questa parola, secondo il filosofo, \u00e8 spesso confusa con altri concetti, come, ad esempio, quello dell'indipendenza. Nella democrazia sembra che il popolo possa fare quello che vuole, il potere del popolo \u00e8 confuso cos\u00ec con la libert\u00e0 del popolo; la libert\u00e0 \u00e8 infatti il diritto di fare ci\u00f2 che le leggi permettono. Se un cittadino potesse fare ci\u00f2 che le leggi proibiscono non ci sarebbe pi\u00f9 libert\u00e0.\nLa libert\u00e0 politica \u00e8 quella tranquillit\u00e0 di spirito che la coscienza della propria sicurezza d\u00e0 a ciascun cittadino; e condizione di tale libert\u00e0 \u00e8 un governo organizzato in modo che nessun cittadino possa temere un altro.\nIn ogni Stato vi sono 2 poteri: il potere legislativo, il potere esecutivo.\n\"Il potere corrompe, il potere assoluto corrompe assolutamente\": partendo da questa considerazione Montesquieu traccia la teoria della separazione dei poteri, analizzando in particolare il modello costituzionale inglese. Tale teoria, divenne, grazie all'opera di Montesquieu, una delle pietre miliari di tutte le costituzioni degli stati sorti dopo il 1789.\nMontesquieu nei suoi scritti fa notare ai lettori i casi in cui si calpesta la libert\u00e0 dei cittadini; il potere legislativo e quello esecutivo non possono mai essere accomunati sotto un'unica persona o corpo di magistratura, perch\u00e9 in tale caso potrebbe succedere che il monarca oppure il senato facciano leggi tiranniche e le eseguano di conseguenza tirannicamente. Neanche il potere giudiziario pu\u00f2 essere unito agli altri due poteri: i magistrati non possono essere contemporaneamente legislatori e coloro che applicano \u2013 in qualit\u00e0 di magistrati\u00a0\u2013 le leggi. Cos\u00ec, ovviamente i legislatori non possono essere contemporaneamente giudici: avrebbero un immenso potere che minaccerebbe la libert\u00e0 dei cittadini.\nMontesquieu sostiene la validit\u00e0 del sistema giudiziario francese, affidato ai parlamenti. Un'unica classe sociale, la nobilt\u00e0 di Toga, detiene questo potere attraverso la venalit\u00e0 delle cariche che ne garantisce l'autonomia.\nMontesquieu riflette inoltre sui rappresentanti del popolo. \u00abPoich\u00e9, in uno Stato libero, qualunque individuo che si presume abbia lo spirito libero deve governarsi da s\u00e9 medesimo, bisognerebbe che il corpo del popolo avesse il potere legislativo. Ma siccome ci\u00f2 \u00e8 impossibile nei grandi Stati, e soggetto a molti inconvenienti nei piccoli, bisogna che il popolo faccia per mezzo dei suoi rappresentanti tutto quello che non pu\u00f2 fare da s\u00e9\u00bb. Conviene quindi che gli abitanti si scelgano un rappresentante, capace di discutere gli affari, che possa dare voce al popolo nell'ambito del potere legislativo. La nazione \u00e8 quindi espressa dai suoi rappresentanti, cittadini pi\u00f9 interessati alla cosa pubblica, che devono informare sui bisogni dello Stato, sugli abusi che si riscontrano e sui possibili rimedi. Sicuramente sarebbe molto pi\u00f9 democratico dare la parola ad ogni cittadino, ma si incapperebbe in lungaggini e tutta la forza della nazione rischierebbe di essere arrestata per il capriccio di un singolo.\nInoltre \u00e8 necessario che i rappresentanti siano eletti periodicamente e che ogni cittadino nei vari distretti abbia il diritto di esprimere il suo voto per eleggere il deputato. Montesquieu per\u00f2 prefigura una limitazione del diritto di voto, nega tale diritto a chi non \u00e8 proprietario o in una situazione assimilabile a quella di proprietario, dotato di averi, quindi si basa su una marcata differenziazione di stratificazione sociale.\nTutto questo sembra limitativo, ma in seguito lo sviluppo del reddito reso possibile dalla societ\u00e0 industriale, dai commerci, dall'artigianato imprenditoriale, far\u00e0 aumentare il numero di cittadini rappresentanti interessati alla stabilit\u00e0 dello Stato, permettendo gradualmente l'estensione del voto sino al suffragio universale.\nCos\u00ec Montesquieu spiega la divisione dei poteri e definisce le rispettive sfere di attribuzioni:\nIn questo modo Montesquieu conclude il suo libro:\nPossiamo dire che lo studio che il giurista lascia delle istituzioni di popoli diversi e lontani nel tempo e nello spazio ha come intento fondamentale quello di identificare i fini in base ai quali gli uomini si organizzano in forme politiche e sociali originali. Esiste per l'autore un senso per ogni istituzione. Montesquieu vede lo stato come un organismo che tende alla propria autoconservazione, nel quale le leggi riescono a mediare tra le diverse tendenze individuali in vista del perseguimento di un obiettivo comune.\nL'arte di creare una societ\u00e0 e di organizzarla compiutamente \u00e8 per Montesquieu l'arte pi\u00f9 alta e necessaria, in quanto da essa dipende il benessere necessario allo sviluppo di tutte le altre arti.\nMontesquieu e l'economia politica.\nSecondo la studiosa francese C\u00e9line Spector, Montesquieu pu\u00f2 essere visto come il fondatore dell'economia politica come scienza.\nLo storico italiano Paolo Prodi, nel suo studio \"Settimo non rubare\" dedicato al concetto di \"Mercato\" come tratto costitutivo profondo della storia europea, cita la ricerca della Spector, definendola innovativa, inserendo alcuni aspetti della figura di Montesquieu nella sua trattazione relativa alla \"repubblica internazionale del denaro\" (concetto con il quale si indica \"non una vaga rete di mercanti-viaggiatori e di fiere, ma un potere immateriale estremamente forte, anche se non territorialmente radicato, che condiziona i nuovi principati e le monarchie fra XVI e XVII secolo, quella che \u00e8 stata chiamata la repubblica internazionale del denaro che caratterizza in modo particolare l'ultima fase del medioevo e la prima et\u00e0 moderna).\nPer spiegare meglio il ruolo di Montesquieu rispetto ai concetti di \"mercato\" e di \"economia politica\", Prodi cita la famosa espressione posta all'inizio del libro XX de \"Lo spirito delle leggi\" (\"ovunque vi sono costumi miti v'\u00e8 commercio e ovunque v'\u00e8 commercio vi sono costumi miti\") e la sua affermazione sulla superiorit\u00e0 inglese rispetto all'antico impero romano, dovuta al maggior peso dell'economia rispetto alla politica (teoria del \"doux commerce\"):\nNella sua analisi in \"Settimo non rubare\", dunque, Prodi ricorda che nello schema divulgato della teoria della divisione dei poteri di Montesquieu non viene di solito ricordata la sua affermazione circa la necessaria divisione fra il potere economico e quello politico. Non \u00e8 bene che il potere politico e il potere economico appartengano a un'unica persona, quella del monarca.\nEppure in quegli anni, nota Prodi, persino la monarchia inglese, vero modello di Montesquieu, assiste al rischio di una sovrapposizione totale della politica sull'economia, per via dell'uso spregiudicato della banca pubblica e delle concessioni monopolistiche.\nSecondo l'interpretazione fornita dalla Spector, quelle che all'epoca di Montesquieu sono le nuove ricchezze mobiliari, capaci per loro natura di superare ogni frontiera, sono considerabili come le uniche forze che possono fare fallire la pratica della tirannide. La ragion di Stato e anche il mercantilismo devono lasciare il posto all'etica commerciante, i grandi finanzieri in virt\u00f9 dell'indipendenza dei loro circuiti internazionali possono sostenere la libert\u00e0 politica e limitare il potere, dunque la propriet\u00e0 mobiliare favorisce in definitiva la libert\u00e0 e il diritto, mentre la propriet\u00e0 fondiaria favorisce la servit\u00f9.\nIn conclusione, la lucidit\u00e0 di Montesquieu nel porre il fenomeno della territorializzazione delle ricchezze al cuore della sua riflessione sulla modernit\u00e0 commerciante \u00e8 il punto cruciale che lo rende ancora interessante oggi, nell'ambito degli studi relativi alla nascita dell'economia politica."}
{"id": "2079063", "revid": "1305772", "url": "https://it.wikipedia.org/wiki?curid=2079063", "title": "Contea (Montebelluna)", "text": "Geografia fisica.\nL'abitato si estende a sudovest del centro, alla destra del canale di Caerano, derivazione della Brentella di Pederobba.\nOrigini del nome.\nL'origine del toponimo \u00e8 discussa: potrebbe derivare da \"cont\u00e0\" \"contado\", mentre \u00e8 meno probabile una relazione con il titolo nobiliare (quest'ultima ipotesi pu\u00f2 essere sostenuta dalla presenza in loco dei Contarini).\nIl toponimo \u00e8 molto tardo essendosi consolidato nella seconda met\u00e0 dell'Ottocento, se non alla fine.\nStoria.\nIl centro si svilupp\u00f2 sul finire del Cinquecento come un modesto insediamento di braccianti raccolto attorno a un imponente palazzo dei Contarini, patrizi veneziani (l'edificio, oggi scomparso, si collocava dove ora sorge la scuola elementare). Contea ricadeva allora nel territorio della \"villa\" di Posmon e tale rimase sino all'epoca recente, quando venne dichiarata frazione autonoma.\nMonumenti e luoghi d'interesse.\nParrocchiale.\nLa chiesa di Contea, in origine intitolata a San Martino vescovo, esisteva gi\u00e0 prima del 1369. Divenuta in seguito oratorio di villa Contarini, pass\u00f2 poi ai Revedin che nel 1776 la intitolarono alla Madonna della Salute. Furono in seguito i Van Axel a donarla alla popolazione.\nRinnovato pi\u00f9 volte, l'edificio attuale presenta un particolare sviluppo orizzontale ottenuto al termine di un recente ampliamento laterale. Il campanile \u00e8 dei primi del Novecento.\n\u00c8 sede della parrocchia di Busta-Contea, istituita il 1\u00ba gennaio 1979 scorporandone il territorio dalla parrocchia di Montebelluna."}
{"id": "2079065", "revid": "729019", "url": "https://it.wikipedia.org/wiki?curid=2079065", "title": "Gianalfonso D'Avossa", "text": "Biografia.\nFiglio del generale Giovanni d'Avossa, medaglia d'oro al valor militare, e discendente da un ramo collaterale dei d'Avossa di Bergara, ramo italiano dei Marchesi Abos de Bergara, originari della citt\u00e0 di Tramacastilla (Aragona), in seguito trasferitasi a Salerno agli inizi del '600.\nSeguendo le orme del padre, a quattordici anni \u00e8 ammesso come allievo alla Scuola Militare Nunziatella di Napoli, per poi passare all'Accademia Militare di Modena (1957-1959) e quindi alla Scuola di Applicazione di Artiglieria di Torino (1959-1961). Nel 1970-71 con il grado di capitano comandava la 5\u00aa batteria del Reggimento Artiglieria a cavallo (Voloire) a Milano. Raggiunto il grado di colonnello, il 10 settembre 1984 diviene il 58\u00ba comandante del reggimento artiglieria a cavallo \"Voloire\" di Milano. Promosso generale il 31 dicembre 1989, \u00e8 stato il 41\u00ba comandante della brigata corazzata \"Ariete\". Successivamente \u00e8 nominato capo di stato maggiore del Centro studi per la Difesa.\nDimessosi nel 1996 dall'esercito dopo quarant'anni di scontri e polemiche con i politici (da Sandro Pertini a Francesco Cossiga, da Giovanni Spadolini a Oscar Luigi Scalfaro, Fausto Bertinotti, Marco Pannella, Giacomo Mancini, Alessandra Mussolini) e con i superiori, si \u00e8 trasferito a San Pietroburgo. Studioso di questioni militari e saggista di politica, ha collaborato con l'Universit\u00e0 di San Pietroburgo, dove ha fondato una facolt\u00e0 di arti liberali e scienze, \u00e8 stato presidente della fondazione Dom Trezzini, vicepresidente dell'Human Live Fund e ha lavorato con Zhores Alferov.\nHa collaborato al quotidiano \"Libero\" ed \u00e8 stato autore di saggi e articoli pubblicati tra gli altri dalla \"Rivista militare\".\n\u00c8 morto il 10 marzo 2015 all'Ospedale Militare del Celio di Roma."}
{"id": "2079070", "revid": "1149807", "url": "https://it.wikipedia.org/wiki?curid=2079070", "title": "Piper (miniserie televisiva)", "text": "Piper \u00e8 una miniserie televisiva in 7 episodi diretta da Francesco Vicario e trasmessa su Canale 5 a partire da venerd\u00ec 8 maggio 2009.\nLa miniserie televisiva \u00e8 ambientata negli anni sessanta a Roma, nei giorni successivi all'apertura dello storico locale \"Piper Club\", punto di ritrovo della borghesia capitolina.\nSi rif\u00e0 all'omonimo film televisivo andato in onda nel 2007 sempre su Canale 5.\nContemporaneamente alla messa in onda televisiva \u00e8 stato pubblicato anche un CD, \"Sole &amp; I Demoni - Back to Piper\", che contiene le canzoni cantate all'interno della serie.\nIl personaggio di Mario Proietti che nell'omonimo film TV era interpretato da Matteo Branciamore \u00e8 qui interpretato da Giulio Forges Davanzati\nTrama.\nNella Roma degli anni sessanta, a pochi giorni dall'apertura del Piper, un nuovissimo locale alla moda, si intrecciano varie storie. Si intrecciano, per esempio, le vite di Flavio Fedele, proprietario di una concessionaria d'auto e che sta per sposarsi con una ragazza che non ama pi\u00f9, e la vita di Sabrina, una romagnola catapultata a Roma. I due si innamoreranno perdutamente, ma l'imminente matrimonio di Flavio e, infine, la cattiveria dell'onorevole De Vito, contraster\u00e0 il loro futuro insieme. Vedremo anche un uomo che va verso la terza et\u00e0, Amedeo Giampaoli, sposato e con un figlio, Davide, che si innamora di una giovane e sensuale ragazza, Alessia Zappa, che vuole conquistare Giampaoli solo per vendicare il suo uomo, che lui ha fatto incarcerare. Ma anche lei finir\u00e0 per innamorarsi di lui.\nDavide, figlio di Amedeo, invece, avr\u00e0 una breve storia d'amore con una ricca donna, la signora Eleonora Cafiero, sposata con un milionario aristocratico, e con due figli. Dopo la loro rottura, Davide si innamorer\u00e0 della figlia della Cafiero, Azzurra, che si arrabbier\u00e0 molto quando scoprir\u00e0 che il suo fidanzato e sua madre sono stati insieme. Troviamo poi la famiglia Proietti, una famiglia non ricchissima composta dal padre Aldo, sua moglie Gigliola e il figlio che si chiama Mario.\nQuest'ultimo partir\u00e0 per Londra cercando fortuna, ma, con il lavoro da cameriere in un ristorante italiano, conoscer\u00e0 la bella cantante Sole, con cui, tornato in Italia, former\u00e0 una band musicale, aggiungendola alla sua di band, i Demoni, come cantante. Purtroppo, la migliore amica di Mario, Benedetta, \u00e8 innamorata di lui. Vedremo attori famosi in piccole parti, i personaggi secondari, sempre sullo sfondo della Roma del Piper."}
{"id": "2079072", "revid": "119371329", "url": "https://it.wikipedia.org/wiki?curid=2079072", "title": "Rosticciana", "text": "La rosticciana o rostinciana \u00e8 un piatto tipico toscano e dell'Alto Lazio, a base di carne suina cucinata alla griglia su un fuoco di carbone o braci di legna.\n\u00c8 costituita da costine di maiale insaporite con spezie varie (o solo con pepe e sale) distribuite sulla carne prima o dopo la cottura.\nIn Toscana \u00e8 una carne talmente comune da aver cambiato il nome del taglio di carne."}
{"id": "2079073", "revid": "339392", "url": "https://it.wikipedia.org/wiki?curid=2079073", "title": "Aeroporto Internazionale Aurel Vlaicu", "text": ""}
{"id": "2079085", "revid": "73843", "url": "https://it.wikipedia.org/wiki?curid=2079085", "title": "Arance di Ribera", "text": ""}
{"id": "2079087", "revid": "4711", "url": "https://it.wikipedia.org/wiki?curid=2079087", "title": "Lithuanian Basketball Federation", "text": ""}
{"id": "2079089", "revid": "1745361", "url": "https://it.wikipedia.org/wiki?curid=2079089", "title": "Bolero (indumento)", "text": "Il bolero o coprispalle \u00e8 un giacchino corto con maniche lunghe o corte, tradizionalmente realizzato a maglia. Generalmente, un bolero copre una porzione di torso minore di un gilet o di un cardigan, ma \u00e8 pi\u00f9 sagomato. I boleri sono indossati normalmente come parte di un abbigliamento pi\u00f9 completo, insieme ad una maglia o un top.\nLa maggior parte dei boleri non arrivano al punto vita, mentre altri modelli sono tagliati sui due lati, e quindi sono praticamente poco pi\u00f9 di un paio di maniche unite sulle spalle.\nEsistono anche boleri adatti a circostanze pi\u00f9 formali, bench\u00e9 dal design molto simile a quelli classici. Si tratta in pratica di giacche o pellicce pi\u00f9 corte del normale, che coprono dalle spalle a met\u00e0 busto, e spesso rappresentano un'alternativa alla stola o allo scialle."}
{"id": "2079094", "revid": "729019", "url": "https://it.wikipedia.org/wiki?curid=2079094", "title": "Boone and Scenic Valley Railroad", "text": "Boone and Scenic Valley Railroad (BSVY) \u00e8 una ferrovia turistica americana che collega Boone, Fraser e Wolf nello stato dell'Iowa. \nIl tracciato in origine era stato costruito negli anni novanta del XIX secolo ed elettrificato nel 1907. Dopo una disastrosa alluvione che, nel 1954, danneggi\u00f2 gli impianti di produzione di energia elettrica di Fraser (Iowa) che alimentavano la ferrovia questa venne convertita a trazione Diesel.\nLa Chicago &amp; North Western (CNW) acquist\u00f2 l'intera rete nel 1968. Poco tempo dopo l'acquisizione la Chicago &amp; North Western inizi\u00f2 la dismissione delle varie tratte. Nel 1983 una sezione di 11 miglia della vecchia linea \u00e8 stata acquistata dalla Boone Railroad Historical Society e pagata dai suoi 2254 membri per la somma di 50.000 dollari.\nLa ferrovia aperta dal gruppo di appassionati \u00e8 la sezione, che attraversa la panoramica valle del fiume Des Moines, della vecchia ferrovia Fort Dodge, Des Moines and Southern Railroad (nota anche come Fort Dodge Line); comprende anche il caratteristico e imponente ponte metallico alto 48\u00a0m. La linea inizia da Boone, la vecchia citt\u00e0 mineraria di carbone Fraser, e termina a Wolf nel sito in cui si congiungeva con la Minneapolis and St. Louis Railway.\nMateriale motore.\nLa ferrovia ha acquistato diversi rotabili di provenienza eterogea."}
{"id": "2079095", "revid": "4711", "url": "https://it.wikipedia.org/wiki?curid=2079095", "title": "Hellenic Basketball Federation", "text": ""}
{"id": "2079097", "revid": "54253", "url": "https://it.wikipedia.org/wiki?curid=2079097", "title": "Il Conte di Montecristo", "text": ""}
{"id": "2079098", "revid": "123567", "url": "https://it.wikipedia.org/wiki?curid=2079098", "title": "Eid al Adha", "text": ""}
{"id": "2079104", "revid": "4711", "url": "https://it.wikipedia.org/wiki?curid=2079104", "title": "F\u00e9d\u00e9ration Fran\u00e7aise de Basket-Ball", "text": ""}
{"id": "2079105", "revid": "1148432", "url": "https://it.wikipedia.org/wiki?curid=2079105", "title": "Polygonum aviculare", "text": "La correggiola (\"Polygonum aviculare\" L., 1753) \u00e8 una pianta di tipo erbaceo e strisciante della famiglia delle Polygonaceae.\nSistematica.\nLa famiglia di questo genere \u00e8 mediamente numerosa (una cinquantina di generi per circa un migliaio di specie), mentre il genere \"Polygonum\" comprende diverse centinaia di specie, di cui almeno 25 circa sono spontanee della nostra flora.\nIl Sistema Cronquist assegna la famiglia delle Polygonaceae all'ordine delle Polygonales mentre la moderna classificazione APG la colloca nell'ordine delle Caryophyllales. Sempre in base alla classificazione APG sono cambiati anche i livelli superiori (vedi tabella a destra).\nIl genere di questa pianta appartiene alla sottofamiglia delle \"Polygoneae\" Rchb (1832) o \"Polygonoideae\" Eaton (1836) secondo altri autori, mentre all'interno del genere questa specie \u00e8 inserita nella sezione denominata dal Fiori (Adriano Fiori, botanico italiano 1865 \u2013 1950) \"Avicularia\" (caratterizzata dall'avere fiori in fascetti ascellari; foglie non pi\u00f9 lunghe di 4\u00a0cm; con stipole guainanti a margine fimbriato ma non cigliato; i cotiledoni sono inoltre incombenti, ossia nel seme la \u201cradicicola\u201d poggia nel verso del cotiledone).\nVariabilit\u00e0.\nLa specie di questa scheda viene considerata complessa per i suoi caratteri morfologici variabili ed \u00e8 anche controversa tra i vari botanici; infatti \u00e8 polimorfica sia nel portamento che nella forma delle foglie, che nella lunghezza degli internodi (le piante gracili hanno internodi pi\u00f9 lunghi e si presentano quindi pi\u00f9 slanciate; quelle pi\u00f9 densamente cespugliose hanno gli internodi pi\u00f9 ravvicinati). In altre parole questa pianta \u00e8 capace di adattarsi spontaneamente, ma in modo temporaneo, alle condizioni ambientali pi\u00f9 disparate, per poi riprendere le usuali forme vegetative al ritorno delle normali condizioni. Ad esempio negli ambienti a carattere litorale le foglie sono pi\u00f9 grassette (subsp. \"littorale\"). Sono presenti inoltre alcune strutture che rendono pi\u00f9 facile l'impollinazione incrociata aumentando cos\u00ec la diversit\u00e0 della specie. \nStudi recenti hanno dimostrato che il complesso delle sottospecie di questa pianta ha una comune origine allopoliploide. Pignatti negli (anni ottanta) si lamentava che questo gruppo non avesse ricevuto ancora una soddisfacente trattazione sistematica e sospettava che pi\u00f9 di qualche segnalazione di questa pianta poteva essere riferibile ad altre specie simili (vedi il paragrafo \u201cSpecie simili\u201d). Probabilmente a tutt'oggi la situazione non \u00e8 ancora cambiata; molti autori suddividono diversamente la specie base in diverse sottospecie, mentre altri considerano alcune sottospecie autonome e le portano a rango di specie.\nNell'elenco che segue sono indicate alcune variet\u00e0 e sottospecie :\nNomi comuni.\nElenco dei nomi pi\u00f9 comuni italiani per la specie \"Polygonum aviculare\" :\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti (se il sinonimo non \u00e8 specificato, allora \u00e8 da intendere come sinonimo la \"P. aviculare subsp. aviculare\") :\nSpecie simili.\nPer meglio comprendere la sezione \"Avicularia\" (vedi paragrafo \u201cSistematica\u201d) ed individuare le varie specie simili alla specie \"aviculare\", l'elenco che segue utilizza in parte il sistema delle chiavi analitiche. In particolare le piante qui sotto elencate appartengono al \u201cGruppo di \"P. aviculare\"\u201d:\nA volte la specie \"Polygonum aviculare\" pu\u00f2 essere confusa anche con le specie come \"Polygonum minus\", \"Polygonum mite\" e \"Poligonum persicaria\"; in realt\u00e0 le tre specie citate hanno un portamento pi\u00f9 eretto (meno strisciante) e l'infiorescenza \u00e8 pi\u00f9 simile ad una spiga con fiori molto pi\u00f9 minuti.\nEtimologia.\nIl nome del genere \u00e8 stato formato da Linneo nell'anno 1737 coniugando le parole di due radici greche: \"polys\" (= molto) e \"gonu\" (= nodo o ginocchio), alludendo all'aspetto dei numerosi nodi (internodi) che si formano lungo il fusto delle sue specie.\nMa secondo altre ricerche etimologiche sembra che il nome del genere, nella seconda parte, derivi dalla parola greca \"g\u00f2nos\" (= discendenza); e quindi formando, insieme alla prima parte, la frase \u201ctanta discendenza\u201d, si allude alla facilit\u00e0 di propagazione delle piante di questa specie. \nL'epiteto specifico (\"aviculare\") indica che gli uccelli si nutrono dei frutti e dei semi di queste piante.\nGli inglesi chiamano questa pianta \"Knotweed\" ma anche \"Knotgrass\"; i francesi la chiamano \"Renou\u00e9e des oiseaux\"; i tedeschi la chiamano \"Vogel-Kn\u00f6terich\".\nMorfologia.\nIl primo carattere che si osserva in questa pianta \u00e8 la sua disposizione, piatta e omogenea, sul terreno. La forma biologica infatti \u00e8 terofita reptante (T rept), ossia si tratta di una pianta a ciclo biologico annuo (raramente biennale) con fusti striscianti al livello del terreno.\nRadici.\nQuesta pianta possiede una radice robusta tipo fittone a volte lignificata.\nFusto.\nIl fusto pu\u00f2 assumere diversi portamenti: da quello strisciante (con apertura a raggiera) a quello prostrato-ascendente fino a quello eretto (in terreni favorevoli possono elevarsi fino a 20\u00a0cm). In genere \u00e8 molto ramificato con accentuazione della fogliosit\u00e0 verso l'alto. La sua superficie \u00e8 glabra e striata, mentre la sezione \u00e8 cilindrica. Alla base del fusto sono presenti delle stipole fuse insieme, inguainanti e tubolari (chiamate pi\u00f9 propriamente \u201cstipole ocreate\u201d) di consistenza membranosa e colore rossastro e con 4 - 6 nervature (lunghezza 4\u00a0mm); queste ocree sono presenti anche alla base degli internodi ma hanno un colore pi\u00f9 argentino e sono pi\u00f9 lunghe (10\u00a0mm). La lunghezza del fusto pu\u00f2 variare da 10 a 60\u00a0cm, ma in condizioni favorevoli si pu\u00f2 formare un tappeto fino a 1,5 metri di diametro.\nFoglie.\nQuesta \u00e8 una specie polimorfica nella forma delle foglie (vedere il paragrafo \u201cVariabilit\u00e0\u201d); in effetti in uno dei suoi sinonimi il termine specifico \u00e8 \"eterophyllum\" che significa letteralmente \u201ca foglie diverse\u201d. \nLe foglie del fusto principale sono disposte in modo alterno, sono sub-sessili (o con un piccolo picciolo); la forma \u00e8 oblanceolato - spatolata o anche lanceolato \u2013 ovata; il margine \u00e8 intero con superficie glabra (al massimo \u00e8 presente una sottile peluria). Le foglie dei rami laterali sono di dimensioni progressivamente minori ed hanno una forma pi\u00f9 decisamente lineare - ellittica; l'apice \u00e8 acuto. Questa \u201cdiversit\u00e0 fogliare\u201d \u00e8 soprattutto evidente in giovane et\u00e0 della pianta. Il colore delle foglie \u00e8 verde ma anche verde \u2013 bluastro e sono persistenti fino all'autunno ma scoloriscono e si rischiarano. Dimensione massima delle foglie maggiori: larghezza quasi 2\u00a0cm; lunghezza 4\u00a0cm.\nInfiorescenza.\nL'infiorescenza \u00e8 composta da fiori raggruppati all'ascella delle foglie; generalmente questi gruppi vanno da 2 a 5 fiori e si trovano da met\u00e0 fusto fino al termine di rami. \nFiori.\nLa struttura dei fiori di questa specie \u00e8 diversa dal \u201cclassico\u201d fiore delle Angiorsperme in quanto il calice e la corolla non sono ben differenziati; abbiamo quindi un perigonio con diversi tepali (e non un perianzio con un calice e i suoi sepali e una corolla con i suoi petali). Questa \u201cdiversit\u00e0\u201d non sempre \u00e8 chiara e ben definita, o accettata dai vari botanici, per cui in alcuni casi strutture di questo tipo si definiscono come \u201cperianzio corollino con tepali\u201d oppure \u201cperianzio aciclico\u201d I fiori sono ermafroditi, attinomorfi, pentameri e persistenti. Dimensione dei fiori: 1,8 \u2013 5,5\u00a0mm; dimensione del perigonio : 3 \u2013 4\u00a0mm.\nFrutti.\nI frutti sono degli acheni piriforme (a forma di fiamma) ad un solo loculo e quindi un solo seme; la sezione dei frutti \u00e8 triangolare (sono trigoni) e sono appuntiti all'apice, mentre alla base sono arrotondati; le tre facce sono lievemente concave. Il frutto rimane racchiuso nei tepali che sono persistenti. Questa pianta si riproduce solamente attraverso i semi. Dimensione dei frutti: 2 \u2013 3,5\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nCucina.\nLe parti commestibili di questa pianta sono le foglie e i semi in quanto contengono un albume farinoso. Con le foglie si possono preparare degli infusi.\nColtivazione.\n\u00c8 considerata pianta infestante in quanto disponendosi orizzontalmente si propaga su vaste aree ostacolando le coltivazioni di alcune piante alimentari come i cereali o le bietole; crea problemi anche alle aree a pascolo anche se cavalli, porci e altri animali domestici ricercano avidamente queste piante. \u00c8 comunque una pianta mellifera.\nIndustria.\nDalle foglie si pu\u00f2 produrre un colorante blu molto simile all'indaco. Il giallo e il verde si possono ottenere dalle parti inferiori della pianta."}
{"id": "2079111", "revid": "120828204", "url": "https://it.wikipedia.org/wiki?curid=2079111", "title": "Trittico della martire crocifissa", "text": "Il Trittico della martire crocifissa \u00e8 un dipinto a olio su tavola (104x119 cm) di Hieronymus Bosch, databile al 1497 circa e conservato alle Gallerie dell'Accademia a Venezia. L'opera \u00e8 firmata nello scomparto centrale in basso a sinistra \"Jheronimus Bosch\".\nStoria.\nAlcuni studiosi hanno avanzato l'ipotesi che Bosch possa aver dipinto l'opera durante un suo breve viaggio nell'Italia settentrionale, ma \u00e8 pi\u00f9 probabile che l'artista abbia ricevuto questa commissione da mercanti o diplomatici italiani residenti nelle Fiandre.\nIl trittico \u00e8 citato per la prima volta nel 1771, nel trattato \"Della pittura veneziana\" dello Zanetti, come presente a Palazzo Ducale nella sala dell'Eccelso Tribunale. Nel 1838 venne requisita e trasportata a Vienna, dove rimase fino al 1919, quando venne restituita a Venezia. Un incendio ha danneggiato l'opera, rendenone difficile la lettura, tuttavia l'autografia non \u00e8 mai stata messa in dubbio.\nLa datazione, come tutte le opere di Bosch, ha subito varie oscillazioni nella critica: Larsen proponeva il 1495 circa, vicino al \"Trittico degli eremiti\", Come il 1500-1505, Cinotti 1500-1504 e Baldass un'opera tarda degli ultimi anni (il pittore mor\u00ec nel 1516). Le analisi dendrocronologiche hanno precisato un termine \"post quem\" al 1497.\nDescrizione e stile.\nIl trittico mostra nello scomparto centrale la crocifissione di una santa. Nel corso di un recente restauro l'affiorare di una leggera peluria sul volto della santa crocifissa ha permesso di identificarla con certezza con santa Wilgefortis (Virgo fortis), martire del VII secolo venerata nelle Fiandre ma quasi sconosciuta in Italia, dove \u00e8 nota col nome di santa Liberata. Secondo quanto riportano le fonti, infatti, per proteggere il suo voto di castit\u00e0, Dio le fece crescere la barba la prima notte di nozze, suscitando le ire del padre che la condann\u00f2 al martirio. La scena riprende da vicino l'iconografia della crocifissione di Cristo, a sottolineare la similarit\u00e0 del sacrificio dei martiri. La donna infatti si trova nella parte pi\u00f9 alta del dipinto, in posizione di risalto sullo sfondo del cielo, mentre tutt'intorno si assiepa, in basso, una folla varia, composta da carnefici, curiosi e sostenitori della santa, tra cui uno che sviene retto da alcuni personaggi vicini, una postura tipica della Vergine Maria. La folla brulica da un antro ricordando il caso degli insetti, in una variet\u00e0 di gesti, fogge d'abito e colori davvero straordinaria.\nLe ante laterali mostrano due citt\u00e0: un porto a destra, con fantasiosi edifici a cupola e alcune sinistre navi affondate, e una citt\u00e0 in fiamme a sinistra, occupata da demoni e abbandonata dai suoi abitanti. In basso presentano entrambe un parapetto, dove a sinistra \u00e8 appoggiato un eremita in una cappa scura e a destra transitano dietro due personaggi che indicano il pannello centrale, riconoscibili in un monaco e un soldato. Alcune incongruenze spaziali nelle ante hanno fatto pensare che l'accostamento al pannello centrale sia avvenuto solo in un secondo momento, come confermerebbero anche le radiografie che hanno mostrato la presenza di due donatori inginocchiati, coperti a sinistra da una torre e a destra da una roccia."}
{"id": "2079112", "revid": "4711", "url": "https://it.wikipedia.org/wiki?curid=2079112", "title": "Slovak Basketball Association", "text": ""}
{"id": "2079113", "revid": "1305772", "url": "https://it.wikipedia.org/wiki?curid=2079113", "title": "Pier Marino Sormani", "text": "Biografia.\nPier Marino Sormani nacque a Milano dalla nobile famiglia patrizia dei Sormani.\nIntrapresa la carriera ecclesiastica, divenne frate francescano e nel suo ordine fece presto carriera divenendo priore generale dell'ordine della Lombardia. Fu anche custode di Terra Santa.\nEletto vescovo di Vigevano l'11 ottobre 1688, comp\u00ec la propria prima visita pastorale nella diocesi gi\u00e0 nel 1691. Occupandosi attivamente del ministero spirituale vigevanese, inizi\u00f2 in citt\u00e0 la costruzione di un nuovo seminario che volle erigere a proprie spese, presso il giardino dell'episcopato, in un luogo precedentemente occupato da un monastero di clarisse, facendovi costruire anche l'attigua chiesa di sant'Anna.\nAggiunse al capitolo cattedrale altri due cappellani, che per l'occasione presero appunto il nome di \"Cappellani Marini\", di modo da aumentare il numero dei sacerdoti presenti.\nMor\u00ec a Vigevano il 12 agosto 1702 e venne sepolto nella cappella di San Carlo del Duomo cittadino.\nGenealogia episcopale.\nLa genealogia episcopale \u00e8:"}
{"id": "2079114", "revid": "300067", "url": "https://it.wikipedia.org/wiki?curid=2079114", "title": "Vinnie Johnson", "text": ""}
{"id": "2079119", "revid": "121764636", "url": "https://it.wikipedia.org/wiki?curid=2079119", "title": "\u00c9douard Roger-Vasselin", "text": "\u00c8 figlio di Christophe Roger-Vasselin, semifinalista al Roland Garros 1983.\nGrazie alla \"wild-card\" ottenuta per il Roland Garros del 2007 ha partecipato per la prima volta ad un Grande Slam, riuscendo quindi ad arrivare al terzo turno sconfiggendo il brasiliano Marcos Daniel e il ceco Radek \u0160t\u011bp\u00e1nek, superato in cinque set con il punteggio di 3-6, 6-1, 0-6, 6-4, 6-4. Un mese dopo ha riportato buone prestazioni a Wimbledon, dove ha raggiunto il 3\u00ba turno dopo aver sconfitto Benjamin Becker e Juan Ignacio Chela.\nGrazie a questi buoni risultati \u00e8 entrato nella Top 100 e ha ottenuto l'accesso ai tornei ATP."}
{"id": "2079121", "revid": "1745361", "url": "https://it.wikipedia.org/wiki?curid=2079121", "title": "Casacca", "text": "La casacca \u00e8 un indumento ampio e dritto, spesso una giacca o una camicia, la cui lunghezza pu\u00f2 variare da modello a modello. I modelli pi\u00f9 lunghi possono essere considerati da soli un mini abito, indossati senza pantaloni o gonna.\nLa casacca fu uno dei capi principali delle collezioni di moda dello stilista Yves Saint-Laurent, che accost\u00f2 al modello classico numerose varianti, con abbottonature laterali o con collo di pizzo."}
{"id": "2079122", "revid": "22475", "url": "https://it.wikipedia.org/wiki?curid=2079122", "title": "Legge di Wirth", "text": "La legge di Wirth \u00e8 una legge empirica attribuita all'informatico Niklaus Wirth, che nel 1995 l'ha riportata durante un discorso, sebbene l'enunciazione originaria appartenga a Martin Reiser.\nLa formulazione \u00e8 la seguente:\nLa legge di Wirth viene spesso contrapposta alla pi\u00f9 nota legge di Moore e viene erroneamente attribuita a Larry Page, fondatore di Google."}
{"id": "2079131", "revid": "4711", "url": "https://it.wikipedia.org/wiki?curid=2079131", "title": "Swedish Basketball Federation", "text": ""}
{"id": "2079144", "revid": "4711", "url": "https://it.wikipedia.org/wiki?curid=2079144", "title": "Federaci\u00f3n Espa\u00f1ola de Baloncesto", "text": ""}
{"id": "2079150", "revid": "290023", "url": "https://it.wikipedia.org/wiki?curid=2079150", "title": "Royal Ontario museum", "text": ""}
{"id": "2079158", "revid": "712828", "url": "https://it.wikipedia.org/wiki?curid=2079158", "title": "Puffing Tom", "text": ""}
{"id": "2079161", "revid": "196390", "url": "https://it.wikipedia.org/wiki?curid=2079161", "title": "Expo 1985 Tsukuba", "text": ""}
{"id": "2079166", "revid": "4711", "url": "https://it.wikipedia.org/wiki?curid=2079166", "title": "Basketball Federation of Ukraine", "text": ""}
{"id": "2079170", "revid": "196390", "url": "https://it.wikipedia.org/wiki?curid=2079170", "title": "Expo 1985 Filippopoli", "text": ""}
{"id": "2079172", "revid": "767487", "url": "https://it.wikipedia.org/wiki?curid=2079172", "title": "Ferdinando de Roxas", "text": "Biografia.\nFerdinando de Roxas, nacque a Curiel de Duero nel 1649 e venne eletto vescovo di Vigevano nel 1683 su pressione del governo spagnolo di Milano.\nProgett\u00f2 la prima visita pastorale nella diocesi, ma non riusc\u00ec a compierla. Al contrario delle aspettative, si dimostr\u00f2 un ottimo pastore della propria diocesi. Alla sua morte venne largamente compianto dal popolo di cui era stato benefattore.\nMor\u00ec a Vigevano il 30 dicembre 1685.\nGenealogia episcopale.\nLa genealogia episcopale \u00e8:"}
{"id": "2079176", "revid": "4711", "url": "https://it.wikipedia.org/wiki?curid=2079176", "title": "Magyar Kosarlabd\u00e1z\u00f3k Orsz\u00e1gos Sz\u00f6vets\u00e9ge", "text": ""}
{"id": "2079185", "revid": "181824", "url": "https://it.wikipedia.org/wiki?curid=2079185", "title": "Con il sole nelle mani", "text": "Con il sole nelle mani \u00e8 il decimo album di Mietta, pubblicato il 29 febbraio 2008 da Sony BMG.\nDescrizione.\nSi tratta di un disco pop-rock il cui filo conduttore \u00e8 l'amore visto da diverse angolazioni e nella prospettiva di differenti stati d'animo, quali la malinconia, la rabbia, la passionalit\u00e0, l'annullamento, la ricerca di s\u00e9 e dell'altro.\nComprende sette brani inediti, tra cui il brano sanremese \"Baciami adesso\", oltre che due bonus tracks tratte dal precedente album: \"Resta qui\" di Neffa e \"Senza di te\" di Simone Cristicchi.\nGli inediti portano la firma di autori emergenti come Niccol\u00f2 Agliardi, Daniele Ronda, Jerico, Ania Cecilia, Saverio Grandi ed Eric Buffat e si avvalgono, tra gli altri, anche dei testi di Pasquale Panella e Antonello de Sanctis.\nTra i brani una nostalgica ed intensa \"Parole fatte a pezzi\", una rockeggiante \"Quanto ci vorr\u00e0\" e \"Direzioni opposte\", secondo singolo estratto.\n\"Con il sole nelle mani\" \u00e8 un album i cui musicisti sono: Luca Rustici (chitarra), Gaetano Diodato (basso), Giancarlo Ippolito (batteria), Massimiliano Russomanno (tastiera) nonch\u00e9, per il singolo \"Baciami adesso\", i musicisti Gabriele Fersini (chitarra), Alfredo Golino (batteria), Cesare Chiodo (basso), Pino Di Pietro (pianoforte, tastiera).\nGli arrangiamenti sono stati curati da Luca Rustici, produttore del disco.\nNel video-clip di \"Baciami adesso\", girato a Parigi da Gaetano Morbioli, \u00e8 protagonista un lungo bacio tra Mietta e Vittorio De Franceschi, ex \"naufrago\" de L'isola dei famosi 2007."}
{"id": "2079187", "revid": "4711", "url": "https://it.wikipedia.org/wiki?curid=2079187", "title": "Turkish Basketball Federation", "text": ""}
{"id": "2079190", "revid": "7", "url": "https://it.wikipedia.org/wiki?curid=2079190", "title": "Giallo Club", "text": ""}
{"id": "2079192", "revid": "7", "url": "https://it.wikipedia.org/wiki?curid=2079192", "title": "Giallo club", "text": ""}
{"id": "2079193", "revid": "1305772", "url": "https://it.wikipedia.org/wiki?curid=2079193", "title": "Guglielmo Cappa", "text": "Guglielmo Cappa nacque a Garlasco, in Provincia di Pavia il 21 luglio 1844. Frequent\u00f2 la scuola superiore e il primo biennio dell'Universit\u00e0 a Pavia. Consegu\u00ec la laurea in Ingegneria a Torino.\nNel 1871 venne assunto dalla Societ\u00e0 Italiana per le Strade Ferrate Meridionali e fu impegnato nei lavori di costruzione della difficile linea tra L'Aquila e Sulmona. Divenne successivamente Capo della Divisione Trazione delle Strade Ferrate Calabro Sicule. Nel 1885 quando avvenne lo scorporo delle ferrovie siciliane con la costituzione della Rete Sicula a capo della quale venne posto Riccardo Bianchi, Cappa ne divenne il dirigente del \"Servizio Materiale e Trazione\". Fu uno dei pi\u00f9 tenaci e convinti promotori dell'istituzione del traghettamento nello Stretto di Messina che ebbe inizio alla fine del 1899.\nL'opera dell'ingegnere Cappa fu determinante nella progettazione di nuove locomotive come le RS 300, divenute poi gruppo 410 FS, ma la sua opera principale furono le eccellenti locotender gruppo RS 400, progettate per la difficile linea Messina-Palermo con il suo impegnativo valico dei Peloritani, ma trasferite subito dopo la statalizzazione delle ferrovie a Milano dove svolsero un eccellente servizio suburbano.\nUna caratteristica delle locomotive progettate dall'ingegnere Cappa era quella di adottare il meccanismo di distribuzione Walschaerts che sar\u00e0 poi quello adottato nelle FS. Nel 1905 Riccardo Bianchi, direttore delle neo-costituite Ferrovie dello Stato lo volle a Roma alla direzione del Servizio Materiale e Trazione. Qui un tragico destino lo colse qualche mese dopo il suo insediamento: il 1\u00ba settembre del 1905 Cappa fu assassinato con un colpo di pistola alla testa, nel suo ufficio di via Boncompagni, dal sardo Giuseppe Cossu che imputava a Cappa la mancata promozione del figlio ferroviere dal ruolo di fuochista a quello di macchinista.\nGuglielmo Cappa \u00e8 il padre del pi\u00f9 noto Giulio Cesare, pioniere del motorismo, fondatore dell'Aquila Italiana e ricordato tra i pi\u00f9 geniali progettisti automobilistici e aeronautici italiani."}
{"id": "2079197", "revid": "1226", "url": "https://it.wikipedia.org/wiki?curid=2079197", "title": "Delta Flyer", "text": ""}
{"id": "2079202", "revid": "287204", "url": "https://it.wikipedia.org/wiki?curid=2079202", "title": "NGC 6242", "text": "NGC 6242 \u00e8 un ammasso aperto situato nella costellazione dello Scorpione.\nOsservazione.\nNGC 6242 \u00e8 un ammasso di facile individuazione, sia per la sua luminosit\u00e0 che per la sua posizione; si trova infatti a 1,5 gradi in direzione SSE rispetto alla brillante coppia di stelle \u03bc1-, poco a nord del brillante sistema stellare che comprende NGC 6231 e la regione di Scorpius OB1. Le dimensioni ridotte dell'ammasso rendono molto difficoltosa la risoluzione tramite un binocolo, nonostante le sue stelle pi\u00f9 luminose siano di magnitudine 7 e 8. Con un telescopio anche di piccola apertura e ingrandimenti spinti l'ammasso \u00e8 ben risolto in una trentina di stelle luminose, dominate da una stella rossa nella parte meridionale.\nA causa della sua declinazione piuttosto meridionale, quest'ammasso pu\u00f2 essere osservato principalmente da osservatori situati nell'emisfero australe della Terra, sebbene sia comunque visibile anche fino alle latitudini temperate medie. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nNGC 6242 \u00e8 stato individuato per la prima volta da Nicolas Louis de Lacaille nel 1751, durante la sua permanenza presso il Capo di Buona Speranza in Sudafrica; lo descrisse come un ammasso di natura chiaramente stellare, piuttosto esteso e ricco, le cui componenti vanno dalla magnitudine 12 alla magnitudine 14; nel New General Catalogue \u00e8 descritto come un ammasso ricco e formato da stelle con magnitudini comprese fra la 8 e la 11.\nCaratteristiche.\nSi tratta di un ammasso molto compatto e luminoso, situato alla distanza di circa 1420\u00a0parsec (4630 anni luce) e ricadente entro il Braccio del Sagittario; fisicamente si trova a una distanza di poche centinaia di parsec dal sistema che comprende la brillante associazione OB Scorpius\u00a0OB1 e diverse nebulose situate nelle vicinanze. La sua et\u00e0 \u00e8 stimata attorno ai 40 milioni di anni ed \u00e8 quindi relativamente giovane.\nNGC 6242 \u00e8 probabilmente l'ammasso in cui si \u00e8 generato il microquasar GRO\u00a0J1655-40, un oggetto estremamente compatto che emette raggi X e accompagnato da una stella di classe spettrale F; la sua posizione e la sua distanza, stimata come inferiore a 1700\u00a0parsec, suggerisce una forte affinit\u00e0 con l'ammasso aperto, da cui si sarebbe allontanato in un secondo momento."}
{"id": "2079210", "revid": "314187", "url": "https://it.wikipedia.org/wiki?curid=2079210", "title": "Jos\u00e9 Alfredo Jim\u00e9nez", "text": "Considerato il miglior compositore messicano di musica \"ranchera\" di tutti i tempi, \u00e8 uno dei pi\u00f9 famosi cantautori messicani del XX secolo ed il pi\u00f9 interpretato fino ad oggi; ha composto un'enorme quantit\u00e0 di canzoni (pi\u00f9 di mille): principalmente \"rancheras\", \"huapangos\" e \"corridos\".\nBiografia.\nFiglio di Agust\u00edn Jim\u00e9nez Aguilar e di Carmen Sandoval, nacque a Dolores Hidalgo, nello stato messicano di Guanajuato, dove trascorse i suoi primi anni di vita. Nel 1936, alla morte del padre, che era proprietario di una farmacia, si trasfer\u00ec a Citt\u00e0 del Messico con la madre e i tre fratelli, Concepci\u00f3n, V\u00edctor e Ignacio. Gi\u00e0 da adolescente inizi\u00f2 a comporre le sue prime canzoni. La madre di Jos\u00e9 Alfredo, Carmen, apr\u00ec un piccolo negozio, ma non ebbe una buona riuscita e lui dovette quindi contribuire all'economia familiare impegnandosi in svariate occupazioni, tra cui quella di cameriere; fu anche giocatore di calcio.\nIl ristorante \"La Sirena\", dove lavorava, era frequentato da Andr\u00e9s Huesca che ebbe occasione di ascoltare alcune composizioni del giovane cantautore, tra cui \"Cuando el destino\" e \"Yo\", quest'ultima Huesca decise di inciderla immediatamente, poi nel 1948 Jim\u00e9nez cant\u00f2 per la prima volta all'emittente radiofonica XEX-AM e mesi dopo alla XEW-AM che diede il via al suo successo.\nSi spos\u00f2 con Paloma G\u00e1lvez dalla quale ebbe due figli: Jos\u00e9 Alfredo e Paloma.\nGrazie alle sue canzoni divenne un'icona della cultura popolare in Messico. Non ebbe un'educazione musicale e non sapeva suonare nessuno strumento, non conosceva neppure i termini \u201cvalzer\u201d o \u201ctonalit\u00e0\u201d. La maggior parte delle sue canzoni, interpretate dal Mariachi Vargas de Tecalitl\u00e1n, sono state arrangiate da Rub\u00e9n Fuentes, al quale, si dice, Jos\u00e9 Alfredo semplicemente fischiettava la melodia. Ci\u00f2 nonostante si pensa che abbia composto pi\u00f9 di un migliaio di canzoni.\nOltre alle canzoni che lui stesso incise, molte sono state cantate da altri interpreti messicani e del mondo latino, tra i quali: Miguel Aceves Mej\u00eda, Javier Sol\u00eds, Pedro Infante, Jorge Negrete, Vicente Fern\u00e1ndez, Lola Beltr\u00e1n, Lucero, Mar\u00eda Dolores Pradera, Chavela Vargas e Luis Miguel.\nJos\u00e9 Alfredo Jim\u00e9nez mor\u00ec a Citt\u00e0 del Messico nel 1973 all'et\u00e0 di 47 anni, a causa di una cirrosi epatica di cui soffriva da anni. \u00c8 stato sepolto nel cimitero del suo paese natale, a Dolores Hidalgo, Guanajuato, come era suo desiderio (ne faceva allusione nella sua canzone \"Caminos de Guanajuato\").\nCanzoni.\nAssociare la produzione di Jos\u00e9 Alfredo Jim\u00e9nez con l'alcol e le ubriacature \u00e8 inevitabile: era un bevitore. Un romanticismo permissivo aleggiava negli anni cinquanta e la gente accettava la trasgressione da parte dei suoi idoli. Le canzoni di de Jos\u00e9 Alfredo sono esplicite: la pena amorosa trova un rifugio diretto nel bicchiere di tequila, o in tutta la bottiglia se necessario... L'alcol \u00e8 una risorsa nell'accettazione del destino e l'osteria si consacra a confessionale. La confessione \u00e8 quasi sempre la stessa: l'amore, il tragico amore insoddisfatto.\nJos\u00e9 Alfredo Jim\u00e9nez traeva ispirazione dal suo vissuto, che traduceva in versi con gran semplicit\u00e0 e chiarezza. Ha dedicato molte canzoni a donne con le quali aveva avuto relazioni amorose; naturalmente alla sua unica moglie Paloma, per la quale compose \"Paloma Querida\" (per farle una serenata il 17 dicembre del 1949 - a quanto lui stesso ha affermato), \"Cuatro caminos\" e \"Canta canta\". La canzone \"Amanec\u00ed en tus brazos\" la scrisse per Lucha Villa; \"El rey\" per Alicia Ju\u00e1rez; a Irma Serrano \u2018La Tigresa\u2019 dedic\u00f2 \"Si nos dejan\" e per una fidanzatina della sua giovent\u00f9, che si chiamava Cristina Fern\u00e1ndez, compose \"Ella\", bench\u00e9 erroneamente si dica che l'abbia dedicata a Mar\u00eda F\u00e9lix.\nAlcune fra le pi\u00f9 famose canzoni di Jos\u00e9 Alfredo Jim\u00e9nez:\n\"Amanec\u00ed en tus brazos\", \"Amor del alma\", \"Coraz\u00f3n, Coraz\u00f3n\", \"Cuando el destino\", \"El jinete\", \"El caballo blanco\", \"Lleg\u00f3 borracho el borracho\", \"La mano de Dios\", \"Media vuelta\", \"Que te vaya bonito\", \"Si nos dejan\", \"Te solt\u00e9 la rienda\"."}
{"id": "2079212", "revid": "185138", "url": "https://it.wikipedia.org/wiki?curid=2079212", "title": "Max Karl Ernest Ludwig Planck", "text": ""}
{"id": "2079214", "revid": "116944", "url": "https://it.wikipedia.org/wiki?curid=2079214", "title": "AMGOT", "text": ""}
{"id": "2079215", "revid": "116944", "url": "https://it.wikipedia.org/wiki?curid=2079215", "title": "Amgot", "text": ""}
{"id": "2079217", "revid": "116944", "url": "https://it.wikipedia.org/wiki?curid=2079217", "title": "Allied Military Government Occupied Territory", "text": ""}
{"id": "2079219", "revid": "7", "url": "https://it.wikipedia.org/wiki?curid=2079219", "title": "Sheridan squadra omicidi", "text": ""}
{"id": "2079220", "revid": "116944", "url": "https://it.wikipedia.org/wiki?curid=2079220", "title": "Allied Military Government of Occupied Territory", "text": ""}
{"id": "2079225", "revid": "161273", "url": "https://it.wikipedia.org/wiki?curid=2079225", "title": "Cometa Barnard-Boattini", "text": ""}
{"id": "2079229", "revid": "122517505", "url": "https://it.wikipedia.org/wiki?curid=2079229", "title": "Mi ritorni in mente", "text": "Mi ritorni in mente \u00e8 un brano musicale scritto e composto da Lucio Battisti e Mogol, reso celebre dall'interpretazione pubblicata dallo stesso Battisti nell'ottobre del 1969. Il brano raggiunse la vetta della hit parade italiana nel gennaio del 1970.\nTesto.\nIl testo, scritto da Mogol, \u00e8 incentrato sul ricordo agrodolce di una storia d'amore ormai finita.\nLa composizione \u00e8 costituita da una strofa che apre e chiude il brano, nella quale si descrive il sentimento lasciato dalla donna nel protagonista, e da un inciso posto tra le due ripetizioni della strofa, nel quale si rievoca l'episodio con il quale l'amore fin\u00ec. L'intera canzone si basa sul contrasto tra la dolcezza dei sentimenti provati nel presente (strofa) ed il dolore del ricordo del passato (inciso).\nLa strofa \u00e8 caratterizzata da un'atmosfera sognante e nostalgica: dalla memoria, la donna emerge come una figura idealizzata, che contrasta per\u00f2 con la consapevolezza di come il ricordo non sia oggettivo (\u00abbella come sei / forse ancor di pi\u00f9\u00bb; \u00abdolce come mai / come non sei tu\u00bb). Il protagonista vorrebbe ancora la donna al suo fianco, la desidera e la sogna, ma \u00e8 consapevole del fatto che la relazione sia ormai irreparabilmente finita: per sintetizzare questa situazione, la donna viene paragonata a \u00abun angelo caduto in volo\u00bb, una delle immagini pi\u00f9 celebri coniate da Mogol.\nL'inciso centrale \u00e8 introdotto dal verso \u00abma c'\u00e8 qualcosa che non scordo\u00bb, con il quale tutto cambia radicalmente: l'atmosfera non \u00e8 pi\u00f9 sognante ma concitata, il ricordo non \u00e8 pi\u00f9 vago e alterato, ma preciso e puntuale. Al suo interno \u00e8 rievocata la dolorosa fine della loro relazione: durante una serata passata a ballare, la donna nota un altro uomo, mostrandosi interessata nei suoi confronti; al protagonista bastano pochi segnali per capire che il loro amore \u00e8 finito (\u00abun sorriso / e ho visto la mia fine sul tuo viso\u00bb) e per cadere nella disperazione (\u00absono morto in un momento\u00bb).\nComposizione.\nL'origine: \"Non chieder\u00f2 la carit\u00e0\".\nLa parte musicale di \"Mi ritorni in mente\" trae le sue origini da \"Non chieder\u00f2 la carit\u00e0\", una canzone composta da Battisti nel 1965 (prima dell'incontro con Mogol) con i testi di Roberto Matano, amico e compagno di band di Battisti ne I Campioni. Nel 1970 Battisti ricord\u00f2 la genesi del brano in questi termini:\nDi questa prima composizione si conserva una registrazione in cui Battisti esegue il brano con voce e chitarra, incisa nel 1965 dallo stesso autore tramite un registratore portatile, che fu rinvenuta nell'estate del 2000 dal collezionista Italo Gnocchi all'interno di un nastro magnetico contenente altri 17 brani inediti; la registrazione non \u00e8 mai stata mai pubblicata su disco, ma un suo frammento \u00e8 stato fatto ascoltare nello speciale televisivo \"Pensieri e parole\" trasmesso da Rete 4 il 7 settembre 2004.\nLa riscrittura: \"Mi ritorni in mente\".\nNel 1969, a distanza di quattro anni, Battisti ripesc\u00f2 la canzone, prendendo ampi stralci della sua melodia per realizzare un nuovo brano. Su di esso, Mogol scrisse un nuovo testo, portando alla nascita di \"Mi ritorni in mente\".\nSandro Colombini, discografico amico di Mogol e Battisti, sostiene che il testo del brano sarebbe ispirato ad una vicenda amorosa extraconiugale da lui vissuta. Questa origine, tuttavia, \u00e8 stata in seguito smentita dallo stesso Mogol, che sostiene di aver scritto la storia unicamente con l'immaginazione, senza riferirsi a nessuno.\nInterpretazione di Lucio Battisti.\nNon appena completata la composizione del brano, Battisti realizz\u00f2 immediatamente il suo valore e decise di farne il \"pezzo forte\" del suo prossimo singolo che si apprestava a realizzare, che fino a quel momento avrebbe dovuto contenere \"7 e 40\" sul lato A e \"Una\" sul lato B: quest'ultima fu scartata (sar\u00e0 ripescata tre anni dopo come retro di \"Elena no\") mentre \"7 e 40\" fu relegata sul lato B.\nRegistrazione.\nIl 14 settembre 1969 Battisti si rec\u00f2 a casa di Mariano Detto per fargli ascoltare la canzone e affidargli l'incarico di realizzare l'arrangiamento. Il maestro aveva gi\u00e0 prenotato la sala di registrazione e l'orchestra per il giorno seguente, in vista della registrazione di \"7 e 40\" e \"Una\", e fu costretto a disdire la prenotazione dell'orchestra in quanto in un solo giorno non avrebbe fatto in tempo a scrivere la relativa partitura per \"Mi ritorni in mente\". Invece fece in tempo a scrivere la partitura della base ritmica, che il 15 settembre fu registrata negli studi Ricordi di via dei Cinquecento a Milano, nei tre turni delle ore 9, delle 15 e delle 21. Le parti d'orchestra furono eseguite dall'orchestra del Teatro alla Scala e registrate il 22 settembre alle ore 9 negli stessi studi. Il 23 settembre alle 9 fu registrata la sovraincisione della sezione di fiati, eseguiti dal gruppo canadese Chriss &amp; the Stroke; il 26 settembre alle 9 furono registrate le voci.\nIl 27 settembre l'arrangiatore Detto e il fonico Walter Patergnani realizzarono il missaggio, che fu perfezionato il 1\u00ba ottobre insieme allo stesso Battisti negli studi Ricordi di via Berchet 2. Il transfer viene realizzato l'8 ottobre.\nPubblicazione.\nL'interpretazione di Battisti fu pubblicata il 14 ottobre del 1969 come lato A del singolo a 45 giri \"Mi ritorni in mente/7 e 40\". L'anno seguente fu inclusa nell'album \"Emozioni\", pubblicato il 15 dicembre 1970.\nDa allora \u00e8 stata ripubblicata innumerevoli volte in raccolte, compilation e \"best-of\" del musicista. Tra queste, va citata la raccolta \"Le origini\" (1992), dove sono stati operati un nuovo missaggio e la rimasterizzazione in digitale, che conferiscono a tale versione un suono sensibilmente diverso da quella originale.\nVersione acustica inedita.\nDel brano si conserva anche una seconda versione, in cui il brano \u00e8 eseguito da Battisti in versione acustica, con il solo ausilio di voce e chitarra e pochissime sovraincisioni. La registrazione non \u00e8 mai stata pubblicata, anche se \u00e8 facilmente reperibile su internet.\nEsibizioni dal vivo.\nBattisti ha cantato la canzone dal vivo nella partecipazione al programma radiofonico di Radio 2 \"Gran variet\u00e0\" del 19 ottobre 1969, presentato da Walter Chiari.\nUn accenno del brano, inoltre, venne cantato dal vivo con voce e chitarra nella trasmissione radiofonica \"Per voi giovani\" di Paolo Giaccio, registrata nel dicembre del 1971 e trasmessa su Radio 1 dal 3 al 7 gennaio 1972.\nLa canzone, inoltre, venne spesso eseguita nel corso della tourn\u00e9e estiva del 1970.\nVideoclip.\nEsistono due video tuttora conservati di Battisti che canta \"Mi ritorni in mente\".\nIl pi\u00f9 noto \u00e8 un videoclip a colori, mandato in onda originariamente il 17 febbraio 1970 nella trasmissione televisiva \"Sicilia Happening\" della RAI. Nel video, Battisti canta il brano in playback sul balcone di una casa in riva al mare; la concitazione dell'inciso centrale \u00e8 evidenziata da un rudimentale effetto speciale, con delle mani che passano davanti alla telecamera.\nL'altro, in bianco e nero, risale alla partecipazione di Battisti al programma televisivo \"Incontro con Lucio Battisti\" condotto da Loretta Goggi e mandato in onda il 21 febbraio 1970. Il video, con la regia di Roberto Arata, \u00e8 in playback e presenta anch'esso un rudimentale effetto speciale in corrispondenza dell'inciso centrale, con un foglio di carta argentata che occupa il bordo dell'inquadratura muovendosi a ritmo.\nQuesti due filmati furono conservati negli archivi RAI, pertanto sono stati frequentemente ritrasmessi e pubblicati in home video: il VHS \"Le immagini pi\u00f9 belle di un mito intramontabile\" del 1992 include quello tratto da \"Incontro con Lucio Battisti\", mentre il DVD \"Il nostro canto libero\" del 2007 include entrambi.\nSi conosce inoltre l'esistenza di altri due filmati televisivi, che non furono conservati negli archivi RAI e sono pertanto andati perduti: si tratta della partecipazione alla trasmissione \"Ma perch\u00e9? Perch\u00e9 s\u00ec!\" condotta da Tony Renis, andata in onda il 30 novembre 1969, e della partecipazione di Battisti alla rassegna canora \"V Caravella dei successi\", avvenuta al teatro Petruzzelli di Bari il 9 novembre 1969, mandata in onda dalla RAI il 15 gennaio 1970. Entrambi i video erano in bianco e nero e in playback.\nUna parte della canzone, inoltre, venne interpretata da Battisti e Mina, dal vivo e all'interno di un medley, nel celebre duetto avvenuto nella trasmissione televisiva \"Teatro 10\" il 23 aprile 1972.\nVersione inglese dei Love Affair.\nVisto il grande successo riscosso dal brano in Italia, nel 1970 Battisti e Mogol pensarono di lanciare il brano anche all'estero.\nIl testo fu tradotto in inglese da Mogol insieme a Scott e prese il nome di \"Wake Me I Am Dreaming\". Nel 1969 Battisti realizz\u00f2 un provino del brano rimasto inedito; non \u00e8 noto se la registrazione esista ancora.\nLa canzone, infine, venne affidata al gruppo britannico dei Love Affair. Nella loro interpretazione, i Love Affair inclusero esclusivamente la strofa, che viene ripetuta pi\u00f9 volte, mentre rimossero l'inciso centrale. Il brano fu prodotto da Ken Street e arrangiato da Alan Hawkshaw.\nLa reinterpretazione fu pubblicata nel febbraio 1971 come lato A del singolo a 45 giri \"Wake Me I Am Dreaming/That's My Home\". Il singolo ebbe scarsissimo successo e pass\u00f2 quasi inosservato.\nAltre interpretazioni.\nNel corso del tempo, il brano \u00e8 stato reinterpretato da molti altri artisti:\nNella cultura di massa.\nNel 1994 il brano diede il nome al programma televisivo \"Mi ritorni in mente\" di Red Ronnie, la cui sigla era una reinterpretazione del brano da parte della cantante Barbara Cola."}
{"id": "2079230", "revid": "834", "url": "https://it.wikipedia.org/wiki?curid=2079230", "title": "Per una lira", "text": "Per una lira \u00e8 una canzone scritta nel 1966 da Lucio Battisti e Mogol, interpretata originariamente da I Ribelli e poi dallo stesso Battisti.\nTesto.\nIl testo, scritto da Mogol, ha come protagonista un ragazzo deluso nell'amore e nei suoi ideali, tanto da affermare di volerli vendere per una lira (cio\u00e8 per una cifra irrisoria), come se non valessero nulla. Al potenziale compratore, che dovrebbe quindi appropriarsene, il protagonista suggerisce che \u00abbasta ricordare / di non amare\u00bb, come se la disillusione e il cinismo fosse l'unico modo di vivere sentimenti e ideali.\nAnche se oggi potrebbe sembrare ingenuo e minimale, il testo era in realt\u00e0 rivoluzionario per l'Italia dell'epoca, dove affermare che nulla valeva la pena era mal visto tanto dalle istituzioni musicali e politiche in auge, quanto dalla controcultura musicale e politica. Il testo, quindi, non \u00e8 una semplice canzone sull'amore perduto, ma esprime una vera e propria protesta generazionale.\nIl tema \u00e8 simile a quello che sar\u00e0 trattato dieci anni pi\u00f9 tardi in \"Io ti venderei\", anche se quest'ultima pone l'accento sulla sfera personale e non tanto sul mondo intero.\nComposizione.\nLucio Battisti originariamente compose la canzone nel 1965, con i testi di Roberto Matano, ed aveva per titolo \"Sei ancora mia\" o \"Sei stata mia\". Si pu\u00f2 avere un'idea di questa prima versione grazie all'interpretazione offerta dallo stesso Matano nello speciale televisivo \"L'altro Battisti\" del 1999.\nDopo l'incontro tra Battisti e Mogol, nel 1966 quest'ultimo riscrisse il testo della canzone, che prese il titolo di \"Per una lira\".\nAll'epoca, Battisti doveva ancora scoprirsi cantante, ed era appena agli inizi anche come autore; per tale ragione, la canzone rimase per diverso tempo all'interno di un repertorio che Battisti presentava ad altri gruppi e cantanti, in cerca di qualcuno che le interpretasse.\nInterpretazione de I Ribelli.\nGrazie all'intercessione di Mogol, \"Per una lira\" fu presentata a Mariano Detto, arrangiatore di fiducia del Clan Celentano, che apprezz\u00f2 molto la canzone e procur\u00f2 a Battisti un appuntamento con Adriano Celentano. Celentano apprezz\u00f2 il brano, ma ritenne che non fosse adatto a lui, suggerendo invece di proporlo al suo gruppo di supporto, I Ribelli.\nQuesti ultimi incontrarono Battisti su segnalazione della talent scout Christine Leroux; Battisti propose loro \"Per una lira\" insieme ad altri brani, e la canzone piacque subito al gruppo.\nCos\u00ec i Ribelli incisero il brano, con arrangiamento curato da Natale Massara e Mariano Detto. Fu pubblicato su 45 giri nel maggio del 1966, come lato A del singolo \"Per una lira/Ehi... voi!\". La canzone ebbe un discreto successo.\nInterpretazione di Battisti del 1966.\nQuasi contemporaneamente a quella dei Ribelli, Battisti realizz\u00f2 una propria versione del brano, che fu pubblicata come lato B nel 45 giri \"Dolce di giorno/Per una lira\".\nRicezione commerciale.\nL'interpretazione di Battisti ebbe scarsissimo successo commerciale: del 45 giri vennero vendute appena 520 copie.\nRicezione critica.\nCiononostante, il brano si fece conoscere tra i colleghi e gli addetti ai lavori come fortemente innovativo. Massimo Ranieri ha dichiarato:\nInterpretazione di Battisti del 1969.\nNel 1969 Battisti iniziava ormai ad affermarsi anche come cantante, e si stava preparando la pubblicazione di un primo album a 33 giri (l'eponimo \"Lucio Battisti\"), che facesse da \"summa\" delle canzoni da lui interpretate finora. Per l'occasione Battisti decise di includervi anche \"Per una lira\", ma decise di inciderne una nuova versione anzich\u00e9 utilizzare quella del 1966.\nRegistrazione.\nLa registrazione avvenne negli studi \"Sax Records\" di Milano. Le sessioni ebbero luogo il 13 gennaio 1969 dalle 9:00 alle 14:30; il 17 gennaio 1969 dalle 15:00 alle 18:30; il 22 gennaio 1969 dalle 9:00 alle 13:00; il 23 gennaio 1969 dalle 9:00 alle 13:30 furono registrate le basi ritmiche; l'ultima settimana di gennaio del 1969 furono registrate sovraincisioni e voci.\nInoltre, le sovraincisioni di archi e fiati furono registrate negli studi Ricordi di Milano nel febbraio del 1969.\nMusica.\nNella versione del 1969, Battisti cambia completamente l'arrangiamento folk della versione precedente, e adotta uno stile vicino al R'n'B e al soul. Le chitarre vengono completamente eliminate e il principale strumento diventa l'organo hammond, che compare sin dall'introduzione, e gli ottoni.\nEsibizioni dal vivo.\nBattisti ha cantato dal vivo un accenno della canzone, accompagnandosi al pianoforte, nella puntata del 2 giugno 1970 del programma televisivo \"Speciale per voi\", andato in onda sul secondo canale Rai. Il video dell'esibizione \u00e8 stato inserito nel VHS \"Le immagini pi\u00f9 belle di un mito intramontabile\" pubblicato nel 1992 e nel DVD \"Il nostro canto libero\" pubblicato nel 2007.\nInterpretazione di Giuliano Palma &amp; the Bluebeaters.\nNel 2009 Giuliano Palma &amp; the Bluebeaters realizza una reinterpretazione di \"Per una lira\", pubblicata come primo singolo estratto dall'album Combo, edito il 6 novembre 2009 per la Universal.\nAltre versioni.\nNel corso del tempo, il brano \u00e8 stato reinterpretato da molti altri artisti, tra cui:"}
{"id": "2079231", "revid": "339392", "url": "https://it.wikipedia.org/wiki?curid=2079231", "title": "Dolce di giorno", "text": ""}
{"id": "2079232", "revid": "298055", "url": "https://it.wikipedia.org/wiki?curid=2079232", "title": "Adam (Buffy l'ammazzavampiri)", "text": ""}
{"id": "2079239", "revid": "129019", "url": "https://it.wikipedia.org/wiki?curid=2079239", "title": "Biblioteca de Catalunya", "text": "La Biblioteca de Catalunya \u00e8 la biblioteca nazionale della Catalogna. \nCreata nel 1907 come biblioteca dell'Institut d'Estudis Catalans, venne aperta al pubblico nel 1914, con sede nel palazzo della \"Generalitat de Catalunya\", finch\u00e9 nel 1931, l\"'ajuntament\" di Barcellona non mise a disposizione gli edifici dell'antico Hospital de la Santa Creu in carrer del Carme nel quartiere de El Raval.\nOggi, la biblioteca occupa una superficie totale di 8.820 m\u00b2 e contiene circa tre milioni di esemplari."}
{"id": "2079244", "revid": "111325", "url": "https://it.wikipedia.org/wiki?curid=2079244", "title": "Gakeen - Magnetico robot", "text": " \u00e8 un anime televisivo di genere mecha, ideato da Shinobu Urakawa e Tomoyoshi Katsumada, prodotto dalla Toei Animation nel 1976 per un totale di 39 episodi.\nIn Italia vennero trasmessi i primi 26 episodi su reti TV private - la prima fu Telenova - a partire dal novembre 1980. I successivi sono stati doppiati da Yamato Video e pubblicati in VHS prima e DVD poi, con il titolo \"Gakeen - Magnetico robot\". Recentemente, nel 2005, la serie \u00e8 stata trasmessa su Italia Teen Television. In Italia l'anime \u00e8 conosciuto con diversi nomi; oltre a quello dell'edizione Yamato Video, la prima edizione televisiva riportava il titolo \"Cackeen il robot magnetico\", mentre il 45 giri dei Mini Robots, autori della sigla italiana, riportava \"Gackeen magnetico robot\".\nTrama.\nCirca 200.000 anni fa la Terra sub\u00ec un principio d'invasione da parte degli Azariti, popolo extraterrestre con progetti di conquista e dominio. Tuttavia, essi non riuscirono a concretizzare i loro piani, mentre i terrestri formavano le prime comunit\u00e0 e riuscivano a sopravvivere alla vita preistorica. Rimasero per\u00f2 sul pianeta alcuni superstiti degli Azariti, che si rifugiarono nelle profondit\u00e0 marine.\nAi giorni nostri anni 70 la razza aliena, guidata dal capitano Brain, torna per impadronirsi della Terra, servendosi di un'avanzata tecnologia e di giganteschi mostri, ibridi sintetizzati a met\u00e0 fra animali e vegetali e con parti meccaniche di sostegno. Dopo aver esposto inutilmente ai governi del pianeta la minaccia degli Azariti e rimasto inascoltato, il professore giapponese Kazuki affida il compito di salvare il pianeta al giovane Takeru, esperto di karate, ed alla propria figlia Mai, entrambi dotati del potere dato dal magnetismo. I due, unendosi, diventano il robot magnetico Gakeen che combatter\u00e0 il popolo invasore.\nIl meccanismo che sta alla base dell'assemblaggio del Gakeen presenta parecchie analogie con la serie di Jeeg (buona parte del cast tecnico \u00e8 il medesimo), in quanto anche in questo caso i protagonisti si trasformano in una parte del robot, formato da componenti forniti dall'esterno. Per cui, pi\u00f9 che di un robot, si pu\u00f2 parlare di un androide con una forte componente umana.\nEpisodi.\nDi seguito sono riportati i titoli dei 39 episodi di Gakeen. I primi 26 furono trasmessi in Italia nei primi anni '80, i restanti vennero reintegrati da Yamato Video nell'edizione home video con un nuovo doppiaggio.\nLe sigle.\nLa sigla originale giapponese, \"Tatakae! Gakeen\" (\u305f\u305f\u304b\u3048\uff01\u30ac\u30fb\u30ad\u30fc\u30f3), con musica di Ch\u016bmei Watanabe e testo di Shinobu Urakawa, venne eseguita da Ichir\u014d Mizuki, Mitsuko Horie e Koorogi '73. In Italia l'anime fu accompagnato da \"Gackeen il magnetico robot\" di Vito Tommaso, eseguito dai Mini Robots - tra cui c'era anche Agostino Marangolo, batterista dei Goblin."}
{"id": "2079250", "revid": "149727", "url": "https://it.wikipedia.org/wiki?curid=2079250", "title": "Naumburg am Bober", "text": ""}
{"id": "2079251", "revid": "149727", "url": "https://it.wikipedia.org/wiki?curid=2079251", "title": "Naumburg am Queis", "text": ""}
{"id": "2079252", "revid": "287204", "url": "https://it.wikipedia.org/wiki?curid=2079252", "title": "Girls Just Wanna Have Fun/Bohemian Rhapsody EP", "text": "Girls Just Wanna Have Fun /Bohemian Rhapsody EP \u00e8 un EP di Emilie Autumn, pubblicato in versione sia Digipak che standard il 22 settembre 2008 sotto l'etichetta Trisol Music Group."}
{"id": "2079255", "revid": "81575119", "url": "https://it.wikipedia.org/wiki?curid=2079255", "title": "Io vivr\u00f2 (senza te)", "text": ""}
{"id": "2079260", "revid": "266224", "url": "https://it.wikipedia.org/wiki?curid=2079260", "title": "Io vivr\u00f2", "text": ""}
{"id": "2079263", "revid": "266224", "url": "https://it.wikipedia.org/wiki?curid=2079263", "title": "La mia canzone per Maria", "text": ""}
{"id": "2079266", "revid": "1924342", "url": "https://it.wikipedia.org/wiki?curid=2079266", "title": "Un'avventura", "text": " \nUn'avventura \u00e8 un brano musicale composto da Lucio Battisti con testo di Mogol.\nDopo due partecipazioni consecutive come autore, con questo brano Battisti esord\u00ec come interprete, in coppia con Wilson Pickett, per quella che fu la sua prima e unica apparizione al Festival di Sanremo. \nTesto e significato.\nUn'avventura \u00e8 una delle canzoni d\u2019amore pi\u00f9 famose della musica italiana. Due ragazzi s\u2019innamorano e scoprono che la loro storia d\u2019amore \"estiva\" non sar\u00e0 un sentimento passeggero, ma la storia della vita. \nLa composizione.\nUn'avventura \u00e8 una delle canzoni pi\u00f9 celebri dell'autore: si tratta di una composizione indicativa del percorso musicale che il giovane Battisti ha tutta l'intenzione di intraprendere. \nNonostante la sua apparente semplicit\u00e0 ed il ritornello accattivante, il brano non \u00e8 banale. La canzone, arrangiata da Gian Piero Reverberi, comincia in forma di ballata orecchiabile e, dalla seconda strofa, si trasforma in un rhythm and blues, caratterizzato dai riff della sessione di fiati. \nPubblicazione.\nIl brano fu pubblicato il 31 gennaio del 1969 come lato A del 45 giri \"Un'avventura/Non \u00e8 Francesca\", e il 5 marzo successivo fu inclusa in \"Lucio Battisti\", l'album di debutto del musicista.\nCover.\nLa cantante russa Svetlana Tchernykh ha inciso la cover del brano dal titolo \"\u041d\u0435 \u0437\u043e\u0432\u0438 \u0442\u044b \u0443\u0432\u043b\u0435\u0447\u0435\u043d\u0438\u0435\u043c\" pubblicata nell'album \"\u0427\u0435\u0440\u043d\u044b\u0445 \u043f\u043e\u0451\u0442 \u0411\u0430\u0442\u0442\u0438\u0441\u0442\u0438\".\nIl film.\nNel 2019 \u00e8 stato prodotto il film omonimo con la regia di Marco Danieli, in cui questa e altre canzoni di Mogol e Battisti sono cantate dai protagonisti Michele Riondino e Laura Chiatti."}
{"id": "2079270", "revid": "117510495", "url": "https://it.wikipedia.org/wiki?curid=2079270", "title": "Non \u00e8 Francesca", "text": "Non \u00e8 Francesca \u00e8 un brano musicale scritto e composto da Lucio Battisti e Mogol. Interpretato originariamente dal gruppo beat I Balordi nel 1967, raggiunse grande notoriet\u00e0 con l'interpretazione data dallo stesso Battisti nel 1969, che lo ha reso una \u00abpunta di diamante della sua produzione\u00bb e un classico della musica italiana.\nTesto.\nIl testo del brano, scritto da Mogol, ha come protagonista un uomo a cui viene riferito che la sua compagna Francesca lo tradisce; lui per\u00f2 si ostina a non volerlo credere anche di fronte all'evidenza.\nIl testo ha la forma di un monologo, che costituisce la risposta del protagonista a un'altra persona, che si immagina fuori campo, e che gli ha riferito il comportamento della sua compagna. Nonostante gli indizi gravi e concordanti, il protagonista \u00e8 incapace di ammettere quanto accaduto, e si ostina a voler credere alla fedelt\u00e0 della sua Francesca.\nNella strofa, il testo alterna i dati di fatto (\u00abera vestita di rosso\u00bb) con i commenti personali (\u00abno non pu\u00f2 essere lei\u00bb), una caratteristica tipica del blues.\nSecondo il musicologo Gianfranco Salvatore la canzone \u00e8, come la successiva \"Comunque bella\", un \u00abdistillato [dell']angoscia maschile per la menzogna e il tradimento\u00bb. Luciano Ceri giudica il testo di Mogol \u00abperfetto\u00bb perch\u00e9 con due o tre immagini riesce a rievocare un'intera storia.\nComposizione.\nLa composizione di \"Non \u00e8 Francesca\" risale all'estate del 1966 o ad ancora prima.\nAll'epoca, Battisti doveva ancora scoprirsi cantante, e anche come autore non era ancora pienamente affermato; per tale ragione, la canzone rimase per diverso tempo all'interno di un repertorio che Battisti presentava ad altri gruppi e cantanti, in cerca di qualcuno che le interpretasse.\nAlla fine dell'estate del 1966, Battisti e Mogol proposero questa e altre canzoni ai Nomadi, che in quel periodo stavano registrando \"Noi non ci saremo\"; il gruppo non rifiut\u00f2 esplicitamente la canzone, ma la proposta sfum\u00f2 ugualmente, perch\u00e9 avrebbe significato non portare a termine la registrazione e la collaborazione con Francesco Guccini.\nDopo il rifiuto dei Nomadi, Battisti pens\u00f2 di cedere la canzone a Roby Matano, suo amico e compagno di band ne I Campioni, probabilmente in segno di riconoscenza dell'aiuto datogli prima di incontrare Mogol nel raggiungere una maturazione artistica. Egli registr\u00f2 un provino della canzone, accompagnato al pianoforte da Alberto Pasetti de I Nuovi Angeli. Matano era sotto contratto con la Durium, ma la Ricordi gli propose di partecipare con \"Non \u00e8 Francesca\" alla rassegna Un disco per l'estate 1967; Mogol si era gi\u00e0 accordato con il direttore della Durium perch\u00e9 concedesse il proprio benestare all'incisione. Tuttavia nell'autunno del 1967 il direttore artistico della Durium prefer\u00ec farlo interpretare al gruppo beat I Balordi, su cui all'epoca stava puntando; Matano ne rimase molto deluso.\nInterpretazione dei Balordi.\nLa realizzazione del brano da parte de I Balordi fu curata dallo stesso Battisti, che realizz\u00f2 un provino in ceralacca che doveva servire loro come guida nell'esecuzione del brano, insieme a una seconda lacca che conteneva il brano \"Aspettando domani\" (che avrebbe dovuto essere anch'esso inciso dai Balordi, ma che invece non fu mai pubblicato). Nel provino di Battisti, forse per un suo errore, il vestito di Francesca non \u00e8 rosso ma bianco, dettaglio che \u00e8 stato mantenuto anche nella versione finale dei Balordi. Inoltre Battisti collabor\u00f2 alla realizzazione dell'arrangiamento e partecip\u00f2 alla registrazione suonando il basso. La registrazione avvenne pressoch\u00e9 in diretta e senza modifiche di post-produzione.\nLa canzone fu pubblicata nel dicembre del 1967 come lato A del 45 giri \"Non \u00e8 Francesca/Guardando te\". Il singolo, per\u00f2, pass\u00f2 praticamente inosservato e fu ignorato da critica e pubblico; la Durium sostanzialmente non distribu\u00ec neanche il disco.\nL'insuccesso fu dovuto alla totale mancanza di promozione del 45 giri da parte della casa discografica e allo scarso seguito goduto dai Balordi, gruppo decisamente originale, che oscillava tra il demenziale, il rock and roll del momento e la canzone napoletana. Inoltre, secondo Luciano Ceri, la presenza di batteria, basso e chitarra elettrica era eccessiva per la leggerezza insita nella struttura di \"Non \u00e8 Francesca\".\nLa versione dei Balordi non fu inclusa in nessun album ed \u00e8 stata ripubblicata solo nel 1993, sul CD \"Quei favolosi anni sessanta\".\nInterpretazione di Lucio Battisti.\nSul finire del 1968 Battisti, che ormai iniziava ad affermarsi anche come cantante, decise di ripescare la canzone e di inciderne una propria interpretazione da includere nel suo prossimo singolo.\nRegistrazione.\nPer l'arrangiamento, Battisti si affid\u00f2 a Gian Piero Reverberi. A differenza di quanto accaduto con la versione dei Balordi, stavolta Battisti e Reverberi scelsero di dare alla canzone un arrangiamento che mettesse in risalto soprattutto il canto, decidendo di usare soltanto una chitarra acustica (suonata dallo stesso Battisti con la sua Fender Shenandoah) e una sezione di archi. La partitura degli archi e la direzione dell'orchestra furono curati dallo stesso Reverberi.\nLa registrazione avvenne a Milano il 30 dicembre 1968.\nDal momento che la canzone era molto breve, nacque l'idea di allungarla per mezzo di una coda strumentale da inserire alla fine. Alla registrazione della coda parteciparono Battisti alla chitarra acustica ed elettrica, Damiano Dattoli al basso, Andrea Sacchi alla chitarra elettrica e Gianni Dall'Aglio dei Ribelli alla batteria. Le parti furono eseguite con una certa libert\u00e0 e i musicisti ebbero modo di improvvisare; dal molto materiale registrato furono poi estratti i due minuti effettivamente pubblicati.\nNella lavorazione della coda, Battisti rivolse particolare importanza alla tecnica e alla ricerca sonora. Infatti, al suo interno, Battisti torn\u00f2 ad utilizzare l'innovativa soluzione tecnica del backmasking, ampiamente impiegata nella musica psichedelica d'oltremanica (in particolare dai Beatles) e che Battisti, per primo in Italia, aveva gi\u00e0 impiegato nel 1967 all'interno di \"Era\" e poi di nuovo in \"Io vivr\u00f2\". La tecnica consisteva nel registrare un suono (in questo caso la chitarra elettrica) in una bobina che veniva poi montata in posizione capovolta, in modo tale che si sentisse al contrario.\nBattisti dedic\u00f2 molto tempo a questo aspetto, che non considerava un dettaglio, ma anzi gli interessava pi\u00f9 della canzone in s\u00e9. L'effetto fu ottenuto da Battisti con l'aiuto del tecnico del suono Walter Patergnani.\nNel corso della giornata del 30 dicembre, lo venne a trovare in studio di registrazione l'amico fotografo Cesare Montalbetti, che in quell'occasione realizz\u00f2 una nota sessione fotografica.\nIl transfer venne realizzato il 9 gennaio 1969.\nMusica.\nLa versione di Battisti fonde insieme generi profondamente diversi: l'atmosfera generale \u00e8 mediterranea e tipica della musica italiana, ma la strofa \u00e8 in dodici battute, un elemento tipico del canone blues. L'arrangiamento \u00e8 classicheggiante ed \u00e8 costituito da archi e chitarra, stessa accoppiata usata dei Beatles in \"Yesterday\". Battisti interpreta il brano con una voce \u00abmalinconica e quasi dolente\u00bb, che esalta la linea melodica della canzone e trasmette la sensazione di smarrimento del protagonista della storia narrata. Per Ennio Morricone, la melodia che sale e scende continuamente \u00abesprime con la musica il dubbio dietro la finta certezza delle parole\u00bb.\nDopo circa un minuto e 45 secondi la canzone vera e propria termina, e sfocia in una lunga e celebre coda strumentale, che dura oltre due minuti. Nella coda la strumentazione cambia radicalmente: allo scarno accompagnamento usato fin l\u00ec, si aggiungono basso, batteria, chitarra elettrica e fiati.\nLa chitarra elettrica ha un suono anomalo e \"misterioso\" perch\u00e9 \u00e8 invertita con la tecnica del backmasking, tipica del rock psichedelico. Secondo Renzo Stefanel, tale parte di chitarra costituisce un omaggio alla base dell'assolo centrale di \"Special Care\" dei Buffalo Springfield (gruppo molto apprezzato da Battisti), assolo che per\u00f2 \u00e8 rielaborato al punto di trasformarsi in qualcosa di completamente diverso.\nLa chitarra acustica, che nella canzone era arpeggiata, nella coda viene usata in pennata e ripete per tutta la durata l'accordo Lam7, con la funzione di scandire il ritmo. I fiati intervengono ogni due battute. A met\u00e0 della coda, quando il brano sembrava giunto alla conclusione, ritornano gli archi, che compongono una lunga scala ascendente.\nComplessivamente, in questo amalgama vengono fusi elementi del country rock, della musica psichedelica e accenni di jazz.\nPubblicazione.\nL'interpretazione di Battisti fu pubblicata il 31 gennaio del 1969 come lato B del 45 giri \"Un'avventura/Non \u00e8 Francesca\", e il 5 marzo successivo fu inclusa in \"Lucio Battisti\", l'album di debutto del musicista. L'anno seguente, nel dicembre del 1970, sar\u00e0 inclusa anche nell'album \"Emozioni\".\nDa allora \u00e8 stata ripubblicata innumerevoli volte in raccolte, compilation e antologie del musicista. Tra queste, va citata la raccolta \"Le origini\" (1992), dove sono stati operati un nuovo missaggio e la rimasterizzazione in digitale, che conferiscono a tale versione un suono sensibilmente diverso da quella originale.\nEsibizioni dal vivo.\nBattisti ha cantato dal vivo degli accenni della canzone nella partecipazione al programma televisivo \"Speciale per voi\" del 15 aprile 1969 e nella trasmissione radiofonica \"Per voi giovani\" del dicembre 1971. Battisti la canta per intero nella trasmissione televisiva \"Incontro con Lucio Battisti\" del febbraio 1970, ma l'esibizione \u00e8 in playback; quest'ultimo video \u00e8 stato inserito nel DVD \"Il nostro canto libero\" pubblicato nel 2007. La canzone, inoltre, venne spesso eseguita nel corso della tourn\u00e9e estiva del 1969.\nAltre versioni.\nNel corso del tempo, il brano \u00e8 stato reinterpretato da molti altri artisti:"}
{"id": "2079273", "revid": "266224", "url": "https://it.wikipedia.org/wiki?curid=2079273", "title": "Dieci ragazze", "text": ""}
{"id": "2079278", "revid": "266224", "url": "https://it.wikipedia.org/wiki?curid=2079278", "title": "7 e 40", "text": ""}
{"id": "2079279", "revid": "1810027", "url": "https://it.wikipedia.org/wiki?curid=2079279", "title": "Fedele Fischetti", "text": " Come per molti artisti suoi contemporanei, i suoi dipinti sono caratterizzati da soggetti allegorici o narranti scene mitologiche.\nBiografia.\nInizi\u00f2 la carriera con la decorazione di oggetti come scrigni e carrozze, diventando poi famoso per i suoi lavori in chiese e palazzi nobiliari. Fra questi, a Napoli, si possono ricordare Palazzo Cellamare, Palazzo Carafa di Maddaloni (residenza del principe Alfonso d'Aragona), Palazzo Caracciolo di Torella, la Villa Campolieto ad Ercolano, la Reggia di Capodimonte, la Reggia di Carditello, e il Palazzo Reale.\nContribu\u00ec ampiamente a decorare la Reggia di Caserta con diversi affreschi fra cui: quelli nel bagno della regina Maria Carolina, rappresentanti l\"Aurora\" e la \"Venere adornata dalle Grazie\" (oltre ai medaglioni rappresentanti \"Le Grazie\", \"Diana e Atteone\", la \"Nascita di Venere\" ed \"Episodi del mito di Atteone\"); l'affresco di \"Proserpina che durante L'Estate ritorna dal regno dei morti della madre Cerere\" nella Sala dell'Estate (insieme a Paolo Fabris); B\"orea che rapisce Orizia\" nella Sala dell'Inverno (Insieme a Filippo Pascale).\nOpera di Fischetti \u00e8 anche l'affrescatura della sala da pranzo del Belvedere di San Leucio, in provincia di Caserta, una decorazione citata da Johann Wolfgang von Goethe in una delle sue opere. Nella chiesa di Santa Caterina da Siena dipinse sulla volta la \"Gloria di Santa Caterina\", mentre nella tribuna affresca l\"Eterno e gli Evangelisti\" e nelle lunette sugli altari raffigur\u00f2 le \"Virt\u00f9 Cardinali\" e le \"Virt\u00f9 Teologali\"; oltre a queste vi sono delle tele con la \"Circoncisione\" (all'interno della terza cappella a destra) e \"La Vergine, la Maddalena e Santa Caterina\".\nUn altro celebre dipinto di Fischetti \u00e8 il \"Trionfo di Lamba Doria\", olio su tavola che funge da bozzetto per il grande affresco nella volta della sala ellittica del palazzo Doria d'Angri; la tavola \u00e8 conservata a Londra nella Private Collection Agnew's.\nEbbe tre figli (Alessandro, Odoardo e Roberto) che si dedicarono tutti alla pittura. Inoltre, capitan\u00f2 una fiorente bottega dalla quale uscirono alcuni validi pittori, tra cui Raffaele Gioia e Paolo Girgenti."}
{"id": "2079280", "revid": "31886", "url": "https://it.wikipedia.org/wiki?curid=2079280", "title": "Hal Fowler", "text": "Fowler \u00e8 un giocatore piuttosto sconosciuto: ci\u00f2 nonostante egli va ricordato come il primo non professionista a vincere il Main Event delle World Series of Poker. Nel torneo si ritrov\u00f2 ad un certo punto con solo 2.000 gettoni sui 500.000 totali in gioco, non solo: dovette affrontare al tavolo finale giocatori del calibro di Johnny Moss e Bobby Baldwin. Tra l'altro pare che non avrebbe nemmeno avuto il denaro sufficiente per iscriversi all'evento, se non glielo avesse prestato Benny Binion.\nLa vittoria di Fowler \u00e8 citata come tra le pi\u00f9 grandi rimonte nella storia delle WSOP. Nella mano finale il suo 76 offsuit leg\u00f2 una scala a incastro che sconfisse la coppia di assi servita di Bobby Hoff.\nPi\u00f9 tardi Fowler si allontan\u00f2 dal poker a causa del diabete, problemi di vista e alle gambe. Muore nel 2000 in una casa di cura."}
{"id": "2079281", "revid": "77658066", "url": "https://it.wikipedia.org/wiki?curid=2079281", "title": "Fiori rosa fiori di pesco", "text": ""}
{"id": "2079285", "revid": "266224", "url": "https://it.wikipedia.org/wiki?curid=2079285", "title": "Il tempo di morire", "text": ""}
{"id": "2079286", "revid": "55935", "url": "https://it.wikipedia.org/wiki?curid=2079286", "title": "Antonio Statella", "text": ""}
{"id": "2079290", "revid": "785616", "url": "https://it.wikipedia.org/wiki?curid=2079290", "title": "Nikkei", "text": ""}
{"id": "2079293", "revid": "1089707", "url": "https://it.wikipedia.org/wiki?curid=2079293", "title": "Nozze di Cana (Bosch)", "text": "Le Nozze di Cana \u00e8 un dipinto a olio su tavola (93x72 cm) tradizionalmente attribuito a Hieronymus Bosch, con datazione al 1516 e conservato nel Museum Boijmans Van Beuningen di Rotterdam.\nStoria.\nLe analisi dendrocronologiche hanno tutte dimostrato che l'esecuzione del dipinto non possa essere anteriore al 1550, portando ad escludere l'opera dal catalogo dell'artista. \u00c8 possibile comunque che l'opera derivi da un originale perduto di Bosch, in tavola o in disegno.\nUna scena di matrimonio attribuita a Bosch o alla sua cerchia arricchiva la collezione Rubens ad Anversa."}
{"id": "2079300", "revid": "28588275", "url": "https://it.wikipedia.org/wiki?curid=2079300", "title": "Pensieri e parole", "text": ""}
{"id": "2079301", "revid": "767487", "url": "https://it.wikipedia.org/wiki?curid=2079301", "title": "Ed Harcourt", "text": "Biografia.\nEdward Harcourt-Smith ha esordito nel 2000 con l'EP \"Maplewood\" e ha all'attivo sei album prodotti in sette anni di carriera riassunta nella raccolta \"\" uscita a novembre 2007.\nLa gavetta di Ed Harcourt comprende l'apertura dei concerti di diversi artisti di calibro internazionale come REM, Snow Patrol, Beth Orton e Norah Jones.\nIl suo strumento principale \u00e8 il pianoforte ma suona abilmente anche chitarra e batteria. Oltre all'attivit\u00e0 di cantautore e solista nel tempo libero suona, inaspettatamente, in un gruppo thrash metal.\nNel 2009 compone la colonna sonora originale del film \"S. Darko\"."}
{"id": "2079304", "revid": "266224", "url": "https://it.wikipedia.org/wiki?curid=2079304", "title": "Insieme a te sto bene", "text": ""}
{"id": "2079306", "revid": "2730", "url": "https://it.wikipedia.org/wiki?curid=2079306", "title": "Stan Albeck", "text": "Carriera.\nAlbeck ha iniziato la sua carriera da allenatore all'Adrian College di Adrian, nel Michigan. Il suo prossimo lavoro di head coach fu alla Northern Michigan University. Albeck \u00e8 stato capo allenatore dell'Universit\u00e0 di Denver dal 1968 al 1970. \u00c8 stato il capo allenatore dei Denver Rockets durante la maggior parte della stagione 1970-1971. I Rockets avevano iniziato la stagione sotto la guida dell'allenatore Joe Belmont, ma Belmont fu licenziato dopo che la squadra perse 10 delle sue prime 13 partite. Albeck ha sostituito Belmont come capo allenatore dei Rockets. I Rockets andarono 27\u201344 sotto Albeck per finire la stagione con un record di 30 vittorie e 54 sconfitte. Hanno legato i Texas Chaparrals per il quarto posto nella Western Division (28 partite dietro gli Indiana Pacers) e il 1 aprile 1971 hanno perso una partita di playoff contro i Chaparrals, 115-109, per determinare chi sarebbe avanzato nella ABA Western Division semifinali. Durante la stagione, la presenza media in casa di Denver \u00e8 scesa a 4.139 tifosi a partita dai 6.281 dell'anno prima. Una settimana dopo la sconfitta nei playoff, l'8 aprile 1971, Albeck fu sostituito da Alex Hannum come capo allenatore di Denver. Hannum si dimise da allenatore dei San Diego Rockets per diventare capo allenatore, direttore generale e presidente dei Rockets. Albeck divenne quindi direttore del personale dei giocatori per i Rockets. Durante la stagione 1972-1973 Albeck \u00e8 stato assistente allenatore dei San Diego Conquistadors sotto la guida dell'allenatore K.C. Jones. Albeck \u00e8 stato anche direttore del personale dei giocatori per i Conquistadors. Durante la maggior parte della stagione 1973-1974, ha servito sotto il capo allenatore Wilt Chamberlain. Chamberlain perse alcune partite, durante le quali Albeck subentr\u00f2 come capo allenatore dei Conquistadors, vincendole tutte.\nAlbeck \u00e8 stato assistente allenatore dei Kentucky Colonels durante la stagione 1974-1975 in cui la squadra ha vinto l'ABA Championship 1975. Torn\u00f2 come assistente allenatore con i Colonels durante la loro ultima stagione nel 1975-1976. Albeck \u00e8 stato assistente allenatore dei Los Angeles Lakers dal 1976 al 1979. Ha continuato diventando capo allenatore dei Cleveland Cavaliers dal 1979 al 1980. \u00c8 stato capo allenatore dei San Antonio Spurs per tre stagioni dal 1980 al 1983. Durante il suo mandato, ha vinto NBA Coach of the Month nel marzo 1983. Dopo il lavoro con gli Spurs, Albeck \u00e8 stato capo allenatore dei New Jersey Nets dal 1983 al 1985. Successivamente \u00e8 stato capo allenatore dei Chicago Bulls per una stagione fino al 1986. La sua uscita da Chicago ha sollevato le sopracciglia intorno alla NBA poich\u00e9 il suo sostituto, Doug Collins, era stato assunto dal general manager Jerry Krause solo 2 mesi prima come scout. L'assunzione di Collins \u00e8 stata tenuta segreta ad Albeck, che \u00e8 stato \"stordito\" dalla mossa e ha sentito che c'era \"una mancanza di rispetto, dignit\u00e0 e sensibilit\u00e0\". Al momento del suo licenziamento, aveva il quarto miglior record tra gli allenatori NBA attivi. Le sue percentuali di allenatore di tutti i tempi sono state 0,535 nei suoi 7 anni come capo allenatore nella NBA.\nAlbeck ha continuato a lavorare come capo allenatore per la Bradley University, la sua alma mater, dal 1986 al 1991. Durante il suo mandato, la squadra termin\u00f2 al primo posto la stagione regolare del 1988. Furono anche campioni del Missouri Valley Conference Tournament e avanzarono al torneo NCAA quello stesso anno. Albeck era un membro della Confraternita Sigma Chi, nonch\u00e9 un Sig significativo e un membro della loro Hall of Fame dei Sig significativi.\nDopo aver prestato servizio come assistente allenatore per gli Atlanta Hawks, Albeck \u00e8 stato assistente allenatore per i Toronto Raptors. Ha subito un ictus debilitante nel dicembre 2001, circa mezz'ora prima di una partita casalinga contro i Miami Heat. Questo lo lasci\u00f2 parzialmente paralizzato e lo costrinse al ritiro. Rimase in riabilitazione fino alla morte. Frequentava spesso le partite dell'AT&amp;T Center con suo figlio."}
{"id": "2079307", "revid": "20195945", "url": "https://it.wikipedia.org/wiki?curid=2079307", "title": "Ambl\u00e8ve", "text": ""}
{"id": "2079310", "revid": "266224", "url": "https://it.wikipedia.org/wiki?curid=2079310", "title": "Dio mio no", "text": ""}
{"id": "2079311", "revid": "278209", "url": "https://it.wikipedia.org/wiki?curid=2079311", "title": "\u00d6sterreichischer Basketball Verband", "text": ""}
{"id": "2079322", "revid": "125957710", "url": "https://it.wikipedia.org/wiki?curid=2079322", "title": "Calcolatrice (Windows)", "text": "Calcolatrice \u00e8 una calcolatrice virtuale presente in tutte le versioni di Microsoft Windows.\nDi default, la calcolatrice \u00e8 nella modalit\u00e0 Standard, che consente di fare le principali operazioni. Esiste anche la modalit\u00e0 Scientifica, che contiene logaritmi, conversioni delle basi numeriche, operazioni logiche, radianti, gradi e gradi centesimali. Offre anche supporto alle funzioni statistiche. La calcolatrice non \u00e8 capace di fare calcoli costanti. Alcune versioni di calcolatrice possono eseguire operazioni velocemente: se si scrive l'operazione in un qualsiasi editor di testo e si incolla nella calcolatrice, il calcolo viene eseguito automaticamente.\nStoria.\nUna semplice calcolatrice aritmetica \u00e8 stata inclusa per la prima volta con Windows 1.0.\nIn Windows 3.0 \u00e8 stata aggiunta una modalit\u00e0 scientifica che includeva esponenti e radici, logaritmi, funzioni basate su fattoriali, trigonometria (supporta angoli di radianti, gradi e gradi), conversioni di base (2, 8, 10, 16), operazioni logiche, statistiche funzioni come statistica a variabile singola e regressione lineare.\nIn Windows 98 e versioni successive, utilizza una libreria aritmetica di precisione arbitraria, che sostituisce la libreria di virgola mobile IEEE standard. Offre precisione bignum per le operazioni di base (addizione, sottrazione, moltiplicazione, divisione) e 32 cifre di precisione per operazioni avanzate (radice quadrata, funzioni trascendentali). Il pi\u00f9 grande valore che pu\u00f2 essere rappresentato su Windows Calculator \u00e8 attualmente \u00e8 il pi\u00f9 piccolo \u00e8 . (Anche ! calcola la funzione gamma non solo fattoriale in modo da ottenere 4,7 ! ).\nWindows 2000, XP e Vista.\nIn Windows 2000, il raggruppamento di cifre \u00e8 stato aggiunto. Le impostazioni di livello e base vengono aggiunte alla barra dei menu.\nLe calcolatrici di Windows XP e Vista erano in grado di calcolare utilizzando numeri oltre 1010000, ma il calcolo con questi numeri (ad esempio 10^2^2^2^2^2^2^2...) rallenta sempre di pi\u00f9 e la calcolatrice non risponde fino al completamento del calcolo.\nQueste sono le ultime versioni di Windows Calcolatrice, in cui il calcolo con numeri binari / decimali / esadecimali / ottali \u00e8 incluso in modalit\u00e0 scientifica. In Windows 7, sono stati spostati in \"modalit\u00e0 programmatore\", che \u00e8 una nuova modalit\u00e0 separata che coesiste con la \"modalit\u00e0 scientifica.\"\nWindows 7.\nIn Windows 7 sono state aggiunte modalit\u00e0 separate per programmatore, statistiche, conversione unit\u00e0, calcolo della data e fogli di lavoro. I tooltip sono stati rimossi. Inoltre, l'interfaccia di Calcolatrice \u00e8 stata rinnovata per la prima volta dalla sua introduzione. Le funzioni di conversione di base sono state spostate nella modalit\u00e0 programmatore e le funzioni statistiche sono state spostate nella modalit\u00e0 statistiche. Passare da una modalit\u00e0 all'altra non mantiene il numero corrente, cancellandolo a 0.\nIn ogni modalit\u00e0 tranne la modalit\u00e0 programmatore, \u00e8 possibile visualizzare la cronologia dei calcoli. L'app \u00e8 stata ridisegnata per adattarsi al multi-touch. La modalit\u00e0 standard si comporta come un semplice calcolatore di libretto degli assegni; inserendo la sequenza 6 * 4 + 12 / 4 - 4 * 5 d\u00e0 la risposta 25. In modalit\u00e0 scientifica, l'ordine delle operazioni viene seguito mentre si eseguono i calcoli (la moltiplicazione e la divisione vengono eseguite prima dell'aggiunta e della sottrazione), il che significa 6 * 4 + 12 / 4 - 4 * 5 = &lt;samp&gt;7&lt;/samp&gt;.\nIn modalit\u00e0 programmatore, l'immissione di un numero in decimale ha un limite inferiore e superiore, a seconda del tipo di dati, e deve sempre essere un numero intero. Il tipo di dati del numero in modalit\u00e0 decimale \u00e8 firmato n-bit intero quando si esegue la conversione dal numero in modalit\u00e0 esadecimale, ottale o binaria.\nA destra della calcolatrice principale, \u00e8 possibile aggiungere un pannello con calcolo della data, conversione unit\u00e0 e fogli di lavoro. I fogli di lavoro consentono di calcolare un risultato di un campo scelto in base ai valori di altri campi. I modelli predefiniti comprendono il calcolo del consumo di carburante di un'automobile (mpg e L/100\u00a0km), un contratto di locazione di un veicolo e un mutuo. Nelle versioni pre-beta di Windows 7, Calcolatrice forniva anche un modello di salari.\nWindows 8.1.\nAnche se la calcolatrice tradizionale \u00e8 ancora inclusa in Windows 8.1, \u00e8 presente anche una calcolatrice in stile Metro, con un'interfaccia a schermo intero oltre alle modalit\u00e0 normale, scientifica e di conversione.\nWindows 10.\nLa calcolatrice nelle edizioni non LTSC di Windows 10 \u00e8 un'app Universal Platform Windows. Al contrario, Windows 10 LTSC (che non include le app universali di Windows) include la calcolatrice tradizionale, ma che ora viene chiamata . Entrambi i calcolatori forniscono le funzionalit\u00e0 della calcolatrice tradizionale inclusa in Windows 7, come le conversioni di unit\u00e0 per volume, lunghezza, peso, temperatura, energia, area, velocit\u00e0, tempo, potenza, dati, pressione e angolo e la lista della cronologia che il l'utente pu\u00f2 cancellare.\nSia l'app universale di Windows che di LTSC si registrano con il sistema come gestori di uno pseudo-protocollo \". Questa registrazione \u00e8 simile a quella eseguita da qualsiasi altra applicazione ben funzionante quando si registra come gestore per un tipo di file (ad esempio ) o protocollo (es. ).\nTutte le edizioni di Windows 10 (sia LTSC che non LTSC) continuano ad avere un , che tuttavia \u00e8 solo uno stub che avvia (tramite ShellExecute) il gestore associato allo pseudo-protocollo \". Come con qualsiasi altro protocollo o tipo di file, quando ci sono pi\u00f9 gestori tra cui scegliere, gli utenti sono liberi di scegliere quale gestore preferiscono \u2014 tramite il classico pannello di controllo (impostazioni \"Programmi predefiniti\") o le impostazioni dell'interfaccia utente immersiva (\"App predefinite\" impostazioni) o dal prompt dei comandi tramite \nIn Windows 10 Fall Creators Update, \u00e8 stata aggiunta una modalit\u00e0 di conversione di valuta a Calculator.\nIl 6 marzo 2019, Microsoft ha rilasciato il codice sorgente per Calcolatrice su GitHub sotto la licenza MIT\nFunzioni.\nPer impostazione predefinita, la calcolatrice viene eseguita in modalit\u00e0 standard, che assomiglia a una calcolatrice a quattro funzioni. Sono disponibili funzioni pi\u00f9 avanzate in modalit\u00e0 scientifica, tra cui logaritmi, conversioni di base numerica, alcuni operatori logici, precedenza degli operatori, supporto di radianti, gradi e gradienti, nonch\u00e9 semplici funzioni statistiche a variabile singola. Non fornisce supporto per funzioni definite dall'utente, numeri complessi, variabili di memorizzazione per risultati intermedi (oltre alla classica memoria dell'accumulatore di calcolatrici tascabili), conversione automatica delle coordinate cartesiane polari o supporto per statistiche a due variabili.\nIl calcolatore supporta le scorciatoie da tastiera; tutte le funzioni di Calcolatrice hanno una scorciatoia da tastiera associata.\nLa calcolatrice in modalit\u00e0 programmatore non pu\u00f2 accettare o visualizzare un numero pi\u00f9 grande di un QWORD firmato (16 cifre esadecimali/64 bit). Il numero pi\u00f9 grande che pu\u00f2 gestire \u00e8 quindi 0x7FFFFFFFFFFFFFFF (decimale 9.223.372.036.854.775,807). Eventuali calcoli in modalit\u00e0 programmatore che superano questo limite saranno eccessivi, anche se quei calcoli avrebbero successo in altre modalit\u00e0. In particolare, la notazione scientifica non \u00e8 disponibile in questa modalit\u00e0.\nCalcolatrice Plus.\nCalcolatrice Plus (in inglese: \"Calculator Plus\") \u00e8 un'applicazione separata per gli utenti di Windows XP e Windows Server 2003 che aggiunge una modalit\u00e0 \"Conversion\" alla versione Windows XP di Calcolatrice. La modalit\u00e0 'Conversione' supporta la conversione di unit\u00e0 e la conversione di valuta. I tassi di cambio delle valute possono essere aggiornati utilizzando la funzione di aggiornamento integrata, che scarica i tassi di cambio dalla Banca centrale europea."}
{"id": "2079325", "revid": "812213", "url": "https://it.wikipedia.org/wiki?curid=2079325", "title": "Supermarket", "text": ""}
{"id": "2079326", "revid": "266224", "url": "https://it.wikipedia.org/wiki?curid=2079326", "title": "Anche per te", "text": ""}
{"id": "2079328", "revid": "89688", "url": "https://it.wikipedia.org/wiki?curid=2079328", "title": "Le Sacre du printemps", "text": ""}
{"id": "2079330", "revid": "266224", "url": "https://it.wikipedia.org/wiki?curid=2079330", "title": "Elena no", "text": ""}
{"id": "2079332", "revid": "180559", "url": "https://it.wikipedia.org/wiki?curid=2079332", "title": "Federazione cestistica dell'Egitto", "text": "La Egyptian Basketball Federation \u00e8 l'ente che controlla e organizza la pallacanestro in Egitto.\nLa federazione controlla inoltre la nazionale di pallacanestro dell'Egitto. Ha sede al Cairo e l'attuale presidente \u00e8 Mahmoud Ahmed Ali.\n\u00c8 affiliata alla FIBA dal 1934 e organizza il campionato di pallacanestro egiziano."}
{"id": "2079343", "revid": "6923", "url": "https://it.wikipedia.org/wiki?curid=2079343", "title": "Federazione cestistica dell'Eritrea", "text": "La Federazione cestistica dell'Eritrea \u00e8 l'ente che controlla e organizza la pallacanestro in Eritrea.\nLa federazione controlla inoltre la nazionale di pallacanestro dell'Eritrea. Ha sede a Asmara e l'attuale presidente \u00e8 Mehari Tesfai.\n\u00c8 affiliata alla FIBA dal 1997 e organizza il campionato di pallacanestro dell'Eritrea."}
{"id": "2079344", "revid": "196390", "url": "https://it.wikipedia.org/wiki?curid=2079344", "title": "Comunque bella", "text": ""}
{"id": "2079345", "revid": "204012", "url": "https://it.wikipedia.org/wiki?curid=2079345", "title": "MultiDrug Resistance", "text": ""}
{"id": "2079349", "revid": "198277", "url": "https://it.wikipedia.org/wiki?curid=2079349", "title": "AnnaLynne McCord", "text": "\u00c8 nota principalmente per il ruolo di Eden Lord nella serie televisiva \"Nip/Tuck\", e di Naomi Clark nella serie TV \"90210\".\nBiografia.\nDurante l'infanzia ha compiuto gli studi a casa, e all'et\u00e0 di quindici anni si \u00e8 diplomata all'high school.\nOltre a recitare, AnnaLynne contribuisce a molte cause umanitarie e benefiche durante il suo tempo libero; l'organizzazione Look to the Stars l'ha premiata nel 2009 come una delle pi\u00f9 giovani e attive filantrope a Hollywood. \nNello stesso anno si unisce agli studenti della Woodland Regional High School di Beacon Falls, nel Connecticut, per la corsa inaugurale del Woodland for Woman Worldwide, un'associazione che sostiene Somaly Mam (di cui \u00e8 ambasciatrice) e CAMFED, due organizzazioni internazionali che combattono lo sfruttamento della donna. \u00c8 inoltre una sostenitrice del St. Bernard Project, un'organizzazione dedita all'assistenza e all'aiuto verso le vittime dell'uragano Katrina. Nel 2011 viene nominata ai Do Something! Awards del canale televisivo VH1, nella categoria \"TV Star\".\nHa avuto una relazione con l'attore Kellan Lutz dal 2008 al 2011, conosciuto sul set di \"90210\". Tra il 2011 e il 2018 \u00e8 stata legata a pi\u00f9 riprese al collega Dominic Purcell.\nCarriera.\nSubito dopo il diploma si \u00e8 unita alla Wilhelmina Modeling Agency ed \u00e8 apparsa in alcune pubblicit\u00e0 di famosi marchi come Est\u00e9e Lauder; per un breve periodo ha inoltre posato per la rivista \"Seventeen\". Al cinema, \u00e8 apparsa nel 2005 in un cameo nel film \"Natale a Miami\", inoltre ha fatto parte del cast di \"Officer Down - Un passato sepolto\".\nHa recitato in diversi ruoli televisivi, a partire dal 2007 prende parte ad alcuni episodi della serie \"Nip/Tuck\" recitando la parte di Eden Lord ricoprendo il ruolo fino al 2009.\n\u00c8 apparsa in alcune serie televisive come \"Lucifer\", \"Cold Case - Delitti irrisolti\", \"Close to Home - Giustizia ad ogni costo\", \"Stalker\", \"\", \"Greek - La confraternita\", \"Ugly Betty\" e \"The O.C.\". Diventa una delle protagoniste, dal 2008 al 2013, della serie televisiva The CW \"90210\", recitando la parte di Naomi Clark.\nOttiene una parte in \"Fired Up! - Ragazzi pon pon\", un film di Will Gluck. Nel 2014 \u00e8 protagonista del film TV \"La parata del Natale\", entra nel cast della pellicola \"The Gambling - Gioco pericoloso\" recitando al fianco di Steven Seagal, e recita nella terza e ultima stagione di \"Dallas\" interpretando la parte di Heather. Nel 2016 entra nel cast della seconda stagione della serie antologica \"Secrets and Lies\", nel ruolo di Melanie Warner; inoltre prende parte come personaggio ricorrente alla serie \"The Night Shift\", recitando nei panni di Jessica Sanders.\nDoppiatrici italiane.\nNelle versioni in italiano dei suoi film, AnnaLynne McCord \u00e8 stata doppiata da:"}
{"id": "2079350", "revid": "6923", "url": "https://it.wikipedia.org/wiki?curid=2079350", "title": "KTM SX", "text": "Le motociclette MX/SX della KTM, sono moto da motocross con motore a due tempi, prodotta nelle cilindrate (50, 65, 85, 125, 144-150, 250 e 360-380-400-420-440-495-500).\nQuesta serie \u00e8 stata accompagnata a partire dal 2000 dalla KTM SX-F che si contraddistingue per il motore a quattro tempi.\n50.\nProdotta a partire dal 1999, ancora in produzione, \u00e8 la cilindrata minima della categoria minicross, ha un motore di 49\u00a0cm\u00b3 monomarcia.\n65.\nProdotta a partire dal 1997, ancora in produzione.\nNel 2009 ha introdotto il sistema allo scarico PCEV (Pressure Controlled Exhaust Valve), controllato dalla pressione dei gas di scarico (comando pneumatico).\n85.\nProdotta a partire dal 2003 con il VGEC (Valve Gear Exhaust Control), ancora in produzione, di cilindrata 85\u00a0cm\u00b3.\n105.\nMoto prodotta solo per il mercato americano a partire dal 2004\n125.\nLa 125 MX \u00e8 una moto da Motocross prodotta dal 1974 e a partire dal 1994 viene prodotta con il nome di 125 SX, dotata di motore a due tempi, \u00e8 possibile trovare sia i modelli omologati per i sedicenni (11\u00a0kW) che per adulti.\nNel 1983 si passa da un sistema Doublecross a Monocross,\nNel 1983 viene utilizzato il sistema di raffreddamento a liquido al posto del sistema ad aria,\nNel 1985 si passa da un sistema frenante a tamburo integrale a disco anteriore, mentre nel 1987 si passa al sistema a disco integrale,\nNel 1987 viene introdotto il sistema allo scarico VGEC (Valve Gear Exhaust Control) e viene montata una nuova forcella a steli rovesciati.\n144-150.\nProdotta a partire dal 2007, ancora in produzione.\nSi distingue e differisce dal 125 per il motore con alesaggio e corsa maggiore (56 x 58,4) e per l'espansione.\n200.\nProdotta a partire dal 2002 al 2004.\nSi distingue e differisce dal 125 per il motore con alesaggio e corsa maggiore (64 x 60, la cilindrata effettiva \u00e8 di 193\u00a0cm\u00b3) e per l'espansione.\n250.\nProdotta dal 1974, ancora in produzione.\nNel 1982 si passa da un sistema Doublecross a Monocross,\nNel 1983 viene utilizzato il sistema di raffreddamento a liquido al posto del sistema ad aria,\nNel 1986 si passa da un sistema frenante a tamburo integrale a disco anteriore, mentre nel 1988 si passa al sistema a disco integrale,\nNel 1988 e viene montata una nuova forcella a steli rovesciati,\nNel 1990 viene introdotto il sistema allo scarico VGEC (Valve Gear Exhaust Control).\n300.\nProdotta dal 1991 al 1999.\nSi distingue e differisce dal 250 per il motore con alesaggio e corsa maggiore (72 x 72, la cilindrata effettiva \u00e8 di 297\u00a0cm\u00b3) e per l'espansione.\n360-380-400-420-440-495-500.\nProdotta dal 1977 nella cilindrata 400\u00a0cm\u00b3, maggiorata nel 1979 a 420\u00a0cm\u00b3, maggiorata nel 1981 a 495\u00a0cm\u00b3, maggiorata nel 1988 a 500\u00a0cm\u00b3, nel 1994 la cilindrata si riduce a 440\u00a0cm\u00b3 passando dal nome MX a SX, ridotta ulteriormente l'anno successivo 1995 a 380\u00a0cm\u00b3, ridotta ulteriormente l'anno successivo 1996 a 360\u00a0cm\u00b3 (effettivi 353 con misure 78x74), maggiorata nel 1998 a 380\u00a0cm\u00b3 (effettivi 368 con misure 78x77) e prodotta fino al 2001.\nNel 1982 si passa da un sistema Doublecross a Monocross,\nNel 1985 viene utilizzato il sistema di raffreddamento a liquido al posto del sistema ad aria e si passa da un sistema frenante a tamburo integrale a disco anteriore, mentre nel 1986 si passa al sistema a disco integrale,\nNel 1988 e viene montata una nuova forcella a steli rovesciati."}
{"id": "2079352", "revid": "486946", "url": "https://it.wikipedia.org/wiki?curid=2079352", "title": "Armoriale dei comuni del dipartimento 2A - Corsica meridionale", "text": ""}
{"id": "2079353", "revid": "188323", "url": "https://it.wikipedia.org/wiki?curid=2079353", "title": "KTM MX", "text": ""}
{"id": "2079354", "revid": "188323", "url": "https://it.wikipedia.org/wiki?curid=2079354", "title": "KTM SX 65", "text": ""}
{"id": "2079357", "revid": "188323", "url": "https://it.wikipedia.org/wiki?curid=2079357", "title": "KTM SX 85", "text": ""}
{"id": "2079359", "revid": "188323", "url": "https://it.wikipedia.org/wiki?curid=2079359", "title": "KTM SX 125", "text": ""}
{"id": "2079360", "revid": "188323", "url": "https://it.wikipedia.org/wiki?curid=2079360", "title": "KTM SX 250", "text": ""}
{"id": "2079361", "revid": "188323", "url": "https://it.wikipedia.org/wiki?curid=2079361", "title": "KTM SX 144", "text": ""}
{"id": "2079362", "revid": "188323", "url": "https://it.wikipedia.org/wiki?curid=2079362", "title": "KTM SX 150", "text": ""}
{"id": "2079366", "revid": "188323", "url": "https://it.wikipedia.org/wiki?curid=2079366", "title": "KTM SX 360", "text": ""}
{"id": "2079367", "revid": "188323", "url": "https://it.wikipedia.org/wiki?curid=2079367", "title": "KTM SX 380", "text": ""}
{"id": "2079368", "revid": "188323", "url": "https://it.wikipedia.org/wiki?curid=2079368", "title": "KTM SX 400", "text": ""}
{"id": "2079369", "revid": "188323", "url": "https://it.wikipedia.org/wiki?curid=2079369", "title": "KTM SX 420", "text": ""}
{"id": "2079370", "revid": "188323", "url": "https://it.wikipedia.org/wiki?curid=2079370", "title": "KTM SX 440", "text": ""}
{"id": "2079372", "revid": "188323", "url": "https://it.wikipedia.org/wiki?curid=2079372", "title": "KTM SX 495", "text": ""}
{"id": "2079373", "revid": "188323", "url": "https://it.wikipedia.org/wiki?curid=2079373", "title": "KTM SX 500", "text": ""}
{"id": "2079374", "revid": "188323", "url": "https://it.wikipedia.org/wiki?curid=2079374", "title": "KTM MX 125", "text": ""}
{"id": "2079377", "revid": "188323", "url": "https://it.wikipedia.org/wiki?curid=2079377", "title": "KTM MX 250", "text": ""}
{"id": "2079380", "revid": "188323", "url": "https://it.wikipedia.org/wiki?curid=2079380", "title": "KTM MX 500", "text": ""}
{"id": "2079381", "revid": "188323", "url": "https://it.wikipedia.org/wiki?curid=2079381", "title": "KTM MX 495", "text": ""}
{"id": "2079382", "revid": "125131914", "url": "https://it.wikipedia.org/wiki?curid=2079382", "title": "Gruppo Alcuni", "text": "Gruppo Alcuni \u00e8 una casa di produzione di audiovisivi e cartoni animati. L'azienda gestisce uno studio di produzione e distribuzione di cartoni animati, un gruppo che si occupa di produrre trasmissioni televisive (fra cui Ciak Junior) un team che gestisce la programmazione di un teatro, un'\u00e9quipe che gestisce un parco tematico dedicato alle produzioni del gruppo, oltre a un'attivit\u00e0 editoriale e musicale.\nL'azienda si focalizza principalmente su produzioni dai messaggi educativi per l'infanzia e ha acquisito notoriet\u00e0 in particolar modo grazie alla serie televisiva \"Cuccioli\".\nGruppo Alcuni negli ultimi anni ha prodotto le serie Mini Cuccioli e Leo da Vinci in onda rispettivamente su Rai Yoyo e Rai Gulp.\nStoria dell'azienda.\nGruppo Alcuni nasce nel 1973, originariamente come compagnia teatrale costituita da Sergio Manfio, Francesco Manfio e Laura Fintina. Dopo diversi anni di attivit\u00e0 il gruppo ha pensato di espandere le proprie competenze e la propria offerta, collegando gli spettacoli teatrali a differenti tipi di intrattenimento. Perci\u00f2 \u00e8 nato lo studio di produzione di cartoni animati (nel 1990), un gruppo dedito alle trasmissioni televisive dal vero (lo staff di Ciak Junior ), quattro compagnie che mantengono l'attivit\u00e0 teatrale, oltre ad una serie di iniziative legate al mondo dell'editoria e alla musica.\nAttivit\u00e0 teatrale.\nLa compagnia teatrale \"Gli Alcuni\" nacque nel luglio 1973, fondata da Sergio Manfio, Francesco Manfio, e Laura Fintina nella forma giuridica dell'associazione, con lo scopo di mandare dei messaggi educativi attraverso un mezzo molto potente come quello teatrale. Per il Gruppo Alcuni il teatro \u00e8 una componente complementare rispetto alle altre attivit\u00e0 del gruppo (fiction, cartoni animati, editoria, musica).\nL'associazione \"Gli Alcuni\" \u00e8 produttrice di spettacoli teatrali per l'infanzia, \u00e8 organizzatrice del Festival internazionale di cinema per ragazzi \u201cCiak Junior\u201d, organizza laboratori creativi sul cartone animato, organizza corsi di cabaret e teatro per giovani ed adulti, nonch\u00e9 rassegne satiriche, teatrali, e anche Gospel, in diversi comuni del territorio veneto. La sede principale delle attivit\u00e0 resta per\u00f2 il Teatro Sant'Anna di Treviso, ove si organizzano le varie attivit\u00e0 ed i cartelloni scolastici e familiari.\nIl Ministero per i Beni e le Attivit\u00e0 Culturali concesse nel settembre 2005 lo status di \"Teatro Stabile di innovazione per l'infanzia e la giovent\u00f9\".\nEditoria.\nGruppo Alcuni ha pubblicato il libro \"EPPUR SI MUOVE - Facciamo un cartone animato insieme\", una edizione Rai Eri, tratto dalla serie televisiva in tecnica mista: \"Eppur si muove\". Il libro \u00e8 rivolto ai bambini dai sei anni in su, e presenta degli elevati contenuti pedagogici: alla fine di ogni capitolo sono presenti giochi e disegni da colorare. \u00c8 prevista la continuazione della pubblicazione, che intende ripercorrere le tappe della serie televisiva.\nSono stati pubblicati inoltre 7 libri dedicati alla serie Cuccioli ed editi da Mondadori. Si tratta di un movie storybook, due libri puzzle, due activity books, un libro lavagna e un puzzle infinito.\nL'ultima produzione editoriale, sempre ad opera di Mondadori, \u00e8 dedicata alla serie cartoon Leonardo e consiste in 4 titoli: 2 libri fiction e 2 libri stickers.\nIl successo delle serie televisive Mini Cuccioli e Leo Da Vinci ha portato gli editori a investire nei brand producendo 5 libri per il film Leo da Vinci - Missione Monna Lisa, 1 scatola gioco per costruire Botte - La macchina volante di Leo da Vinci e 2 titoli per Leo da Vinci - la serie. I libri sono editi da Mondadori e Gribaudo Editore.\nMini Cuccioli, la serie tv dedicata al target preschool, vede l'edizione di 8 libri tra storie e activities per Dea Planeta Libri."}
{"id": "2079383", "revid": "188323", "url": "https://it.wikipedia.org/wiki?curid=2079383", "title": "KTM MX 440", "text": ""}
{"id": "2079384", "revid": "188323", "url": "https://it.wikipedia.org/wiki?curid=2079384", "title": "KTM MX 420", "text": ""}
{"id": "2079385", "revid": "188323", "url": "https://it.wikipedia.org/wiki?curid=2079385", "title": "KTM MX 400", "text": ""}
{"id": "2079386", "revid": "110157", "url": "https://it.wikipedia.org/wiki?curid=2079386", "title": "Circondario di Stade", "text": "Il circondario di Stade (targa STD) \u00e8 un circondario (\"Landkreis\") della Bassa Sassonia, in Germania.\nComprende 2 citt\u00e0 e 38 comuni.\nCapoluogo e centro maggiore \u00e8 Stade."}
{"id": "2079387", "revid": "115682", "url": "https://it.wikipedia.org/wiki?curid=2079387", "title": "C\u00e9lestine Galli-Mari\u00e9", "text": "Biografia.\nFiglia d'arte - suo padre F\u00e9lix M\u00e9c\u00e8ne Mari\u00e9 de l'Isle era un rinomato tenore - a seguito delle sue nozze con lo scultore Galli, aggiunse il cognome del marito, restando famosa come C\u00e9lestine Galli-Mari\u00e9. Debutt\u00f2 a Strasburgo, esibendosi successivamente a Tolosa.\nAl Teatro Nacional de S\u00e3o Carlos di Lisbona nel 1860 \u00e8 Maffio Orsini in Lucrezia Borgia (opera), Marie ne La Fille du r\u00e9giment, Federica d'Ostheim in Luisa Miller con Marietta Gazzaniga e Climene in Saffo (Pacini) diretta da Pietro Antonio Coppola ed Azucena ne Il trovatore e nel 1861 Rosina ne Il barbiere di Siviglia (Rossini), Nancy-Julia in Martha (opera) ed Ulrica in Un ballo in maschera con Antonietta Fricci.\nPoi \u00e8 a Rouen per la prima francese di \"La Boh\u00e9mienne\" di Michael William Balfe, esperienze queste precedenti all'ingaggio da parte di \u00c9mile Perrin per l'Op\u00e9ra-Comique di Parigi nel 1862 come Zerline ne \"La servante-ma\u00eetresse\" (La serva padrona), nel 1863 canta in \"Les amours du diable\" di Albert Grisar, nel 1864 Blandine nella prima assoluta di \"Le capitaine Henriot\" di Fran\u00e7oise-Auguste Gevaert e comtesse Flor-Kaleel nella prima assoluta di \"Lara\" di Louis-Aim\u00e9 Maillart e nel 1866 Piccinina nella prima assoluta di \"Fior d'Aliza\" di Victor Mass\u00e9 e Diana Armero nella prima assoluta di \"Jos\u00e9-Maria\" di Jules-\u00c9mile-David Cohen.\nMinuta, con i capelli corvini e dotata di una voce calda e nitida, la Galli-Mari\u00e9 fu un vero e proprio animale da palcoscenico (una \"gatta\" come fu definita da un critico dell'epoca).\nIl suo nome rester\u00e0 per sempre legato a due ruoli immortali: la protagonista dell'opera di Thomas, \"Mignon\", che ella interpret\u00f2 nella prima esecuzione all'Op\u00e9ra-Comique nel 1866 e nella centesima recita nel 1867 all'Op\u00e9ra-Comique, e soprattutto, nove anni dopo, nel 1875, sempre all'Op\u00e9ra-Comique, la protagonista della prima assoluta di \"Carmen\" di Georges Bizet. \nSempre nel 1867 all'Op\u00e9ra-Comique \u00e8 Vendredi nella prima assoluta di \"Robinson Cruso\u00e9\" di Jacques Offenbach e nel 1868 Rose Friquet in \"Les dragons de Villars\" di Maillart.\nNel 1869 \u00e8 Madeleine nella prima assoluta di \"Madeleine\" di Henri Potier nel Th\u00e9\u00e2tre des Bouffes-Parisiens di Parigi e Rose Friquet in \"Les dragons de Villars\" nella cinquantesima recita all'Op\u00e9ra-Comique e Fadette nella prima assoluta di \"La petite Fadette\" di Th\u00e9ophile Semet all'Op\u00e9ra-Comique, nel 1870 Zerline nella centesima recita di \"La servante-ma\u00eetresse\", nel 1872 canta nella prima assoluta di \"Le passant\" di \u00c9mile Paladilhe, di \"Fantasio\" di Offenbach come protagonista e di \"Don C\u00e9sar de Bazan\" di Jules Massenet come Lazarille con Paul Lh\u00e9rie, nel 1873 C\u00e9sar nella cinquecentesima recita di \"Les rendez-vous bourgeois\" di Nicolas Isouard all'Op\u00e9ra-Comique, nel 1874 Taven/Andreloun in \"Mireille\" di Charles Gounod con Marie Caroline Miolan-Carvalho, nel 1875 Carmen e nel 1876 la protagonista della prima assoluta di \"Piccolino\" di Ernest Guiraud.\nA seguito dell'esito sfortunato della prima di Carmen del 1875, dovuto principalmente al \"moralismo\" del pubblico parigino dell'epoca, la Galli-Mari\u00e9 si dedic\u00f2 negli anni successivi ad un vero e proprio tour di propaganda attraverso i teatri di mezza Europa, fino a tornare in trionfo sul palcoscenico dell'Op\u00e9ra-Comique, nel 1890, in una serata di gala finalizzata a raccogliere fondi per erigere un monumento allo sfortunato Bizet che non aveva potuto assistere al finale successo del suo capolavoro."}
{"id": "2079388", "revid": "125662329", "url": "https://it.wikipedia.org/wiki?curid=2079388", "title": "Abby Lockhart", "text": "Abigail \"Abby\" Marjorie Lockhart (nata Wyczenski) \u00e8 un personaggio della serie televisiva \"E.R. - Medici in prima linea\", interpretato da Maura Tierney.\nStoria del personaggio.\nAlla sua prima apparizione nella serie, Abby \u00e8 un'infermiera di ginecologia e studentessa di medicina. A un passo dalla laurea vede sfumare il suo sogno di diventare medico, a causa dell'ex marito Richard (da cui ha preso e mantenuto il cognome) che non le ha pagato le rette universitarie. Abby ha vissuto un'infanzia travagliata a causa della bipolarit\u00e0 della madre Maggie (interpretata da Sally Field) e per l'assenza del padre (interpretato da Fred Ward), che non ha mai conosciuto. I suoi problemi vissuti durante l'infanzia la portano in et\u00e0 adulta ad avere problemi di alcolismo, una volta riabilitatasi dovr\u00e0 fronteggiare nuovamente la malattia della madre, quando la donna rientra nella sua vita dopo anni di assenza.\nAbby intreccia una relazione con Luka Kova\u010d, un medico croato che lavora al County General, ma la relazione finisce presto. Successivamente si lega al dottor John Carter, ma anche questa relazione ha breve vita, non riuscendo mai Abby a impegnarsi seriamente.\nOltre alle emergenze del pronto soccorso, Abby dovr\u00e0 affrontare altre prove difficili, come la scoperta che anche il fratello Eric (interpretato da Tom Everett Scott) inizia a manifestare gli stessi problemi di bipolarit\u00e0 della madre, portando il ragazzo alla fuga. Abby, nonostante i problemi, riprende gli studi di medicina e continua a lavorare come infermiera per mantenersi agli studi. Diventata medico, dimostra di sapersi destreggiare tra le emergenze e farsi valere in un mondo di uomini, venendo apprezzata per il suo lavoro al reparto di terapia intensiva neonatale.\nTornata assieme a Luka Kova\u010d, Abby superer\u00e0 la sua avversione per il matrimonio sposando il dottore croato e diventando mamma del piccolo Joe.\nIl loro rapporto entra di nuovo in crisi quando Luka decide di partire per la Croazia per prestare assistenza al padre gravemente malato. La sua assenza prolungata causa non pochi problemi ad Abby che ricade presto nella trappola dell'alcolismo e proprio sotto l'effetto dell'alcool passa una notte insieme al dottor Kevin Moretti, capo del pronto soccorso dopo le dimissioni di Luka.\nAl ritorno di Luka, Abby \u00e8 costretta ad affrontare la realt\u00e0 di essere ricaduta nell'alcolismo e si fa ricoverare in una clinica. Nonostante il suo tentativo di recuperare la vita com'era prima che Luka partisse, il loro legame sembra essersi spezzato per sempre. Dopo un periodo di separazione in cui Abby riesce a ottenere il ruolo di assistente, i due riescono a riavvicinarsi e decidono di trasferirsi a Boston per ricominciare l\u00ec la loro vita uscendo cos\u00ec dalla serie televisiva."}
{"id": "2079390", "revid": "149727", "url": "https://it.wikipedia.org/wiki?curid=2079390", "title": "Landkreis Stade", "text": ""}
{"id": "2079392", "revid": "124882182", "url": "https://it.wikipedia.org/wiki?curid=2079392", "title": "Maserada sul Piave", "text": "Maserada sul Piave (\"Maxerada\" in veneto) \u00e8 un comune italiano di abitanti della provincia di Treviso in Veneto.\nOrigini del nome.\nIl toponimo deriva dal latino \"maceries\", in riferimento ai detriti sassosi trasportati dalle acque del Piave.\nStoria.\nCollocata all'incrocio tra le vie Claudia Augusta Altinate e Postumia, Maserada ha rappresentato una localit\u00e0 cruciale sin dall'epoca romana. Proprio lungo il tracciato della Postumia sono emersi numerosi reperti che testimoniano la presenza di antichi insediamenti: tombe, edicole funebri, materiale fittile. Si aggiungono inoltre alcune strade perpendicolari alla Postumia, tracce di una centuriazione, e il toponimo Castella, ricordo di un antico fortilizio o di una \"mansio\".\nIn et\u00e0 feudale il territorio era ancora caratterizzato dalla presenza di selve, acquitrini e corsi d'acqua (primo fra tutti, ovviamente, il Piave). Numerosi toponimi testimoniano le attivit\u00e0 economiche e il paesaggio del periodo: Ronchi (da \"runcare\", cio\u00e8 \"dissodare\"), Saltore (da \"saltus\", \"pascoli\") e Salettuol (da \"salicetum\", ovvero \"bosco di salici\", alberi tipici del greto del Piave).\nSin dall'XI secolo Maserada fu compresa tra i domini dei Collalto, mentre dal punto di vista religioso faceva riferimento alla chiesa di San Giorgio, dal 1231 dipendenza dell'abbazia di Nervesa. In questo periodo la localit\u00e0 mantenne la sua importanza strategica e fu pi\u00f9 volte attraversata \u2014 e saccheggiata \u2014 da truppe di passaggio: nel 1229 fu colpita dai combattimenti tra Ezzelino da Romano e i Padovani, mentre nel 1328 vi si accamparono le truppe di Enrico di Valse, in lotta al fianco di Padova contro Cangrande della Scala.\nPassata alla Repubblica di Venezia, nel 1340 Maserada e le attuali frazioni risultarono tra i villaggi della \"Zosagna di sopra\", uno degli otto quartieri in cui era divisa la podesteria di Treviso. La presenza della Serenissima fu definitiva solo dalla fine del XIV secolo e port\u00f2 stabilit\u00e0 solo dopo la guerra della Lega di Cambrai, che colp\u00ec anche gli abitanti di Maserada.\nFu questo una delle zone maggiormente colpiti dalla Grande Guerra, tanto che, nel novembre 1917, la popolazione fu evacuata. Nel giugno del 1918 la localit\u00e0 fu resa celebre dalla battaglia del solstizio, che vide la conquista delle Grave di Papadopoli, nei pressi di Salettuol, da parte delle truppe italiane.\nSimboli.\nLo stemma comunale, concesso con Regio Decreto del 24 febbraio 1924, si blasona:\nLo scudo \u00e8 sormontato da un nastro rosso con la scritta: .\nNel 1922, a seguito delle disposizioni statali per cui ogni comune doveva dotarsi di uno stemma, l'allora parroco di Maserada elabor\u00f2 un bozzetto che includeva vari elementi: l'emblema di Treviso \u2014 una croce bianca su sfondo rosso accantonata in capo da due stelle \u2014, una barca senza barcaiolo e un inquartato di bianco e di nero simbolo della famiglia Collalto. Il Comune lo semplific\u00f2, mantenendo le due stelle e l'imbarcazione, creando lo stemma tuttora in uso.\nMonumenti e luoghi d'interesse.\nArchitetture civili.\nVille venete.\nNel territorio comunale sono presenti sei ville, di seguito elencate, e tutelate dall'Istituto Regionale Ville Venete (IRVV).\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero l' della popolazione. Di seguito sono riportati i gruppi pi\u00f9 consistenti:\nCultura.\nBiblioteca comunale Mario Rigoni Stern, sita viale Caccianiga 100/A;\nMuseo storico della Grande Guerra 1915 \u2013 1918.\nEconomia.\nLe principali attivit\u00e0 economiche sono l'alimentare, le molte attivit\u00e0 artigiane e l'estrazione di ghiaia nei pressi del greto del fiume Piave. La principale attivit\u00e0 economica \u00e8 l'industria tessile (da parte dell'azienda Tessitura Monti) che dava lavoro a un migliaio di persone.\nRiciclaggio dei rifiuti.\nCon un recupero di oltre il 75% dei rifiuti prodotti, nel 2006 il comune di Maserada si \u00e8 classificato primo assoluto nella XII edizione di \"Comuni Ricicloni\", classifica pubblicata annualmente da Legambiente.\nIl dossier completo di \"Comuni Ricicloni 2006\" \u00e8 disponibile sul sito di Ecosportello.\nAmministrazione.\nAltre informazioni amministrative.\nLa denominazione del comune fino al 1925 era semplicemente Maserada.."}
{"id": "2079393", "revid": "118008328", "url": "https://it.wikipedia.org/wiki?curid=2079393", "title": "Museo Boijmans Van Beuningen", "text": "Il Museum Boijmans Van Beuningen \u00e8 il museo principale di Rotterdam, nei Paesi Bassi. Le sue collezioni spaziano dall'arte medievale europea all'arte moderna. La fondazione della raccolta ebbe inizio quando il collezionista Frans Jacob Otto Boymans (1767-1847) don\u00f2 la sua collezione alla citt\u00e0 di Rotterdam nel 1841. Nel 1958 si aggiunse la collezione di Dani\u00ebl George van Beuningen (1877-1955) e il museo prese il nome di \"Museum Boijmans Van Beuningen\".\nOpere esposte.\nLe opere riportate sono alcune di quelle esposte nel museo:"}
{"id": "2079394", "revid": "477816", "url": "https://it.wikipedia.org/wiki?curid=2079394", "title": "Foxborough", "text": "Foxborough \u00e8 un comune degli Stati Uniti d'America appartenente alla contea di Norfolk nello stato del Massachusetts. \u00c8 situata a circa a sud ovest di Boston e 29 a nord est di Providence.\nFoxborough \u00e8 il nome ufficiale della citt\u00e0, anche se pi\u00f9 comunemente \u00e8 conosciuta come Foxboro.\nStoria.\nFondata nel 1704 e costituita in citt\u00e0 nel 1778, Foxborough chiamata cos\u00ec in onore di Charles James Fox, rappresentante dei Whig nel parlamento britannico, che fu un fedele supporter delle Colonie americane negli anni precedenti alla rivoluzione americana.\nFoxborough era una volta sede della pi\u00f9 grande fabbrica di cappelli di paglia. Fondata dal locale businessman E.P. Carpenter, l'edificio dell'Union Straw Works bruci\u00f2 all'inizio del XX secolo.\nFoxborough era composta di piccole comunit\u00e0 contigue fino all'inizio del Novecento. Queste includevano Foxvale/Paineburgh, che rimase semi-indipendente sino alla met\u00e0 del ventesimo secolo, Quaker Hill nel South Foxborough e Lakeview/Donkeyville nel West Foxborough.\nCultura.\nSport.\nLa cittadina \u00e8 molto conosciuta come sito del Gillette Stadium, stadio dei New England Patriots che militano nella National Football League e dei New England Revolution club calcistico della Major League Soccer che ha preso il posto del precedente Foxboro Stadium, impianto che nel 1994 aveva ospitato sei incontri del Campionato mondiale di calcio, tra cui la partita tra Argentina e Grecia in cui Maradona realizz\u00f2 il suo ultimo gol in un incontro valevole per la coppa del mondo e la partita tra Argentina e Nigeria, tristemente ricordata in quanto al termine dell'incontro Maradona non super\u00f2 i controlli antidoping, episodio che segn\u00f2 l'inizio della fine della sua carriera."}
{"id": "2079403", "revid": "13833", "url": "https://it.wikipedia.org/wiki?curid=2079403", "title": "Freiburg (Elbe)", "text": ""}
{"id": "2079405", "revid": "287204", "url": "https://it.wikipedia.org/wiki?curid=2079405", "title": "Nabinagar (India)", "text": "Nabinagar \u00e8 una citt\u00e0 dell'India di 19.041 abitanti, situata nel distretto di Aurangabad, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 37' 0 N e 84\u00b0 7' 0 E e ha un'altitudine di 137 .\nSociet\u00e0.\nEvoluzione demografica.\nAl censimento del 2001 la popolazione di Nabinagar assommava a 19.041 persone, delle quali 9.764 maschi e 9.277 femmine. I bambini di et\u00e0 inferiore o uguale ai sei anni assommavano a 3.453, dei quali 1.806 maschi e 1.647 femmine. Infine, coloro che erano in grado di saper almeno leggere e scrivere erano 10.102, dei quali 6.165 maschi e 3.937 femmine."}
{"id": "2079414", "revid": "858648", "url": "https://it.wikipedia.org/wiki?curid=2079414", "title": "Lutz Heilmann", "text": "Biografia.\nNel 1986 diviene membro del Partito Socialista Unificato di Germania, partito di governo della Repubblica Democratica Tedesca, che lasci\u00f2 poi nel 1992 dopo la trasformazione in Partito del Socialismo Democratico. Nel 2005 fu eletto in parlamento con i voti dello Schleswig-Holstein.\nDopo la sua elezione, esplose un 'caso' quando il settimanale \"Der Spiegel\" rivel\u00f2 che aveva fatto parte della Stasi (polizia segreta della Germania-Est) dal 1985 al 1990, mentre una sua biografia ufficiale menziona quel periodo come un \"servizio militare prolungato come guardia del corpo\". Queste sue affermazioni, costrinsero il suo partito, nell'ottobre del 2005, in un congresso regionale ad una mozione di censura sul suo operato, che confermer\u00e0 invece la fiducia a Heilmann da parte dei delegati con 47 voti contro 42.\nHeilmann lasci\u00f2 la Stasi solo quando questa venne sciolta durante la caduta del regime comunista. Politicamente parlando, egli sopravvisse fortunosamente ad un attacco da parte dell'elettorato del suo partito, che gli contestava scarsa limpidezza nella nuova virata della sua carriera: da membro della Stasi a membro del Parlamento. Heilmann \u00e8 infatti l'unico ufficiale \"a tempo-pieno\" dell'ex-servizio segreto della DDR ad essere stato eletto membro del Bundestag (molti altri membri della Die Linke erano comunque stati informatori non ufficiali della Stasi)).\nHeilmann nel dipartimento della Stasi chiamato \"HA PS\", un'ampia ed importante sezione del servizio segreto che era direttamente agli ordini di Erich Mielke. Fu questo dipartimento ad essere responsabile del \"Personeschutz\", ma prese anche parte a regolari azioni di repressione e utilizz\u00f2 informatori.. .\nHeilmann divenne membro del partito comunista della DDR, il Partito Socialista Unificato di Germania (SED), nel 1986, in un periodo in cui questo era ancora legato ad un'ideologia totalitarista, e fu membro anche dei partiti che gli succedettero (SED-PDS, PDS, Die Linkspartei e ora Die Linke), anche se per otto anni, tra il 1992 e il 2000, non fu iscritto ad alcun partito.Heilmann, inoltre, \u00e8 dichiaratamente omosessuale; ha studiato giurisprudenza dal 1992 al 2004, conseguendo la laurea e lavorando fino al 2005 al Landgericht (un organismo giuridico intermedio) a Lubecca..\nHeilmann \u00e8 anche entrato in contrasto con una parte del suo partito, poich\u00e9 ha cercato di far espellere il capo della Die Linke a Lubecca, Ragnar L\u00fcttke."}
{"id": "2079415", "revid": "86599", "url": "https://it.wikipedia.org/wiki?curid=2079415", "title": "Cratere Shakespeare", "text": "Shakespeare \u00e8 un cratere d'impatto presente sulla superficie di Mercurio, a 47,79\u00b0 di latitudine nord e 152,25\u00b0 di longitudine ovest. Il suo diametro \u00e8 di poco inferiore ai 400\u00a0km.\nIl cratere \u00e8 dedicato al drammaturgo inglese William Shakespeare. A sua volta il cratere d\u00e0 il nome alla maglia H-3, precedentemente nota come \"Caduceata\"."}
{"id": "2079419", "revid": "287204", "url": "https://it.wikipedia.org/wiki?curid=2079419", "title": "Narkatiaganj", "text": "Narkatiaganj \u00e8 una citt\u00e0 dell'India di 40.830 abitanti, situata nel distretto del Champaran Occidentale, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 27\u00b0 06' 28 N e 84\u00b0 28' 38 E.\nSociet\u00e0.\nEvoluzione demografica.\nAl censimento del 2001 la popolazione di Narkatiaganj assommava a 40.830 persone, delle quali 21.994 maschi e 18.836 femmine. I bambini di et\u00e0 inferiore o uguale ai sei anni assommavano a 7.059, dei quali 3.612 maschi e 3.447 femmine. Infine, coloro che erano in grado di saper almeno leggere e scrivere erano 24.197, dei quali 14.878 maschi e 9.319 femmine."}
{"id": "2079423", "revid": "266224", "url": "https://it.wikipedia.org/wiki?curid=2079423", "title": "Dove arriva quel cespuglio", "text": ""}
{"id": "2079424", "revid": "697352", "url": "https://it.wikipedia.org/wiki?curid=2079424", "title": "Bargstedt", "text": ""}
{"id": "2079425", "revid": "767487", "url": "https://it.wikipedia.org/wiki?curid=2079425", "title": "Pallacanestro Varese 1996-1997", "text": "Giocatori tagliati.\nAllenatore: Edoardo Rusconi"}
{"id": "2079426", "revid": "287204", "url": "https://it.wikipedia.org/wiki?curid=2079426", "title": "Naugachhia", "text": "Naugachhia \u00e8 una citt\u00e0 dell'India di 38.288 abitanti, situata nel distretto di Bhagalpur, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 23' 60 N e 87\u00b0 5' 60 E e ha un'altitudine di 24 .\nSociet\u00e0.\nEvoluzione demografica.\nAl censimento del 2001 la popolazione di Naugachhia assommava a 38.288 persone, delle quali 20.599 maschi e 17.689 femmine. I bambini di et\u00e0 inferiore o uguale ai sei anni assommavano a 7.253, dei quali 3.669 maschi e 3.584 femmine. Infine, coloro che erano in grado di saper almeno leggere e scrivere erano 18.187, dei quali 11.499 maschi e 6.688 femmine."}
{"id": "2079427", "revid": "287204", "url": "https://it.wikipedia.org/wiki?curid=2079427", "title": "Razmataz (DVD Video)", "text": "Razmataz \u00e8 il DVD Video tratto dalla colonna sonora del musical-vaudeville RazMaTaz del cantautore Paolo Conte.\nTutte le musiche, i testi e le guaches sono di Paolo Conte."}
{"id": "2079429", "revid": "266224", "url": "https://it.wikipedia.org/wiki?curid=2079429", "title": "S\u00ec, viaggiare", "text": ""}
{"id": "2079430", "revid": "266224", "url": "https://it.wikipedia.org/wiki?curid=2079430", "title": "Si viaggiare", "text": ""}
{"id": "2079431", "revid": "834", "url": "https://it.wikipedia.org/wiki?curid=2079431", "title": "In Search of...", "text": ""}
{"id": "2079432", "revid": "266224", "url": "https://it.wikipedia.org/wiki?curid=2079432", "title": "S\u00ec viaggiare", "text": ""}
{"id": "2079438", "revid": "20197309", "url": "https://it.wikipedia.org/wiki?curid=2079438", "title": "Bagni di Casciana", "text": ""}
{"id": "2079439", "revid": "20197317", "url": "https://it.wikipedia.org/wiki?curid=2079439", "title": "Bagno ad Acqua", "text": ""}
{"id": "2079440", "revid": "1305772", "url": "https://it.wikipedia.org/wiki?curid=2079440", "title": "In Search Of...", "text": "In Search Of... (\"alla ricerca di...\" in lingua inglese) pu\u00f2 riferirsi a:"}
{"id": "2079443", "revid": "1305772", "url": "https://it.wikipedia.org/wiki?curid=2079443", "title": "Start the Machine", "text": ""}
{"id": "2079446", "revid": "287204", "url": "https://it.wikipedia.org/wiki?curid=2079446", "title": "Nirmali", "text": "Nirmali \u00e8 una citt\u00e0 dell'India di 16.144 abitanti, situata nel distretto di Supaul, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 19' 0 N e 86\u00b0 34' 60 E e ha un'altitudine di 58 .\nSociet\u00e0.\nEvoluzione demografica.\nAl censimento del 2001 la popolazione di Nirmali assommava a 16.144 persone, delle quali 8.521 maschi e 7.623 femmine. I bambini di et\u00e0 inferiore o uguale ai sei anni assommavano a 2.842, dei quali 1.434 maschi e 1.408 femmine. Infine, coloro che erano in grado di saper almeno leggere e scrivere erano 7.236, dei quali 4.850 maschi e 2.386 femmine."}
{"id": "2079447", "revid": "266224", "url": "https://it.wikipedia.org/wiki?curid=2079447", "title": "Nessun dolore", "text": ""}
{"id": "2079449", "revid": "599013", "url": "https://it.wikipedia.org/wiki?curid=2079449", "title": "Steinkirchen", "text": "Steinkirchen \u00e8 il nome delle seguenti localit\u00e0:"}
{"id": "2079450", "revid": "767487", "url": "https://it.wikipedia.org/wiki?curid=2079450", "title": "Butch van Breda Kolff", "text": ""}
{"id": "2079451", "revid": "767487", "url": "https://it.wikipedia.org/wiki?curid=2079451", "title": "Dan Carpenter", "text": "Carriera professionistica.\nMiami Dolphins.\nNon scelto nel draft NFL 2008, Carpenter firm\u00f2 coi Dolphins. Il 29 aprile 2008 firm\u00f2 un contratto di due anni con un bonus alla firma di 7.500 dollari. Debutt\u00f2 come professionista il 7 settembre 2008 contro i New York Jets indossando la maglia numero 5. La stagione successiva fu convocato per il suo primo Pro Bowl.\nIl 5 dicembre 2010 grazie a un field goal messo a segno da 60 yard realizz\u00f2 il nuovo record della franchigia. Il 14 agosto 2013, Carpenter fu svincolato dai Dolphins in favore del rookie Caleb Sturgis.\nBuffalo Bills.\nDopo aver passato brevemente l'estate 2013 nei roster di Arizona Cardinals e New York Jets, il 3 settembre 2013 Carpenter firm\u00f2 coi Buffalo Bills per sostituire il kicker Dustin Hopkins infortunato all'inguine. L'11 marzo 2014, firm\u00f2 un rinnovo con i Bills. Nella settimana 1 della stagione 2014 segn\u00f2 il field goal della vittoria ai tempi supplementari in trasferta sui Chicago Bears, venendo premiato come miglior giocatore degli special team della AFC della settimana. Nella settimana 5 fu ancora decisivo allo scadere, segnando a 4 secondi dal termine il field goal della vittoria in rimonta in casa dei Lions dalla distanza di 58 yard (secondo massimo in carriera eguagliato)."}
{"id": "2079460", "revid": "247222", "url": "https://it.wikipedia.org/wiki?curid=2079460", "title": "Straniero", "text": ""}
{"id": "2079462", "revid": "400694", "url": "https://it.wikipedia.org/wiki?curid=2079462", "title": "X-Rated Critics Organization", "text": "Lo X-Rated Critics Organization (XRCO) \u00e8 un gruppo composto da scrittori ed editori legati all'industria del intrattenimento per adulti che ogni anno assegna dei premi legati al mondo pornografico.\nStoria.\nL'organizzazione \u00e8 stata fondata nel 1984, a seguito dello scandalo che ha investito la pellicola \"Virginia\" E la vittoria nella premiazione come miglior scena erotica durante gli \"Adult Film Association of America Awards.\" Il regista, produttore e storico del porno Jim Holliday \u00e8 stato il padre fondatore del \"X-Rated Critics Organization\".\nI primi XRCO Awards furono presentati a Hollywood il 14 febbraio 1985 e fino al 1991 vennero sempre assegnati il giorno di san Valentino.\nTra i suoi membri attuali vi sono diversi professionisti provenienti sia dal mondo della carta stampata che di Internet, tra cui diversi critici cinematografici.\nIl presidente iniziale di XRCO, Jared Rutter, si \u00e8 dimesso nel 2004 ed \u00e8 ora un presidente onorario. Gli attuali presidenti sono \"Dirty Bob\" Krotts e Dick Freeman."}
{"id": "2079466", "revid": "834", "url": "https://it.wikipedia.org/wiki?curid=2079466", "title": "The Fugees", "text": ""}
{"id": "2079468", "revid": "287204", "url": "https://it.wikipedia.org/wiki?curid=2079468", "title": "Nokha (Bihar)", "text": "Nokha \u00e8 una citt\u00e0 dell'India di 22.338 abitanti, situata nel distretto di Rohtas, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 06' 11 N e 84\u00b0 06' 51 E.\nSociet\u00e0.\nEvoluzione demografica.\nAl censimento del 2001 la popolazione di Nokha assommava a 22.338 persone, delle quali 11.624 maschi e 10.714 femmine. I bambini di et\u00e0 inferiore o uguale ai sei anni assommavano a 4.107, dei quali 2.078 maschi e 2.029 femmine. Infine, coloro che erano in grado di saper almeno leggere e scrivere erano 11.938, dei quali 7.403 maschi e 4.535 femmine."}
{"id": "2079469", "revid": "88740", "url": "https://it.wikipedia.org/wiki?curid=2079469", "title": "Universi paralleli per Bucky O'Hare", "text": "Universi paralleli per Bucky O'Hare (\"Bucky O'Hare and the Toad Wars\" in Nord America e \"Bucky O'Hare and the Toad Menace\" in Canada) \u00e8 una serie animata franco-statunitense creata da Sunbow Entertainment, Abrams/Gentile Entertainment, Continuity Comics e la societ\u00e0 francese IDDH, co-prodotto da Marvel Productions e distribuito dalla controllata di Hasbro Claster Television. \u00c8 basato sul fumetto cult \"Bucky O'Hare\", e animato da AKOM. Ha debuttato nel 1991 negli Stati Uniti e nel 1992 nel Regno Unito sulla BBC. In Italia \u00e8 stata trasmessa una sola volta da Italia 1 dal 21 agosto al 4 settembre 1995 con la sigla di Marco Destro.\nTrama.\nLa storia si svolge in un universo parallelo, lo Ainverso (A.N.I.V.E.R.S.E. in originale), dove \u00e8 in corso una guerra tra la Federazione del Regno Animale (gestito da mammiferi) con a capo Bucky (una lepre verde) e il sinistro Impero di Rospo. L'Impero di Rospo \u00e8 guidato da un vasto sistema informatico noto come ZERO (K.O.M.P.L.E.X.), che ha fatto il lavaggio del cervello alla popolazione, portandola a combattere una campagna espansionista contro il resto della galassia. Un giorno Willy, un ragazzo terrestre esperto di informatica e tecnologia, si trova catapultato in questo universo tramite un portale \"ad acceleratore di fotoni\" da lui stesso creato e decide di unirsi all'equipaggio di Bucky nella lotta contro i nemici.\nLa trama del fumetto invece, vede Bucky e il suo equipaggio sfuggire a un attacco dei rospi per poi salvare Jenny quando viene catturata da questi ultimi. Alla fine, uno strano topo quasi onnipotente bandisce i rospi che attaccano Bucky in \"un posto sicuro dove il cibo \u00e8 cattivo e le tasse sono alte\". I genitori di Willy, non sapendo cosa fa l'acceleratore di fotoni, lo disattivano, intrappolandolo cos\u00ec nell'Universo Parallelo.\nPersonaggi.\nBucky e il suo equipaggio sono membri della S.P.A.C.E. organizzazione, che sta per Protoplasma Senziente contro l'Invasione Coloniale.\nI membri dell'Impero di Rospo introdotti sono i seguenti:\nPersonaggi esclusivi della serie animata.\nQuasi tutti i personaggi sopra elencati appaiono quasi tutti sia nel fumetto che nel cartone animato. La maggior parte dei seguenti invece compiono la loro apparizione esclusivamente nella serie animata.\nAltri media.\nDal fumetto originale, oltre alla serie animata, sono nati anche diversi spin-off multimediali tra cui giocattoli e videogiochi.\nFumetti.\nNonostante la trama dell'opera cartacea originale si fermi a quando Willy rimane intrappolato nell'Universo Parallelo, in concomitanza con la serie TV negli anni '90, nel Regno Unito \u00e8 stato ristampato il fumetto con ulteriori quindici numeri, scritti da Peter Stone e illustrati da Andre Coates e Joel Adams.\nNel 2006, Vanguard Productions ha ristampato il fumetto originale di Bucky O'Hare e due dei numeri del Regno Unito in una raccolta di dimensioni ridotte, simile a un manga. Il libro si chiama \"Bucky O'Hare and the Toad Menace\" ed \u00e8 stampato in bianco e nero. Nel 2007 Image Comics ha distribuito anche l'edizione deluxe. Alcune copie dell'edizione deluxe, tuttavia, erano in realt\u00e0 l'edizione standard con copertina rigida, non la versione a colori firmata e numerata che veniva pubblicizzata.\nVideogiochi.\nUn gioco di Bucky O'Hare \u00e8 stato pubblicato per il Nintendo Entertainment System nel 1992, che richiedeva a Bucky di salvare ciascuno dei suoi membri dell'equipaggio (eccetto Bruiser, che non \u00e8 presente nel gioco) su una serie di pianeti. Man mano che ogni personaggio veniva salvato, il giocatore acquisiva la capacit\u00e0 di passare dall'uno all'altro durante il gioco e permettere a Bucky di risolvere diversi problemi. Immediatamente dopo aver riconquistato il suo intero equipaggio, vengono tutti nuovamente catturati e imprigionati sulla nave madre Toad. Bucky e Blinky, condividendo la stessa cella, riescono a scappare, dovendo cos\u00ec salvare i membri rimanenti. Successivamente, si prosegue attraverso la mostruosa nave. Il design di gioco e il livello assomigliano alla serie di \"Mega Man\" di Capcom, con elementi della serie \"Contra\" della stessa Konami.\nNel 1992 \u00e8 stato anche pubblicato un gioco arcade, sempre di Konami, che permetteva a un massimo di quattro giocatori di controllare Bucky, Jenny, Deadeye o Blinky. \u00c8 un gioco run 'n' gun simile ai giochi arcade Konami come \"Sunset Riders\", \"Mystic Warriors\", \"Wild West Cowboys of Moo Mesa\" e \"Aliens\". La trama di questo titolo inoltre permetteva di ottenere la vittoria finale sui rospi rilasciando un'energia chiamata \"Interplanetary Life Force\" contenuta in KOMPLEX. Il gioco comprendeva anche il cast di doppiatori originale del cartone.\nKonami ha anche distribuito un gioco elettronico portatile \"Bucky O'Hare\".\nAccoglienza.\nUn redattore del sito web ScienceFiction.com afferm\u00f2 che nonostante la serie non si potesse classificare come una delle migliori opere di fantascienza realizzate era comunque da considerarsi interessante per via del fatto che era in gran parte ambientato in un universo privo di esseri umani e trattava anche temi a favore dell'ambientalismo e contro il consumismo. \"Universi paralleli per Bucky O'Hare\" si rivelava un ottimo modo per risvegliare alcuni agghiaccianti ricordi legati al consumismo della societ\u00e0 e forniva anche un ottimo studio sulla controcultura degli anni' 90. Pur non essendo una grande opera di fantascienza aveva lasciato un posto nel cuore degli spettatori e con il suo essere strano e bizzarro aveva reso felici molti bambini. Similmente ad altre serie come \"Robotech\" e \"Power Rangers\", anche \"Bucky O'Hare\" aveva introdotto in maniera efficace i giovani telespettatori alla fantascienza.\nIn un articolo di Syfy venne affermato che questa serie animata era tra quelle che stava cercando di inseguire il successo di \"Tartarughe Ninja alla riscossa\" nel corso degli anni '90 e si mostrava come una space opera sulla scia di \"Star Wars\". WatchMojo fece un'affermazione simile, classificandolo come la quarta migliore serie copia di \"Tartarughe Ninja alla riscossa\"."}
{"id": "2079471", "revid": "1494169", "url": "https://it.wikipedia.org/wiki?curid=2079471", "title": "Deflazione", "text": ""}
{"id": "2079474", "revid": "86599", "url": "https://it.wikipedia.org/wiki?curid=2079474", "title": "Cratere Michelangelo", "text": "Michelangelo \u00e8 un cratere d'impatto presente sulla superficie di Mercurio, a 44,9\u00b0 di latitudine sud e 109,73\u00b0 di longitudine ovest. Il suo diametro \u00e8 superiore ai 200\u00a0km.\nIl cratere \u00e8 dedicato all'artista rinascimentale italiano Michelangelo Buonarroti. A suo volta il cratere d\u00e0 il nome alla maglia H-12, precedentemente nota come \"Solitudo Promethei\"."}
{"id": "2079475", "revid": "3831", "url": "https://it.wikipedia.org/wiki?curid=2079475", "title": "Ponte youyi", "text": ""}
{"id": "2079477", "revid": "767487", "url": "https://it.wikipedia.org/wiki?curid=2079477", "title": "Deflazione (geologia)", "text": "Il termine deflazione in geologia indica l'azione di trasporto di granuli esercitata dal vento in ambiente continentale. Con lo stesso nome si indica anche il prelevamento o il distacco del materiale trasportato dal terreno, ossia il momento iniziale del trasporto stesso.\nA parit\u00e0 di condizioni climatiche (costanza, energia e regolarit\u00e0 dei venti) la deflazione \u00e8 maggiormente attiva nei luoghi in cui la copertura vegetale \u00e8 scarsa o assente del tutto, tipicamente in aree desertiche o ambienti subpolari o di alta montagna. \nAltre aree soggette a forte deflazione sono i terreni soggetti a forte calpestio per passaggio numeroso di mandrie, che distrugge la cotica erbosa esponendo all'interfaccia terreno/aria detriti di suolo sminuzzati ed inconsolidati, lo stesso avviene in terreni agricoli arati in aree con forte energia eolica.\nLa vegetazione non solo coprendo il terreno protegge le rocce dalla erosione, ma costituisce un ostacolo al trasporto aereo delle particelle, che sbattendo contro questi ostacoli durante il trasporto perdono velocit\u00e0 ricadendo a terra."}
{"id": "2079479", "revid": "686936", "url": "https://it.wikipedia.org/wiki?curid=2079479", "title": "Ted Ginn", "text": "Carriera professionistica.\nMiami Dolphins.\nAl debutto come rookie con i Dolphins, Ginn disput\u00f2 16 partite, di cui 9 come titolare, facendo registrare 34 ricezioni per 420 yard con 2 touchdown, 63 ritorni su kickoff per 1.433 yard, 24 ritorni su punt per 230 yard con un touchdown, 15 \"faircatch\" e 3 fumble di cui uno perso e 2 recuperati.\nNella seconda stagione da professionista, Ginn divenne il wide receiver titolare della squadra. Concluse la stagione disputando 16 partite di cui 14 come titolare, totalizzando 56 ricezioni per 790 yard con 2 touchdown e 3 fumble.\nNella stagione 2009, Ted part\u00ec lentamente catturando solo due passaggi nella prima gara della stagione, ma rifacendosi la settimana successiva ricevendo 108 yard contro gli Indianapolis Colts. Nel corso della stagione per\u00f2 non gioc\u00f2 bene come ricevitore e fu spostato a tempo pieno al ruolo di kick returner. Nella settimana 8 contro i New York Jets pareggi\u00f2 il record NFL ritornando due kickoff in touchdown. A fine anno guadagn\u00f2 1.826 yard totali, di cui 1.324 su ritorni e 502 dalla linea di scrimmage, con 2 fumble.\nSan Francisco 49ers.\nIl 16 aprile 2010, Miami scambi\u00f2 Ginn coi San Francisco 49ers per una scelta del quinto giro (Nolan Carroll) nel Draft NFL 2010.\nGinn segn\u00f2 il suo primo touchdown ritornando un punt contro i St. Louis Rams mentre l'unico touchdown su ricezione della stagione lo segn\u00f2 nell'ultima gara dell'anno contro gli Arizona Cardinals. Ginn termin\u00f2 il 2010 con 12 ricezioni, 163 yard e 1 touchdown.\nAlla fine dell'ultimo quarto del debutto della stagione 2011 contro i Seattle Seahawks, Ginn ritorn\u00f2 un kickoff (102 yard) e un punt (55 yard) in altrettanti touchdown con 59 secondi rimanenti. Grazie a questa prestazione vinse il premio di giocatore degli special team della settimana. Precedentemente, nella stessa settimana, Ginn aveva accettato una riduzione salariale da 2,2 milioni di dollari a stagioni a uno.\nIl 22 marzo 2012, Ginn firm\u00f2 un nuovo contratto annuale coi 49ers.\nCarolina Panthers.\nIl 21 marzo 2013, Ginn firm\u00f2 un contratto annuale con i Carolina Panthers. Il primo touchdown con la nuova maglia lo segn\u00f2 nella settimana 2 contro i Buffalo Bills e il secondo la settimana successiva contro i Giants, nella prima vittoria stagionale della sua squadra. Nel Monday Night Football della settimana 11 contro i Patriots, i Panthers vinsero la sesta gara consecutiva grazie al touchdown ricevuto da Ginn su passaggio di Cam Newton a 59 secondi dal termine. La quarta marcatura stagionale la segn\u00f2 il 1\u00ba dicembre nella vittoria sui Tampa Bay Buccaneers. Nell'ultima gara dell'anno segn\u00f2 un TD e i Panthers batterono i Falcons in trasferta, terminando con un record di 12 vittorie e 4 quattro sconfitte, il secondo migliore della NFC, guadagnandosi la possibilit\u00e0 di accedere direttamente al secondo turno di playoff. Contro la sua ex squadra, i 49ers, Ginn guid\u00f2 Carolina con 4 ricezioni per 104 yard ma questa fu eliminata con un punteggio di 23-10.\nArizona Cardinals.\nIl 13 marzo 2014, Ginn firm\u00f2 con gli Arizona Cardinals un contratto triennale del valore di 14,73 milioni di dollari, inclusi 5,1 milioni garantiti. Nella settimana 2 segn\u00f2 un touchdown su ritorno di punt da 71 yard nel quarto periodo che fu quello del sorpasso nella vittoria sui Giants, venendo premiato come miglior giocatore degli special team della NFC della settimana. Il 23 febbraio 2015 fu svincolato.\nCarolina Panthers.\nIl 9 marzo 2015, Ginn ritorno ai Panthers firmando un contratto biennale da 4,2 milioni di dollari. Quell'anno disput\u00f2 la miglior stagione in carriera, segnando in quattro occasioni due touchdown: contro i Buccaneers nella settimana 4 e per tre turni consecutivi tra il 13\u00ba e il 15\u00ba contro Saints, Falcons e Giants. La sua annata si chiuse guidando i Panthers con un nuovo primato di 10 TD su ricezione (nelle precedenti otto stagioni ne aveva segnati complessivamente 11) e al secondo posto con 739 yard ricevute. Nella vittoria sui Cardinals nella finale della NFC, Ginn segn\u00f2 un touchdown su corsa, qualificandosi per il secondo Super Bowl della carriera, perso contro i Denver Broncos.\nNew Orleans Saints.\nIl 9 marzo 2017, Ginn si leg\u00f2 con un contratto triennale ai New Orleans Saints. Nella prima stagione in Louisiana ricevette dal quarterback Drew Brees un primato personale di 787 yard e segn\u00f2 4 touchdown. Il 7 gennaio 2018 nel turno delle wild card dei playoff segn\u00f2 il primo touchdown della partita contro la sua squadra precedente, i Panthers, chiudendo la partita con 4 ricezioni per 115 yard, un nuovo primato personale nella \"post-season\".\nChicago Bears.\nIl 30 aprile 2020 Ginn firm\u00f2 con i Chicago Bears."}
{"id": "2079486", "revid": "640129", "url": "https://it.wikipedia.org/wiki?curid=2079486", "title": "Lino Brocka", "text": "Carriera.\nPer merito della sua lunga e prolifica carriera, che vanta pi\u00f9 di 40 film, egli \u00e8 stato insignito in patria del premio di \"miglior regista di sempre\" al \"Filipino Academy of Movie Arts and Sciences\" (FAMAS).\nAll'estero, oltre a vantare premi al \"British Film Institute Awards\" e al \"Festival dei tre continenti\" di Nantes, Lino Brocka ha presentato il film \"Insiang\" al festival di Cannes ed \u00e8 stato nominato per la Palma d'oro due volte per i film \"Jaguar\" e \"Bayan ko: Kapit sa Patalim\", rispettivamente nel 1979 e 1985, non riuscendo per\u00f2 in nessuna delle due occasioni a vincere il premio. \u00c8 stato anche membro della giuria a Cannes nel 1986."}
{"id": "2079487", "revid": "287204", "url": "https://it.wikipedia.org/wiki?curid=2079487", "title": "Paharpur (India)", "text": "Paharpur \u00e8 una suddivisione dell'India, classificata come \"census town\", di 5.758 abitanti, situata nel distretto di Gaya, nello stato federato del Bihar. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 36' 26 N e 85\u00b0 12' 29 E.\nSociet\u00e0.\nEvoluzione demografica.\nAl censimento del 2001 la popolazione di Paharpur assommava a 5.758 persone, delle quali 3.915 maschi e 1.843 femmine. I bambini di et\u00e0 inferiore o uguale ai sei anni assommavano a 723, dei quali 356 maschi e 367 femmine. Infine, coloro che erano in grado di saper almeno leggere e scrivere erano 4.482, dei quali 3.302 maschi e 1.180 femmine."}
{"id": "2079488", "revid": "834", "url": "https://it.wikipedia.org/wiki?curid=2079488", "title": "A La Qu\u00eate Du Pass\u00e9", "text": ""}
{"id": "2079489", "revid": "599013", "url": "https://it.wikipedia.org/wiki?curid=2079489", "title": "Estorf", "text": ""}
{"id": "2079495", "revid": "599013", "url": "https://it.wikipedia.org/wiki?curid=2079495", "title": "Kranenburg", "text": ""}
{"id": "2079500", "revid": "300067", "url": "https://it.wikipedia.org/wiki?curid=2079500", "title": "Jan van Breda Kolff", "text": ""}
{"id": "2079504", "revid": "834", "url": "https://it.wikipedia.org/wiki?curid=2079504", "title": "Un Lac De Larmes Et De Sang...", "text": ""}
{"id": "2079505", "revid": "339392", "url": "https://it.wikipedia.org/wiki?curid=2079505", "title": "Santuario Pelagos", "text": ""}
{"id": "2079508", "revid": "287204", "url": "https://it.wikipedia.org/wiki?curid=2079508", "title": "Phulwari Sharif", "text": "Phulwari Sharif \u00e8 una citt\u00e0 dell'India di 53.166 abitanti, situata nel distretto di Patna, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 34' 39 N e 85\u00b0 04' 46 E.\nSociet\u00e0.\nEvoluzione demografica.\nAl censimento del 2001 la popolazione di Phulwari Sharif assommava a 53.166 persone, delle quali 28.089 maschi e 25.077 femmine. I bambini di et\u00e0 inferiore o uguale ai sei anni assommavano a 8.153, dei quali 4.225 maschi e 3.928 femmine. Infine, coloro che erano in grado di saper almeno leggere e scrivere erano 33.583, dei quali 19.575 maschi e 14.008 femmine."}
{"id": "2079509", "revid": "486946", "url": "https://it.wikipedia.org/wiki?curid=2079509", "title": "A5/3", "text": ""}
{"id": "2079510", "revid": "1983214", "url": "https://it.wikipedia.org/wiki?curid=2079510", "title": "Oldendorf", "text": ""}
{"id": "2079513", "revid": "767487", "url": "https://it.wikipedia.org/wiki?curid=2079513", "title": "Goran Karan", "text": "Cantante pop con importanti influenze provenienti dalla cultura popolare dalmata \u00e8 conosciuto per il proprio timbro di voce da tenore.\nNell 2000, dopo la vittoria nella competizione nazionale, ha rappresentato la Croazia all'Eurovision con la canzone \"Kad zaspu an\u0111eli\" (conosciuta anche come \"Ostani\")."}
{"id": "2079514", "revid": "287204", "url": "https://it.wikipedia.org/wiki?curid=2079514", "title": "Folklore (album)", "text": ""}
{"id": "2079517", "revid": "1745361", "url": "https://it.wikipedia.org/wiki?curid=2079517", "title": "Folklore (disambigua)", "text": ""}
{"id": "2079519", "revid": "228587", "url": "https://it.wikipedia.org/wiki?curid=2079519", "title": "Loose", "text": ""}
{"id": "2079521", "revid": "287204", "url": "https://it.wikipedia.org/wiki?curid=2079521", "title": "Riserva naturale Calafuria", "text": "La riserva naturale Calafuria \u00e8 un'area naturale protetta della Toscana istituita con Decreto Ministeriale 13 luglio 1977.\nOccupa una superficie di 115,63 ettari nella zona di costiera di Calafuria, a Livorno.\nLa riserva naturale \u00e8 percorribile grazie ad un sentiero \"dorsale\", che corrisponde in parte al sentiero 5. Questi collega la parte pi\u00f9 bassa, sulle rive del Rio Maroccone alla cima de \"Il Montaccio\" (270 m s.l.m.), il punto pi\u00f9 alto della riserva. Esistono comunque altri numerosi sentieri, segnati in vari cartelli presenti sul percorso, e numerosi piazzali panoramici.\nFauna.\nLa fauna \u00e8 comune a quella tipica che vive su tutta la fascia del litorale tirreno. Numerosi sono Sus scrofa (cinghiale), Vulpes vulpes (volpe), Martes foina (faina), Hystrix cristata (istrice), Erinaceus europeus (riccio).\nL'avifauna \u00e8 quella tipica della macchia mediterranea. L\u2019area \u00e8 un'importante area di passaggio migratorio soprattutto per Colomba palumbus (colombaccio) e Turdus philomelos (tordo bottaccio).\nNella torre di Calafuria vi \u00e8 l\u2019unico sito di svernamento conosciuto in Italia di Apus pallidus (rondone pallido).\nFlora.\nLa flora \u00e8 tipicamente mediterranea. \u00c8 presente una piccola lecceta in fondo alla valle del Rio Maroccone, unica nel suo genere perch\u00e9 sopravvissuta al disastroso incendio del 1990 che coinvolse centinaia di ettari di foreste. Pi\u00f9 in su, sul crinale de \"Il Montaccio\" e nei pressi del Monte Telegrafo (150 m s.l.m.) sono presenti invece numerosi cespugli di ginestre intervallate da rari pini marittimi e pini d'aleppo."}
{"id": "2079522", "revid": "74801", "url": "https://it.wikipedia.org/wiki?curid=2079522", "title": "Patrick Cobbs", "text": "Carriera universitaria.\nHa giocato con i North Texas Mean Green squadra rappresentativa dell'universit\u00e0 del North Texas.\nNew England Patriots.\nAl draft NFL 2006 non \u00e8 stato selezionato ma poi \u00e8 stato preso dai Patriots dai rookie non selezionati il 15 maggio 2006. \u00c8 stato ceduto ai Pittsburgh Steelers il 1\u00ba settembre.\nPittsburgh Steelers.\nDopo aver saltato la prima partita della stagione regolare il giorno successivo non \u00e8 stato trattenuto diventando libero tra gli svincolati.\nMiami Dolphins.\nFirma con i Dolphins e dopo esser partito dalla squadra di allenamento viene promosso in prima squadra. Ha debuttato nella NFL il 3 dicembre 2006 contro i Jacksonville Jaguars indossando la maglia numero 38.\nPrima della stagione 2009 riesce a trovare pochi spazi visto che parte sempre come riserva. Nella 5\u00aa settimana del 2009 contro i New York Jets si infortuna al legamento del ginocchio saltando il resto della stagione regolare.\nStatistiche nella stagione regolare.\nLegenda: PG=Partite giocate PT=Partite da titolare C=Corse YC=Yard su corse TC=Touchdown su corse FC=Fumble su corse R=Ricezioni YR=Yard su ricezione TR=Touchdown su ricezione RF=Fumble su ricezione KR=kickoff ritornati YK=Yard su kick off TK=Touchdown su kick off FK=Fumble su kick off TT=Tackle T=Tackle TA=Tackle assistito FS=Fumble subiti FP=Fumble persi FR=Fumble recuperati.\nRecord personali in una stagione.\nLegenda: YC=Yard su corse TC=Touchdown su corse YR=Yard su ricezione TR=Touchdown su ricezione.\nVittorie e premi.\nNessuno."}
{"id": "2079529", "revid": "1318658", "url": "https://it.wikipedia.org/wiki?curid=2079529", "title": "Aree naturali protette della Toscana", "text": "Il sistema delle aree naturali protette della Toscana copre quasi il 10% del territorio regionale, per una superficie totale di 227.000 ettari. Ne fanno parte 3 parchi nazionali, 3 parchi regionali, 2 parchi provinciali, 36 riserve naturali statali, 37 riserve naturali regionali e 52 aree naturali protette di interesse locale .\nRete Natura 2000.\nSono inoltre presenti nella regione \"siti di rilevante importanza in ambito CEE riferiti alla regione biogeografica mediterranea\" o \"siti di interesse comunitario\" (SIC). Le localit\u00e0, definite siti di importanza comunitaria (SIC), sono state proposte sulla base del Decreto 25/3/2005, pubblicato sulla Gazzetta Ufficiale della Repubblica Italiana n. 157 dell'8 luglio 2005 e predisposto dal Ministero dell'Ambiente e della Tutela del Territorio e del Mare ai sensi della direttiva CEE."}
{"id": "2079531", "revid": "767487", "url": "https://it.wikipedia.org/wiki?curid=2079531", "title": "Thomas Wemyss Reid", "text": " Fu anche uno scrittore di novelle dell'epoca.\nBiografia.\nDiventato capo reporter del Newcastle Journal all'et\u00e0 di 19 anni lavor\u00f2 presso il Leeds Mercury (dal 1870 al 1887) - alla fine del 1887 riusc\u00ec a diventare manager della Cassell and Co, editori inglesi.\nL'incontro con Oscar Wilde.\nViste le abilit\u00e0 di Oscar Wilde nell'effettuare le recensioni letterarie, decise di coinvolgerlo. Nella sua rivista \u201cThe Lady's World: A Magazine of Fashion and Society\u201d si parlava di femminismo e volle un parere di Wilde, lo ottenne e ne fu colpito positivamente assumendolo. Il 18 maggio 1887 Oscar inizi\u00f2 la collaborazione Wilde propose ed ottenne dopo qualche discussione che il nome della rivista cambiasse in \u00abThe Woman\u2019s World\u00bb. Nel 1889 Oscar lasci\u00f2 l'incarico, due mesi dopo la rivista cess\u00f2 di essere pubblicata.\nOpere.\nIn seguito scrisse numerose biografie fra cui quella di Charlotte Bront\u00eb, oltre ad altre opere fra cui:"}
{"id": "2079533", "revid": "113757", "url": "https://it.wikipedia.org/wiki?curid=2079533", "title": "Albania veneta", "text": ""}
{"id": "2079534", "revid": "287204", "url": "https://it.wikipedia.org/wiki?curid=2079534", "title": "Piro (India)", "text": "Piro \u00e8 una citt\u00e0 dell'India di 25.638 abitanti, situata nel distretto di Bhojpur, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 19' 60 N e 84\u00b0 25' 0 E e ha un'altitudine di 71 .\nSociet\u00e0.\nEvoluzione demografica.\nAl censimento del 2001 la popolazione di Piro assommava a 25.638 persone, delle quali 13.585 maschi e 12.053 femmine. I bambini di et\u00e0 inferiore o uguale ai sei anni assommavano a 4.726, dei quali 2.472 maschi e 2.254 femmine. Infine, coloro che erano in grado di saper almeno leggere e scrivere erano 14.273, dei quali 8.795 maschi e 5.478 femmine."}
{"id": "2079537", "revid": "292162", "url": "https://it.wikipedia.org/wiki?curid=2079537", "title": "Sfaranda", "text": "Sfaranda (\"Sparanna\" in ) \u00e8 una frazione di abitanti di Castell'Umberto, comune italiano della citt\u00e0 metropolitana di Messina in Sicilia.\nSi trova al confine con il territorio di Tortorici e costituisce una porta di ingresso al Parco dei Nebrodi.\nMonumenti e luoghi d'interesse.\nLa prima chiesa di Sfaranda fu la piccola chiesa gentilizia, innalzata nella propriet\u00e0 Di Vincenzo. La chiesa era dedicata all'Angelo custode. Dopo la frana che interess\u00f2 il paese nel 1770 si decise la costruzione di una nuova chiesa per ospitare la comunit\u00e0 dei fedeli. Nel 1790 il signor Argir\u00ec don\u00f2 il locale per la costruzione della nuova chiesa e iniziarono i lavori di costruzione. Accanto fu costruito un ambiente adibito a salone parrocchiale. Nel 1945 divenne parrocchia e il primo parroco di Sfaranda, padre Surace, fece demolire la chiesa per farne fabbricare una nuova, che venne eretta a cura del suo successore, padre Catania e ad opera degli stessi abitanti a partire dal 1948 in quattro anni di lavoro. Accanto venne costruita l'abitazione del parroco.\nSul territorio di Sfaranda sono presenti diversi punti panoramici da dove \u00e8 possibile godere di suggestivi paesaggi del Parco dei Nebrodi, dai monti sino al mare.\nSport.\nSfaranda \u00e8 sede della squadra di calcio dell'Unione Sportiva Sfarandina A.S.D., fondata nel 1969 da un gruppo di giovani locali, nota semplicemente come Sfarandina e avente come colori sociali il bianco e il rosso. La squadra utilizza lo stadio comunale di Castell'Umberto."}
{"id": "2079540", "revid": "104458", "url": "https://it.wikipedia.org/wiki?curid=2079540", "title": "Marysvale (Utah)", "text": ""}
{"id": "2079542", "revid": "1568601", "url": "https://it.wikipedia.org/wiki?curid=2079542", "title": "Parco provinciale dei Monti Livornesi", "text": "Il parco provinciale dei Monti Livornesi \u00e8 un'area naturale protetta istituita nel 1999 e si estende tra i comuni di Collesalvetti, Livorno e Rosignano Marittimo per un totale di 1.329 ettari nella provincia di Livorno, in Toscana.\nIl parco, che si inserisce nel contesto delle Colline livornesi, \u00e8 formato da ampie distese di foreste che interessano le zone di Valle Benedetta e Montenero, collegate tra loro e circondate dalle aree protette di Parrana San Martino, Poggio Corbolone, Monte Maggiore e della valle del Chioma; inoltre al parco \u00e8 assegnata anche l'area distaccata dei Poggetti, nel comune di Rosignano Marittimo."}
{"id": "2079543", "revid": "83531", "url": "https://it.wikipedia.org/wiki?curid=2079543", "title": "Palazzo Mariinskij (San Pietroburgo)", "text": "Palazzo Mariinskij (), noto anche come Palazzo di Maria, fu l'ultimo palazzo imperiale neoclassico costruito a San Pietroburgo. \nStoria e descrizione.\nFu costruito fra il 1839 ed il 1844 su disegno dell'architetto di corte Andrej Stackenschneider, si trova sul lato meridionale di Piazza Sant'Isacco, appena oltre il Ponte Blu che lo separa dalla piazza e dalla Cattedrale di Sant'Isacco. \nNel secolo XVIII il terreno apparteneva a Zakhar Tchernyshov che vi costru\u00ec il proprio palazzo (1762-68), impiegato occasionalmente dal principe di Cond\u00e9 e da altri illustri ospiti stranieri che visitavano l'allora capitale russa. Dal 1825 al 1839 alloggi\u00f2 una scuola militare, dove Michail Jur'evi\u010d Lermontov studi\u00f2 per due anni: in occasione delle nozze della figlia Marija Nikolaevna con Massimiliano duca di Leuchtenberg l'imperatore Nicola I di Russia ne fece dono agli sposi. \nNonostante l'elaborata facciata bruno-rossastra in stile rustico caratterizzata da colonne corinzie organizzate secondo le tradizioni stilistiche neoclassiche, il disegno generale \u00e8 ispirato al barocco francese del XVII secolo, mentre influenze eclettiche sono visibili nei dettagli di gusto neo-rinascimentale nelle ornamentazioni esterne e nelle decorazioni interne, con ogni stanza principale progettata in uno stile storico differente. \nIl Palazzo Mariinsky torn\u00f2 alla Corona nel 1884 e vi rimase fino al 1917, ospitando il Consiglio di Stato dell'Impero russo e la Cancelleria di Stato: qui, il 2 aprile 1902, un terrorista uccise il ministro dell'interno, Dmitry Sipyagin, nel sontuoso vestibolo. Il grande corridoio per le sessioni del Consiglio di Stato fu progettato da Leon Benois nel 1906. Il Governo Provvisorio Russo si appropri\u00f2 del palazzo nel marzo 1917 e lo assegn\u00f2 al Consiglio della Repubblica russa mentre dopo la Rivoluzione d'Ottobre alloggi\u00f2 vari ministeri ed accademie. Durante la Seconda guerra mondiale serv\u00ec da ospedale e sub\u00ec diversi cannoneggiamenti. Dopo la guerra divenne sede del Soviet di Leningrado, a cui successe nel 1994 l'Assemblea Legislativa di San Pietroburgo."}
{"id": "2079544", "revid": "287204", "url": "https://it.wikipedia.org/wiki?curid=2079544", "title": "Rafiganj", "text": "Rafiganj \u00e8 una citt\u00e0 dell'India di 23.889 abitanti, situata nel distretto di Aurangabad, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 49' 0 N e 84\u00b0 39' 0 E e ha un'altitudine di 88 .\nSociet\u00e0.\nEvoluzione demografica.\nAl censimento del 2001 la popolazione di Rafiganj assommava a 23.889 persone, delle quali 12.531 maschi e 11.358 femmine. I bambini di et\u00e0 inferiore o uguale ai sei anni assommavano a 4.517, dei quali 2.394 maschi e 2.123 femmine. Infine, coloro che erano in grado di saper almeno leggere e scrivere erano 11.607, dei quali 6.916 maschi e 4.691 femmine."}
{"id": "2079550", "revid": "729019", "url": "https://it.wikipedia.org/wiki?curid=2079550", "title": "Esercito cartaginese", "text": "Lesercito cartaginese era una delle pi\u00f9 importanti forze militari dell'antichit\u00e0 classica. Anche se sempre fu la flotta la forza principale di Cartagine, l'esercito di terra ebbe un ruolo chiave per estendere il potere punico sopra le popolazioni native del nordafrica e del sud della penisola iberica, soprattutto nel periodo che va dal VI al III secolo a.C.. Sappiamo inoltre che, a partire dal V secolo a.C., Cartagine avvi\u00f2 un ambizioso programma di espansione in Sardegna, nelle Isole Baleari oltrech\u00e9 nel nord Africa. In seguito a questa espansione, l'esercito venne trasformato in un mosaico multietnico, poich\u00e9 la carenza di risorse umane richiese la necessit\u00e0 di arruolare contingenti di truppe straniere, principalmente come mercenari. Questo fatto gener\u00f2 nell'esercito cartaginese un insieme di unit\u00e0 alleate e mercenarie.\nA differenza di altri eserciti classici, quello punico fu cos\u00ec formato in gran parte da mercenari, posti sotto il comando di un capitano, a sua volta subordinato ad un corpo ufficiali composto da cittadini cartaginesi, provenienti dalle classi sociali pi\u00f9 elevate.\nPer quanto riguarda la sua struttura militare rappresent\u00f2 da sempre un esercito che disponeva di una fanteria pesante e di una leggera, oltre a unit\u00e0 di artiglieria, di cavalleria leggera e pesante, oltre a elefanti da guerra e carri. Il comando supremo dell'esercito venne inizialmente detenuto dai \"suffetes\" fino al III secolo a.C. In seguito, il comandante in capo veniva nominato direttamente dal Senato cartaginese.\nL'esercito cartaginese si scontr\u00f2 in numerose occasioni con gli eserciti greci per l'egemonia in Sicilia. Questo diede notevole impulso alle nuove tattiche e alle armi puniche, trasformando l'esercito in unit\u00e0 falangitiche. La guerra dur\u00f2 secoli in Sicilia (600 - 265 a.C. circa), tra Cartagine e \"Syrakousai\" (Siracusa), citt\u00e0 mai conquistata dai punici.\nTuttavia la macchina da guerra cartaginese ebbe il suo pi\u00f9 importante conflitto di fronte alle legioni romane nelle tre guerre puniche (264 - 146 a.C.). E sebbene Cartagine venisse finalmente sconfitta, il suo esercito raggiunse notevoli successi grazie a comandanti eccezionali come Annibale e il padre, Amilcare Barca.\nEvoluzione storica.\nLa caratteristica pi\u00f9 evidente dell'esercito cartaginese era la sua composizione, dal momento che era costituita da un considerevole contingente di forze straniere. Cartagine aveva infatti una scarsa disponibilit\u00e0 di cittadini da cui arruolare truppe e mancava anche di una forte tradizione militare. Gli eserciti di terra venivano arruolati o aumentati di numero solo quando era necessario condurre nuove operazioni militari, al termine delle quali erano normalmente sciolti. I cittadini venivano chiamati solo per esercitazioni atte a difendere la citt\u00e0 stessa in caso di minaccia diretta. Questa mancanza di forze cittadine faceva s\u00ec che l'esercito fosse composto principalmente da truppe straniere: Libici, Numidi, Iberi, Galli, Greci, ecc.\nTra queste truppe straniere vi erano contingenti forniti da popolazioni alleate, come ad esempio alcune parti della Libia, o tributarie, nell'ambito di trattati bilaterali. Ci\u00f2 risult\u00f2 molto frequente, come ad esempio tra i regni di Numidia, che avevano forti relazioni politiche con i Cartaginesi. Un altro tipo di relazioni pi\u00f9 strette fu il caso che leg\u00f2 intere popolazioni con il singolo generale cartaginese, come accadde con Annibale. Oltre alle truppe cittadine e delle popolazioni alleate, la ricchezza di Cartagine permise anche di reclutare ingenti contingenti di soldati mercenari stranieri, venuti per soddisfare le esigenze specifiche di un esercito particolare.\nEra implicito che, considerata la particolare natura dell'esercito cartaginese, un qualsiasi comandante cartaginese avesse sotto il suo comando una grande diversit\u00e0 di contingenti di truppe provenienti da paesi e culture assai dfiseguali. Questo rende impossibile parlare di un \"tipico\" esercito cartaginese, dal momento che ogni forza punica possedeva caratteristiche uniche. D'altro canto la sua composizione comport\u00f2 una serie di vantaggi e svantaggi: al generale era offerto un esercito molto versatile, costituito da truppe molto diverse tra loro, con un alto livello di professionalit\u00e0, che oltretutto potevano essere arruolate rapidamente. Tuttavia, questo tipo di combinazione rappresent\u00f2 per molti comandanti un motivo di grande difficolt\u00e0 nel combinare tutti i reparti correttamente, al punto che un esercito formato dall'unione di diverse unit\u00e0 militari specializzate (vedi ad esempio l'esercito cartaginese durante la battaglia di Zama), incontr\u00f2 numerosi problemi ad agire come una singola entit\u00e0.\nEsercito arcaico (VIII-VII secolo a.C.).\nSin dagli inizi, i Cartaginesi fecero affidamento su reparti armati di mercenari, quando la vita iniziale della citt\u00e0 fu assicurata dagli stessi coloni fenici, almeno fino almeno alla fine del VII secolo a.C.. Si trattava di un periodo di relativa calma dal punto di vista militare, dove Cartagine venne interessata da fermenti interni pi\u00f9 che da attacchi esterni.\nNel VI secolo a.C. si ebbe la grande espansione della citt\u00e0 in Nordafrica, con la conquista delle vicine popolazioni e la definizione dei propri confini territoriali. Le popolazioni sottomesse vennero quindi obbligate a fornire contingenti di truppe in caso di necessit\u00e0. \u00c8 molto probabile che in questo periodo siano stati utilizzati mercenari libici e numidi, facendo leva sulle rivalit\u00e0 che dividevano le varie trib\u00f9 africane.\n\u00c8 questo il periodo in cui si gettarono le basi della creazione di una coalizione africana al cui vertice vi era Cartagine. Il modello era simile a quello adottato successivamente da Roma, dove ogni popolo sottomesso era tenuto a fornire soldati in caso di necessit\u00e0. Da questo momento si ebbe una prima modifica nell'organizzazione militare cartaginese, passando da un esercito cittadino ad uno composto, per la quasi totalit\u00e0, da Libi e, in minor numero, da Numidi. Sempre in questo periodo, Cartagine risult\u00f2 particolarmente attiva anche oltremare, andando ad inglobare nello stato cartaginese anche le colonie fenice siceliote e sarde, a cui segu\u00ec una radicale espansione economica e dei commerci lungo numerose rotte marittime con le colonie fenice d'Iberia.\nTutte queste rotte commerciali extra-africane portarono all'acquisizione di nuovi centri di reclutamento dei mercenari, soprattutto durante la fase delle guerre greco-puniche dove troviamo, accanto a libi-fenici e numidi, mercenari iberici, balearici, nuragici, siculi, elimi, greci, etruschi e liguri.\nIl nuovo scenario che and\u00f2 delineandosi fu quello di un esercito composto per la maggior parte da popolazioni suddite e da mercenari di varia origine, i Cartaginesi non sono praticamente presenti in ambiente militare, se non in qualit\u00e0 di ufficiali e di generali, tale prassi rimarr\u00e0 uguale fino all'epoca di Annibale.\nMagone e il consolidamento del potere militare di Cartagine (VI secolo a.C.).\nAttorno all'anno 550 a.C., il comandante dell'esercito punico, Magone, govern\u00f2 la citt\u00e0 di Cartagine. Egli avvi\u00f2 una serie di riforme che consolidarono il potere e i regolamenti militari della citt\u00e0.\nNucleo militare principale nel corso del IV secolo a.C. fu la falange oplitica, il cui nucleo era formato dai cittadini di Cartagine, che erano obbligati a servire nell'esercito. Secondo una breve menzione pervenutaci da fonti classiche su come combattevano i cartaginesi, essi utilizzavano le tradizionali formazioni serrate di lancieri, come l'esercito che si trov\u00f2 di fronte a Timoleonte, in Sicilia, nella battaglia del Crimiso (341 a.C.).\nQuando Cartagine si apprest\u00f2 a cacciare i Greci dalla Sicilia, insofferente che Timoleonte operasse nella sua area di influenza, decise di raccogliere un immenso esercito di oltre 70.000 uomini, tra cui circa 10.000 cavalieri e 2.500 componenti il cosiddetto battaglione sacro, composto da 2.500 cittadini di Cartagine. Quest'ultima unit\u00e0 sembra sia stata creata sul modello tebano, composto da soli cittadini cartaginesi: \nIn seguito alla sconfitta del Crimisso, venne avviata una nuova fase di trasformazione dell'esercito cartaginese, che port\u00f2 i punici ad emulare le novit\u00e0 proposte dai Greci in ambito militare. Non a caso \u00e8 in questo periodo che risalgono le ripetute guerre contro i Siracusani di Agatocle, gli Epiroti di Pirro e successivamente contro i Romani (prima guerra punica).\nIl numero massimo di truppe reclutate possiamo ricostruirlo sulla base della capacit\u00e0 dei forti posizionati nei tre anelli di mura che proteggevano la citt\u00e0, che offrivano alloggiamento a 24.000 fanti, 4.000 cavalieri e 300 elefanti. Probabilmente in questa cifra dobbiamo conteggiare anche un ampio contingente di mercenari e truppe alleate. D'altro canto, Appiano di Alessandria menziona una cifra di 1.000 cavalieri, 40.000 fanti pesanti e 2.000 carri da guerra reclutati per opporsi all'invasione di Agatocle.\nUtilizzo massiccio dei mercenari.\nIl Senato di Cartagine, dopo i disastri delle guerre siciliane dei secoli V e IV a.C., che condussero alla morte numerosi cittadini punici, scelse di modificare la composizione del suo esercito terrestre attraverso l'impiego massiccio dei mercenari, un metodo gi\u00e0 utilizzato in misura minore alla fine del VI secolo a.C., con la riforma militare di Magone. A partire dal 480 a.C., i mercenari iberi e i frombolieri delle Baleari iniziarono a militare tra le file cartaginesi in Sicilia: nella battaglia di Imera, nell'assedio e distruzione della citt\u00e0 di Selinunte (409 a.C.), nella conquista della citt\u00e0 di Imera (409 a.C.), Agrigento (406 a.C.), Gela e Kamarina (405 a.C.), nell'assedio di Siracusa (397-395 a.C.) e nella prima guerra punica. La maggior parte delle fonti classiche sottolineano la multirazzialit\u00e0 dell'esercito di Cartagine, simile in questo a quello persiano.\nL'utilizzo dei mercenari \u00e8 documentato almeno durante la seconda guerra siciliana da Diodoro Siculo, il quale menziona grandi contingenti di truppe mercenarie durante l'invasione di Imilcone II in Sicilia. I mercenari costituivano la maggior parte dell'esercito cartaginese, per questo motivo si trovavano carri da guerra e fanti libici-fenici. Dai dati forniti da Diodoro, quest'ultima rappresentava solo una piccola parte dell'esercito, che poteva essere ritirata utilizzando solo quaranta triremi. Tutta la flotta comprendeva \u00abpi\u00f9 di 600 navi\u00bb. Anche se questa cifra \u00e8 probabilmente esagerata, la differenza importante nel numero di navi coinvolte, senza dimenticare che le truppe puniche furono decimate dalla peste durante l'assedio di Siracusa.\nDiodoro menziona l'esistenza di mercenari iberi nell'esercito cartaginese che invase la Sicilia al comando di Imilcone, gli unici che non furono fati prigionieri e entrarono al servizio del tiranno Dionisio I di Siracusa.\nI reclutatori punici andavano a cercare soldati mercenari fino ai pi\u00f9 remoti confini del Mediterraneo, riuscendo a raggruppare una grande quantit\u00e0 di professionisti, avventurieri e schiavi fuggitivi. Essi costituirono, insieme alle popolazioni alleate, un esercito multietnico che ottenne grandi risultati sul campo di battaglia, quando il comandante in capo fu capace di rendere complementari la varie unit\u00e0 che, sebbene fossero eterogenee, furono in grado di seguire disposizioni tattiche complesse all'interno di grandi schieramenti, come accadde nelle guerre contro Roma.\nI riferimenti all'utilizzo dei marcenari nella prima guerra punica sono innumerevoli:\nQui Polibio coglie perfettamente la natura del soldato mercenario dell'esercito cartaginese: truppe \u00abal soldo\u00bb delle \u00abregioni ultramarine\u00bb. Tuttavia non si fa alcun riferimento alle forze libiche. Tito Livio invece menziona la cattura di reclutatori punici nei pressi di Sagunto nell'anno 203 a.C.:\nCelti, Galli, Liguri, Numidi, Africani, Greci e soprattutto Iberi, furono reclutati ampiamente da Cartagine.\nI mercenari iberici al servizio di Cartagine vengono menzionati dalle fonti classiche a partire dalla fine del VI secolo a.C., in relazione alle truppe stazionate in Sardegna. A quanto pare, gli Iberici facevano parte degli ausiliari cartaginesi che sottomettero quasi tutta l'isola, e che, a seguito di una disputa sul bottino con i Libici, si separarono dall'esercito cartaginese e si ritirarono sui monti della Sardegna.\nAttorno all'anno 396 a.C., come conseguenza della guida di Imilcone, che alcuni contingenti entrarono al servizio di Syrakousai, partecipando alle guerre combattute in Greci nel IV secolo a.C.. Possiamo cos\u00ec stabilire due principali fasi di reclutamento dei mercenari iberi:\nCause dell'arruolamento.\nGli storici hanno ampiamente dibattuto riguardo alle cause dell'arruolamento dei guerrieri iberici come mercenari, sostenendo che la principale ragione fossero le difficolt\u00e0 economiche di questi popoli. Questa tesi viene supportata dal testo di Diodoro in cui egli allude al banditismo come una delle pratiche pi\u00f9 comuni degli iberici.\nRiforma di Santippo: l'esercito ellenistico (dal 256 a.C.).\nCon la prima guerra punica i Cartaginesi si trovarono a fare i conti con una realt\u00e0 totalmente differente, era infatti la loro potenza sul mare ad essere minacciata e di seguito a questo, la stessa Cartagine. Nel 256 a.C. la battaglia di Adys aveva sancito la supremazia romana nei combattimenti terrestri anche in territorio africano. Le forze cartaginesi avevano subito una secca sconfitta dalle legioni di Atilio Regolo soprattutto per effetto di una malaccorta condotta delle operazioni bellica da parte dei comandanti punici Bostare, Asdrubale di Annone e Amilcare che non seppero sfruttare tutte le possibilit\u00e0 offerte dalle loro armi. La sconfitta pose Cartagine alla merc\u00e9 dei Romani costringendo la citt\u00e0 a chiedere la pace. Le condizioni poste da Atilio Regolo furono ritenute tanto pesanti da far decidere il Sinedrio cartaginese di non accettare e resistere ulteriormente.\nSantippo apprese della sconfitta di Adys, si fece raccontare le mosse dei contendenti e, studiate le forze in campo cartaginesi, il numero degli uomini, dei cavalieri e degli elefanti si rese conto, e disse ai suoi conoscenti, che \nAll'interno delle immancabili polemiche per la tremenda situazione bellica, la voce si sparse e Santippo fu convocato al Senato cartaginese dove present\u00f2 ai magistrati le sue osservazioni sulle metodologie tenute ad Adys dai comandanti punici. Secondo lo stratego greco, questi non avevano saputo sfruttare il terreno perch\u00e9 avevano mantenuto le truppe su luoghi non pianeggianti dove invece la cavalleria e gli elefanti avrebbero potuto ottenere il massimo impatto sia offensivo che difensivo.\nAllo spartano venne affidata la riorganizzazione dell'esercito punico. Egli lo condusse fuori dalle mura cittadine, iniziando una serie di manovre per abituare le truppe al proprio metodo bellico. Secondo Polibio la qualit\u00e0 delle evoluzioni dell'esercito punico fu tale, da rendere evidente la differenza fra la conduzione dei precedenti generali punici e quella dello spartano. La popolazione di Cartagine pass\u00f2 dalla depressione della sconfitta e delle richieste di Atilio Regolo, ad un cauto ottimismo. Le truppe ripresero il morale.\nI comandanti cartaginesi,\nSempre secondo Polibio che -si suppone- in queste pagine si rif\u00e0 a Filino di Agrigento, storico filocartaginese- l'esercito punico era composto di dodicimila fanti, quattromila cavalieri e un centinaio di elefanti.\nI romani notarono il nuovo, spavaldo, atteggiamento dell'esercito cartaginese che si muoveva non pi\u00f9 su terreno erto ma si manteneva nella parte pianeggiante. Cionondimeno, sicuri delle loro capacit\u00e0 e ritenendo i cartaginesi inferiori militarmente non rifiutarono lo scontro. \nPolibio racconta che i comandanti cartaginesi, prima della battaglia, erano dubbiosi e si consultavano su come comportarsi mentre furono gli stessi soldati a chiedere di essere guidati in battaglia dallo stratega lacedemone. Allora i capi cartaginesi\nReparti armati combinati.\nSia Sesto Giulio Frontino, sia Polibio ci indicano la disposizione dell'esercito cartaginese sotto il comando di Santippo nella battaglia del fiume Bagradas, diversa da quella organizzata ad Adys. Gli elefanti vennero posizionati in fila davanti all'esercito; la falange cartaginese fu posta dietro a questi, mentre le ali furono formate da mercenari e dalla cavalleria. La battaglia vide la pesante sconfitta delle legioni romane e la cattura del console, Marco Atilio Regolo. Le truppe romane furono letteralmente massacrate. Circa cinquecento legionari furono catturati e solo duemila uomini riuscirono a salvarsi e a riparare poi ad Aspide. Dodicimila componenti delle legioni di Roma trovarono la morte. Polibio, greco come Santippo, non manca di sottolineare come\nLa schiacciante vittoria cartaginese, che prolung\u00f2 la guerra di un decennio, fu discussa in modo approfondito a Roma, come rivela Frontino nel suo scritto, generale e scrittore latino:\nLa disposizione adottata ricorda la formazione tipica delle armate combinate dell'esercito macedone dei tempi di Alessandro Magno con alcune variazioni. L'uso degli elefanti rappresenta forse quello principale. Questa volta il capo dell'esercito, a differenza dei generali cartaginesi del tempo, come Annone, dispose i pachidermi in prima linea al posto della seconda linea di combattimento. Le \"truppe straniere\" erano rappresentate dai mercenari, mentre quelle leggere erano i peltasti greci che sostenevano la cavalleria tra le loro file, mentre la fanteria pesante avanzava. In questo modo si ebbe un primo esempio di falange cartaginese, che si differenzi in modo evidente dalle \"truppe straniere\". Inoltre, Polibio e Santippo erano greci e la falange potrebbe essere stata composta da mercenari greci, stranieri per Cartagine, ma non per il loro generale. \u1e14 pi\u00f9 probabile che fosse composta principalmente da lancieri africani, supportati da distaccamenti di mercenari greci.\nDopo che i Cartaginesi ebbero festeggiato e ringraziato gli d\u00e8i, \nScelta del terreno dello scontro.\nNella descrizione della battaglia che ci tramanda Polibio, Santippo basava la sua tattica sulla carica degli elefanti (attribuendo a questa componente un compito pi\u00f9 attivo), seguito dal solido fronte della falange cartaginese, posta in pianura. Quest'ultima permetteva una buona manovrabilit\u00e0 della falange, evitando che potesse rompersi tra le sue linee, fatale per una formazione completamente compatta e rigida, che si basava su una potenza frontale inarrestabile. Le truppe mercenarie, infatti, che erano sconfitte, venivano espulse dal combattimento. Nel frattempo, la cavalleria cartaginese dopo aver battuto la cavalleria nemica, appoggiava la fanteria sui fianchi. Santippo cerc\u00f2 cos\u00ec di massimizzare l'utilit\u00e0 dei reparti armati combinati (cavalleria, elefanti, truppe leggere e falange), trasformando la battaglia in una schiacciante vittoria punica.\nIn questo modo, Santippo, unicamente cambiando il terreno dello scontro, port\u00f2 un netto cambiamento nella prima guerra punica. Egli osserv\u00f2 che i Cartaginesi, superiori nella cavalleria e negli elefanti da guerra, rimanevano sulle colline, mentre i Romani, superiori nella fanteria, preferivano rimanere in pianura. Egli spost\u00f2 quindi il campo delle operazioni in pianura, dove riusc\u00ec a rompere le ordinate formazioni romane con i suoi elefanti, per poi molestarle e disperderle con reparti di cavalleria numida. Egli riusc\u00ec cos\u00ec a sconvolgere l'esercito romano, che fino ad allora era sempre risultato vittorioso nella guerra di terra.\nRiforma di Amilcare Barca (247 - 226 a.C.).\nNell'anno 247 a.C., dopo diciotto anni di guerra, fu nominato a capo dell'esercito e della flotta cartaginese, Amilcare Barca, padre di Annibale. Egli aveva la reputazione di abile comandante invitto. Cornelio Nepote ne esalta la sua immagine, sostenendo che durante il suo soggiorno in Sicilia non fu mai sconfitto dai Romani.\nL'opera di Nepote non rivela per\u00f2 molto delle tattiche adottate dall'esercito punico al tempo di Amilcare. Tuttavia dalle sue parole \u00e8 possibile intuire che il generale prefer\u00ec evitare le battaglie campali, la qual cosa lascerebbe intendere che addestr\u00f2 il suo esercito per combattere su terreni difficoltosi, utilizzando la tattica della guerriglia. Le prime informazioni che abbiamo su Amilcare lungo il fronte siciliano, racconta del suo sbarco lampo presso la piccola insenatura del Monte Erice nel 246 a.C., di ritorno da un'azione navale presso i Bruzi.\nAl termine della prima guerra punica, Cartagine si trov\u00f2 ad affrontare la rivolta dei mercenari, una guerra casalinga che port\u00f2 la citt\u00e0 africana sull'orlo della distruzione. In questo caso vennero nuovamente utilizzati cittadini punici.\nNella Battaglia di Tunisi, il comandante cartaginese Amilcare Barca, comandante in capo delle armate e generale invitto della prima guerra punica, utilizz\u00f2 molto probabilmente per la prima volta, in ambito punico, una falange di tipo macedone.\nNonostante si scontrasse contro forze ribelli molto pi\u00f9 numerose, riusc\u00ec ad ottenere un'importantissima vittoria, dovuta anche allo sfruttamento della divisione delle forze ribelli in due armate divise e in contatto visivo tra loro, ma completamente scoordinate sul piano dei tempi di attacco, in questa battaglia, Amilcare utilizz\u00f2 gli elefanti per coprire i fianchi e dare maggiore spinta alla carica della cavalleria.\nLa grande scuola tattica barcide, che port\u00f2 Cartagine a vivere un momento di gloria militare, inizia proprio in questo momento.\nTattica della guerriglia.\nSeguendo quanto ci tramanda Polibio, sembra che Amilcare abbia utilizzato il Monte Erice come base delle sue operazioni militari. Da qui egli, infatti, conduceva i suoi attacchi alle truppe romane nella Sicilia centrale e occidentale, oltre a lanciare incursioni navali al resto dell'isola e nel sud d'Italia. Lo storico greco descrive la base di Amilcare come segue:\nAmilcare rimase per tre anni nell'accampamento fortificato di Eircte, durante i quali \"erano frequenti le scaramucce, anche se non vi furono mai battaglie campali\". Gli sforzi diplomatici probabilmente fallirono, poich\u00e9 tre anni pi\u00f9 tardi (nel 244 a.C.), egli lanci\u00f2 un nuovo attacco alla citt\u00e0 di Erice, assediando i Romani, che ancora occupavano la citt\u00e0, fin dentro l'acropoli. Il suo obbiettivo era di togliere l'attenzione romana dai due ultimi avamposti punici in Sicilia: Lilibeo e Trapani; allo stesso tempo ridurre le loro forze. Le sue tattiche ebbero successo e Roma finalmente abbandon\u00f2 la campagna terrestre a favore della costruzione di una nuova flotta da guerra.\nLa cavalleria numida e gli elefanti da guerra, ancora una volta, svolsero una parte rilevante nella Rivolta dei mercenari (240-238 a.C.). Assediate le due principali citt\u00e0 alleate di Cartagine, Amilcare utilizz\u00f2 le truppe leggere per sabotare i convogli e tagliare le vie di comunicazione dei ribelli.\nDottrina della mobilit\u00e0 tattica.\nDurante la sua vita, Amilcare prefer\u00ec utilizzare eserciti di piccola o media dimensione. Riconfermato nuovamente comandante in capo durante la rivolta dei mercenari (241-238 a.C.), condivise questa posizione con un altro comandante, Annone il Grande, a cui venne assegnato rapidamente un nuovo esercito.\nLa dottrina della mobilit\u00e0 Amilcare si rivel\u00f2 soprattutto in combattimento, come nella Battaglia del Bagradas, forse il vero capolavoro delle tattiche militari cartaginesi di quel periodo, in quanto riusc\u00ec ad unire una serie di caratteristiche tattiche fondamentali come:\nQuesta impostazione tattica della mobilit\u00e0 si manifest\u00f2 di nuovo durante la battaglia di \"La Sierra\". Secondo quanto ci racconta Polibio, in molti scontri di media grandezza, Amilcare separava l'esercito nemico, circondandolo su pi\u00f9 lati per poi batterlo separatamente, come un buon giocatore di scacchi. Pi\u00f9 in generale, in battaglia mise in atto tutta una serie di imboscate insospettabili contro i ribelli, o apparve all'improvviso quando i nemici meno se lo aspettavano, sia di giorno che di notte. Il culmine di questa strategia si produsse quando il comandante cartaginese, con un esercito poco numeroso, combatt\u00e9 le truppe ribelli che furono assediate presso un passo di montagna.\nEsercito annibalico (219-202 a.C.).\nConsiderato uno dei pi\u00f9 grandi strateghi della Storia, Annibale ricevette l'eredit\u00e0 di un altro grande comandante cartaginese, Amilcare Barca, che era suo padre. Dopo quasi due decenni trascorsi in Spagna, Cartagine controllava buona parte della penisola iberica meridionale, e aveva la possibilit\u00e0 di reclutare tra i migliori soldati dell'epoca (i mercenari celti e iberi), utilizzare tra le migliori tecnologie militari (come le armi in ferro degli Iberi), e mantenere le proprie armate grazie ad un esteso territorio coltivabile.\nLe imprese militari di Annibale possono essere suddivise in quattro fasi: la conquista della Spagna, fino all'assedio di Sagunto (221-219 a.C.); l'attraversamento delle Alpi (218 a.C.)); le grandi battaglie in Italia (dal battaglia del Ticino a Canne; 218-216 a.C.) e la successiva guerra di logoramento, fino al suo ritorno in Africa (215-203 a.C.).\nCarisma e legame con le truppe.\nAnnibale accompagn\u00f2 suo padre, Amilcare, nella conquista della penisola iberica. Qui, oltre ad imparare dal genitore le basi della dottrina tattica, condivise la vita militare con i suoi soldati, che lo proclamarono loro comandante per acclamazione.\nSubito dopo l'espugnazione di Sagunto (219 a.C.), Annibale arring\u00f2 le truppe iberiche e concesse loro il permesso di trascorrere l'inverno nelle proprie abitazioni, in famiglia. In questo modo gli Iberi \u00absi riposarono e recuperarono le energie fisiche e mentali per quanto avrebbero dovuto compiere in seguito\u00bb. Agli inizi dell'anno successivo, lasci\u00f2 una guarnigione di 11.000 armati iberici che si erano dimostrati riluttanti a lasciare il loro territorio.\nPrima di partire per l'avventura italica, nella primavera del 218 a.C., Annibale port\u00f2 a termine la selezione del suo esercito: fece arrivare da Cartagine 15.000 uomini di cui 2.000 cavalieri numidi. Secondo quanto racconta Polibio, attu\u00f2 una politica accorta e saggia, facendo passare i soldati della Libia in Iberia e viceversa, cementando cos\u00ec i vincoli di reciproca fedelt\u00e0 tra le due province. Lasci\u00f2, quindi, in Spagna, sotto il comando del fratello Asdrubale, per tenere a bada le popolazioni locali, una forza navale formata da 50 quinqueremi, 2 quadriremi e 5 triremi; 450 cavalieri tra Libi-Fenici e Libici, 300 Ilergeti e 1.800 tra Numidi, Massili, Mesesuli, Maccei e Marusi; 11.850 fanti libici, 300 Liguri, 500 Balearici e 21 elefanti.\nA Cartagine vennero mandati di rinforzo 13.800 fanti e 1.200 cavalieri iberici, oltre a 870 balearici, assieme a 4.000 nobili spagnoli che, apparentemente inviati come \"forze scelte\", erano in realt\u00e0 ostaggi presi per assicurarsi la lealt\u00e0 della Spagna. Contemporaneamente rimase ad aspettare l'arrivo dei messaggeri inviati ai Celti della Gallia Cisalpina, contando sul loro odio nei confronti dei Romani ed avendo promesso di tutto ai loro capi.\nRimane famosa una delle arringhe alle truppe da parte del condottiero cartaginese, poco prima della battaglia del Ticino, tramandateci da Livio e Polibio:\nIn seguito, poco prima dello scontro che si ebbe nella pianura di Canne, Polibio descrive l'esercito di Annibale come segue: \nI Celti erano a torso nudo, mentre gli Iberi indossavano corte tuniche di lino, ornate di porpora. Al termine poi della battaglia, ancora Polibio aggiunge:\nPosizionamento e imboscata.\nAnnibale mostr\u00f2 una capacit\u00e0 strategica immensa durante la sua invasione dell'Italia. Egli aveva appreso prima di tutto l'arte della collocazione delle truppe, della scelta del terreno e dell'imboscata. La genialit\u00e0 della sua tattica risiedeva nella facilit\u00e0 con cui attirava i Romani a combattere alle sue condizioni, sul terreno e nel momento da lui scelto.\nLe truppe celtibere costituivano la spina dorsale del suo esercito, che venne quasi completamente riequipaggiato dopo la sconfitta romana del Lago Trasimeno con le armi dei legionari caduti in battaglia. Tuttavia, il suo esercito sub\u00ec numerose trasformazioni nei quindici anni trascorsi in Italia, tanto che alla fine dell'avventura italica, prima di far ritorno in Africa, la maggior parte di questo era composto da Galli e Italici, come Liguri, Campani e Bruzi.\nAnche gli storici romani lo consideravano uno tra i pi\u00f9 grandi geni militari della storia. Secondo quanto tramandato da Polibio, \nIl documento del conte Alfred von Schlieffen (il cui titolo \u00e8 Piano Schlieffen), sviluppato sui suoi studi militari, insiste molto sulle tecniche militari utilizzate dai Cartaginesi per accerchiare e distruggere l'esercito romano nella battaglia di Canne.\nGeorge Smith Patton credeva di essere egli stesso la rincarnazione di Annibale (tra le altre reincarnazioni riteneva di essere stato anche un legionario romano e un soldato di Napoleone Bonaparte). \nInfine, secondo lo storico militare Theodore Ayrault Dodge:\nGuerra di logoramento.\nVerso il 204 a.C. la guerra volgeva ormai a favore dei Romani. Tre anni prima l'esercito del fratello di Annibale, Asdrubale Barca era stato completamente annientato al Metauro. Egli aveva marciato dall'Iberia, aveva attraversato le Alpi, con l'obbiettivo di dare nuovi rinforzi al fratello. Publio Cornelio Scipione aveva in precedenza sconfitto Adrubale nella battaglia di Ilipa in Iberia. Date quindi queste continue vittorie romane, Annibale era stato costretto a modificare la sua strategia in difensiva.\nDopo la disfatta del Metauro, Annibale prefer\u00ec concentrare le sue truppe e alleati nel \"Bruttium\", \"l'angolo pi\u00f9 remoto dell'Italia romana\". Egli rinunciava cos\u00ec al resto dei possedimenti in Lucania e Magna Grecia, poich\u00e9 avevano perduto per lui importanza strategica, ora che risultavano indifendibili dalla superiore potenza militare romana. Inoltre, avendo perduto troppi soldati negli scontri avvenuti negli anni precedenti per cercare di mantenere in suo possesso alcune citt\u00e0 del meridione italiano, tent\u00f2 di raggruppare ci\u00f2 che gli rimaneva delle truppe cartaginesi e ancora alleate. Il \"Bruttium\" era una regione prevalentemente montuosa, quasi completamente circondata dal mare, la base perfetta per Annibale per controllare l'avanzata romana e costringere il Senato romano a mantenere un potente esercito contro di lui.\n\u00c8 interessante notare come in questo genere di tattica egli imit\u00f2 suo padre, Amilcare, quando quest'ultimo si era rifugiato per sette anni ad Erice durante la prima guerra punica. Secondo lo storico militare Hans Delbr\u00fcck, l'obiettivo di questa tattica era di indurre Roma a firmare un trattato di pace in cambio della rinuncia alla base punica in Italia.\nLivio descrive le caratteristiche di questo genere di combattimento nel seguente modo: \nAnnibale fu poi costretto ad aumentare le tasse e ad operare confische. Queste misure minarono per\u00f2 la sua popolarit\u00e0 tra le popolazioni locali, causando poi numerose defezioni. La deportazione dei cittadini sospettati di scarsa fedelt\u00e0 dalle localit\u00e0 strategiche, come ci racconta Appiano, diedero nuovamente sicurezza ad Annibale, non per\u00f2 nel caso di Locri. Perduto questo porto tanto strategico, il condottiero cartaginese pose la sua nuova base \u00aba Crotone, che si trovava in una posizione ottimale per le sue operazioni e dove pose il suo quartier generale contro il resto delle altre citt\u00e0\u00bb. Come l'anno precedente, venne obbligato a confrontarsi con due eserciti, ciascuno formato da due legioni ciascuno, il primo comandato dal console del 205 a.C., Publio Licinio Crasso, il secondo dal proconsole Quinto Cecilio Metello.\nNonostante i suoi continui attacchi condotti contro Crotone, il console del 203 a.C., Gneo Servilio Cepione, non pot\u00e9 evitare che Annibale partisse senza contrattempi per l'Africa. Appiano racconta che per trasportare i suoi veterani, fece costruire pi\u00f9 navi, in aggiunta alla flotta che era venuta da Cartagine, senza che i romani potessero impedirlo.\nAsdrubale, il beotarca, e il riarmo di Cartagine (150 - 146 a.C.).\nL'esercito di Cartagine fu fortemente indebolito dopo la seconda guerra punica. Le condizioni poste da Scipione Africano furono molto dure: i Cartaginesi furono costretti a consegnare l'intera flotta ai Romani a parte dieci navi. Dovevano anche essere consegnati tutti gli elefanti, i prigionieri di guerra, i disertori e l'esercito che Annibale avevano portato in Italia. Veniva inoltre proibito di reclutare i mercenari celti o liguri, oltre a chiedere un alto risarcimento economico.\nNella guerra contro Massinissa del 150 a.C., Asdrubale il beotarca radun\u00f2 un esercito di 25\u00a0000\u00a0 fanti e 400\u00a0 cavalieri, a cui si unirono successivamente 6.000 Numidi, disertori dell'esercito di Massinissa. Prima della battaglia, i rinforzi punici erano quasi il doppio di quel numero.\nAlla richiesta punica di un intervento di mediazione romano tra Cartagine e la Numidia, gli ambasciatori romani vennero inviati con l'ordine di favorire il pi\u00f9 possibile Massinissa. Vedendo come la citt\u00e0 fosse divenuta prospera in 50 anni dalla fine della seconda guerra punica, i Romani cominciarono a pensare che fosse giunto il momento di distruggerla.\nLa guerra risult\u00f2 allora inevitabile e il senato di Cartagine fu costretto a liberate tutti gli schiavi, a creare nuovi generali e nomin\u00f2 Asdrubale, che era stato condannato a morte, comandante in capo. Egli disponeva cos\u00ec di un esercito di 30.000 armati. All'interno delle mura venne scelto come comandante un altro Asdrubale, nipote di Massinissa. Tutti i templi e qualunque altro spazio non occupato, furono utilizzati come fabbriche, dove donne e uomini lavoravano, giorno e notte senza sosta, ricevendo cibo e razioni regolarmente. Ogni giorno si fabbricavano 100 scudi, 300 spade, 1.000 proiettili per catapulte, 500 frecce e giavellotti, e molte catapulte al massimo di quanto potevano produrre. Come funi vennero utilizzati i capelle delle loro donne.\nDurante l'assalto di Mancino a Cartago, poi fallito, si menziona un certo Bitias, disertore dell'esercito di Gulussa, come comandante di cavalleria, sotto il cui comando si trovavano 6.000 reclute e 1.000 \u00abcavalieri veterani e ben addestrati\u00bb. Intanto Asdrubele il beotarca disponeva in quel momento, di 30.000 soldati.\nAl momento della conquista e della distruzione di Cartagine (inverno del 146 a.C.), due eserciti cartaginesi erano ancora attivi in quel periodo: nell'entroterra vi era un esercito comandato da Diogene, che era succeduto nel comando ad Asdrubale, e che era composto da 84.000 uomini al momento in cui venne sconfitto da Scipione Emiliano nella Neferis (147 a.C.), una cifra che sicuramente includeva anche le truppe di Bitias\nDurante la conquista della citt\u00e0, i Cartaginesi agirono usando tattiche da guerriglia urbana, combattendo strada per strada, casa per casa e quartiere per quartiere. Nel centro della citt\u00e0, Asdrubale disponeva di 36.000 uomini, anche se questa cifra \u00e8 probabilmente esagerata.\nStruttura delle unit\u00e0.\nFanteria.\nBattaglione sacro.\nIl battaglione sacro era un corpo d'\u00e9lite, simile al battaglione sacro della citt\u00e0 di Tebe, che normalmente non combatteva al di fuori del territorio africano. Si posizionava al centro della formazione dell'esercito, subito dietro gli elefanti e protetto ai fianchi dalle formazioni di mercenari e di cavalleria. Era costituito dai figli dei nobili di Cartagine e aveva una grande preparazione al combattimento. Dato lo stato sociale dei suoi membri, probabilmente disponeva del miglior equipaggiamento possibile. Secondo la maggior parte degli autori classici, i componenti del battaglione sacro combattevano a piedi e avevano la funzione di essere la guardia personale del comandante dell'esercito cartaginese.\nEra composto da una forza solitamente di 2.500 soldati, come \u00e8 possibile riscontrare nella battaglia del Crimiso, del 341 a.C., quando l'esercito cartaginese fu sconfitto da Timoleonte, che comandava l'esercito siracusano. In questa battaglia il battaglione sacro venne completamente annientato.\nPlutarco descrive cos\u00ec l'esercito cartaginese che si stava avvicinando al fiume Crimisio:\nLo storico greco aggiunge che tra le file cartaginesi vi fossero anche soldati di Libia, Iberia e Numidia, oltre a quelli del battaglione sacro.\nDiodoro Siculo stima poi in 2.500 armati il battaglione sacro e che i morti totali nelle file dell'esercito cartaginese furono 10.000 oltre a 15.000 prigionieri, per la maggior parte mercenari.\nDopo la sfortunata campagna in Tunisia contro Agatocle, nel 310 a.C., i suoi effettivi aumentarono a 12.000 uomini. Questa \u00e8 la cifra che appare durante la battaglia del Bagradas (255 a.C.), ed \u00e8 simile al numero di soldati reclutati per opporsi durante la Rivolta dei mercenari nel 240 a.C..\nFanteria libico-fenicia.\nTito Livio descrive la fanteria libico-fenicia come un insieme di Fenici mischiati ad Africani (\"mixtum Punicum Afris genus\"), probabilmente utilizzando Polibio come fonte. Essi costituivano la forza pi\u00f9 leale e capace dell'intero esercito cartaginese.\nFin dal III secolo a.C., i libio-fenici erano l'unica etnia sotto il dominio dei Cartaginesi, ed erano obbligati a fornire soldati alla citt\u00e0-stato. Una volta reclutati, senza dubbio, ci sono evidenze che ricevevano un salario ricco come quello delle truppe mercenarie. Polibio sostiene che costituivano il nucleo della cavalleria, oltre a fornire truppe di fanteria.\nAnteriormente alla prima guerra punica, i libio-fenici erano equipaggiati con elmo e corazza di ferro. Portavano un grande scudo bianco che proteggeva la maggior parte del loro corpo, marciavano in formazione lenta e ordinata (molto probabilmente in modo similare alla falange macedone). Erano poi appoggiati da contingenti di carri da guerra di tipo semita, spesso utilizzati nei conflitti tra colonie.\nIberi.\nLa principale forza su cui si fondava l'esercito punico, era quella dei mercenari provenienti da gran parte del Mediterraneo occidentale.\nSono fanti leggeri spagnoli armati (parma e giavellotto), in combattimento utilizzavano le tipiche spade iberiche, il gladio hispanico e la falcata iberica.\nSono una fanteria da combattimento spagnola, armati di parma, spada iberica, giavellotto o \"soliferrum\", equipaggiati alla leggera comunque potevano indossare un \"kardiophylax\" di protezione per il busto, erano molto portati per il combattimento a schermaglia e per le imboscate.\nFanteria pesante proveniente dalla Spagna settentrionale, equipaggiati con parma, lancia o spada celtica ed erano protetti alla spagnola o con cotta di maglia di ferro, molto forti ed assolutamente tra i pi\u00f9 temuti nel corpo a corpo.\nFrombolieri delle Baleari.\nFanti da schermaglia, equipaggiati generalmente con la parma e la frombola, i migliori tiratori con la frombola, particolarmente rinomati per la loro precisione nel tiro, portavano tre tipi di frombola che sceglievano di utilizzare a seconda della distanza di tiro. Come proiettili usavano dei pesi di piombo.\nTruppe galliche e liguri.\nI fanti liguri erano equipaggiati similmente ai guerrieri celtici appiedati: come quest\u2019ultimi utilizzavano spade di foggia gallica e scudi ovali, le corazze erano in cuoio o in lino e metallo (la linothorax) .Ricercati come mercenari da molte potenze del mediterraneo occidentale, erano preferiti addirittura ai loro vicini Galli. Nonostante la loro tattica fosse basata principalmente sulla guerriglia e le imboscate, venivano utilizzati dai cartaginesi come fanteria da urto, in cui se la cavavano abbastanza bene, come dimostrato ad esempio nella battaglia del Metauro.\nFanteria da urto e da mischia, utilizzavano scudi ovali e lunghe spade, usavano la loro forza prorompente nella carica iniziale che spesso bastava a mandare il nemico in rotta. Nel caso di un combattimento lungo venivano colti dalla stanchezza prima dei loro nemici in quanto erano soliti andare alla battaglia ubriachi.\nLa loro panoplia poteva variare considerevolmente. Si passava infatti da guerrieri armati con cotta di maglia (lorica hamata) in ferro ed elmo in bronzo di tipo montefortino o corinzio-italico, a guerrieri completamente ignudi.\nCavalleria.\nCavalleria numidica.\nProbabilmente la migliore cavalleria leggera del mondo antico. Erano equipaggiati con uno scudo rotondo coperto di pelli e un chitone. Armati con giavellotti ed un piccolo pugnaletto che usavano per tagliare i tendini dei nemici in fuga. Nel caso il nemico fosse stato sorpreso nel deserto, non avrebbe avuto alcuna possibilit\u00e0 di sopravvivere ed avrebbe dovuto subire una morte terribile. La loro tattica era di schermaglia, anche grazie ai loro veloci ed agili cavalli. Erano soliti guidare il cavallo attraverso una corda di canapa e non con le redini.\nCavalleria ibera.\nCavalleria medio-pesante da mischia. Era armata con spada ed era molto rinomata per la capacit\u00e0 di effettuare evoluzioni sul campo. Il resto dell'equipaggiamento era simile a quello degli scutari, tranne per lo scudo che era rotondo e non ovale.\nCavalleria pesante da urto, armata con lancia ed equipaggiata alla maniera dei fanti.\nCavalleria celtica.\nCavalleria pesante da urto e da mischia, erano equipaggiati alla stessa maniera dei fanti pi\u00f9 pesanti, ma con grossi scudi che potevano essere ovali, tondi o esagonali.\nElefanti da guerra.\nEra un vero e proprio \"carro armato\" dell'antichit\u00e0. Gli antichi conoscevano due specie di elefanti, denominate in et\u00e0 moderna con i nomi di \"Elephant maximus\" (specie asiatica) e \"Loxodonta africana\" (specie africana). Di quest'ultima specie i Tolomei e i Cartaginesi si avvalsero della sottospecie \"Loxodonta africana cyclotis\" (detti della \"foresta\"), che risultavano notevolmente pi\u00f9 piccoli di quelli dell'altra specie detti \"della boscaglia\". I Tolomei si rifornivano di questi elefanti in Etiopia e nell'entroterra del Mar Rosso, mentre i Cartaginesi li catturavano ai piedi delle montagne dell'Atlante. Potevano portare su dorso una piccola torretta, difesa da lancieri ed arcieri (quattro elementi di solito per elefante) ed essere protetti da una corazza o da una protezione pi\u00f9 leggera. Fino a quando i Romani non impararono ad usare le forze leggere (\"veliti\") per contrastare il loro impeto, essi si dimostrarono delle macchine da guerra terrificanti. I Romani ebbero il loro primo incontro con questo temibile strumento di guerra, quando Pirro invase l'Italia accompagnato dai suoi elefanti indiani.\nI Cartaginesi li utilizzarono contro Marco Attilio Regolo, ma i Romani impararono ad affrontarli in battaglia e compresero presto che questi animali potevano facilmente sfuggire al controllo delle loro guide. Scipione Africano riusc\u00ec infatti a fermarli nella battaglia di Zama contro Annibale (202 a.C.), lasciando varchi aperti nelle sue linee.\nTattica ed armamento.\nSchieramento e combattimento.\nI Cartaginesi, dopo aver appreso dai Greci in Sicilia le tattiche di guerra, schieravano i propri elefanti davanti alla fanteria in uno schieramento aperto e in linea, mentre dietro di loro vi era la fanteria pesante, al centro, e leggera, a fianco della prima. Ai lati dell'intera fanteria era posta la cavalleria (come in molti altri eserciti, ad esempio i Romani in epoca imperiale), divisa in numidica e libica/cartaginese. Di solito gli elefanti venivano mandati alla carica contro lo schieramento nemico per provare a sfondarlo e ridurne il loro morale; subito dopo era la volta della fanteria, che avanzava all'attacco, mentre la cavalleria, una volta eliminata quella nemica, provava ad attaccare ai lati o alle spalle dello schieramento nemico.\nLo stesso Annibale fece uso di queste tattiche, reputandole eccellenti e, anche senza elefanti, riusc\u00ec a vincere numerose battaglie."}
{"id": "2079554", "revid": "83531", "url": "https://it.wikipedia.org/wiki?curid=2079554", "title": "Ekaterinhof", "text": "Ekaterinhof (Russo: \u0415\u043a\u0430\u0442\u0435\u0440\u0438\u043d\u0433\u043e\u0301\u0444 \"Ekatering\u00f2f\") \u00e8 un distretto storico a sud-ovest di San Pietroburgo. Deriva il suo nome dal fatto che nel 1711 Pietro il Grande regal\u00f2 l'isola di Ekanerinhof e le terre adiacenti lungo il fiume Ekateringofka a sua moglie Caterina, da cui ogni cosa prese il nome.\nL'imperatore concep\u00ec Ekaterinhof come la prima propriet\u00e0 imperiale situata sulla strada che conduce dalla capitale alla sua principale residenza estiva, Peterhof: fece costruire un palazzetto lignea a due piani, un canale e un porto e fece progettare per le sue figlie le propriet\u00e0 di Annenhof ed Elizavethof. Dopo la morte dell'imperatore la propriet\u00e0 fu pian piano abbandonata, anche se l'imperatrice Anna I di Russia aggiunse due ali al palazzo, demolite per\u00f2 nel 1779. Poich\u00e9 i sovrani successivi a Pietro preferirono Tsarskoe Selo come residenza estiva alternativa, Ekaterinehof venne trascurata fino al 1800, quando l'imperatore Paolo I la don\u00f2 alla sua amante, Anna Petrovna Lopukhina.\nQuattro anni dopo la propriet\u00e0 pass\u00f2 alla citt\u00e0 di San Pietroburgo che la svilupp\u00f2 come parco di divertimenti comunale, con molti padiglioni del giardino ed una sala da concerti; il palazzo principale alloggi\u00f2 una biblioteca ed un museo dedicato a Pietro il Grande. Il parco ben presto divenne molto popolare ed accenni ad esso si ritrovano nelle Memorie di Casanova come nei romanzi di Dostoyevsky. Con l'inizio della Rivoluzione Industriale, il luogo, precedentemente calmo e isolato, divenne un sobborgo industriale della capitale russa ed il parco venne ben presto abbandonato a s\u00e9 stesso dopoch\u00e9 un incendio distrusse il palazzo nel 1924: parecchi anni fa ci fu l'annuncio della possibilit\u00e0 di ricostruire l'edificio.\nOltre al giardino, che risale al XVIII secolo, luoghi notevoli sono la Porta Trionfale di Narva, il metochion del monastero di Valaam e una colonna di granito commissionata da Caterina I per commemorare il suo defunto amante William Mons. La chiesa di Santa Caterina fu costruita a Ekaterinehof nel 1703 e probabilmente fu il luogo in cui venne celebrato il matrimonio segreto tra Pietro il Grande e Caterina nel 1707. Konstantin Andrejevi\u010d Thon al posto della chiesa vecchia ne cre\u00f2 una molto pi\u00f9 grande con struttura a cinque cupole nel suo peculiare stile russo-bizantino, che venne ulteriormente ampliata poco dopo il 1890 e distrutta nel 1929 durante lo stalinismo."}
{"id": "2079555", "revid": "409613", "url": "https://it.wikipedia.org/wiki?curid=2079555", "title": "Riserva naturale Isola di Montecristo", "text": ""}
{"id": "2079556", "revid": "26415", "url": "https://it.wikipedia.org/wiki?curid=2079556", "title": "Costa Morena", "text": ""}
{"id": "2079557", "revid": "83531", "url": "https://it.wikipedia.org/wiki?curid=2079557", "title": "Palazzo di Marmo", "text": "Il Palazzo di Marmo (), progettato da Antonio Rinaldi, \u00e8 stato uno dei primi edifici neoclassici di San Pietroburgo, in Russia e si trova fra il Campo di Marte e il lungoneva del Palazzo, leggermente ad est rispetto alla residenza imperiale. L'edificio deve il suo nome al fatto che per realizzare i rivestimenti e le decorazioni del palazzo, sono stati utilizzati svariati tipi di marmi, essendone stati impiegati ben 32 tipi diversi. \nStoria.\nFu costruito per il conte Grigorij Grigor'evi\u010d Orlov, favorito dell'imperatrice Caterina II di Russia, dal 1768 su disegni di Antonio Rinaldi, la cui fama era legata alle decorazioni degli interni della Reggia di Caserta: la combinazione di ornamentazioni sontuose con una rigorosa monumentalit\u00e0 classicizzante che egli applic\u00f2 pu\u00f2 essere fatta risalire agli anni in cui collabor\u00f2 con Luigi Vanvitelli in Italia. \nNel 1785 il conte Orlov perse il favore dell'imperatrice, che acquis\u00ec il palazzo per i suoi eredi. Tra il 1797 ed il 1798 fu affittato a Stanis\u0142aw Poniatowski, l'ultimo re di Polonia ed in seguito pass\u00f2 al granduca Costantino e, morto senza eredi, all'omonimo nipote, il granduca Konstantin Nikolaevi\u010d ed alla sua discendenza. Questi, nel 1843, decise di far ridecorare la struttura ed assumendo Alexander Brullov come architetto: vennero edificati una chiesa ed altri edifici contigui, mentre l'interno fu rinnovato in armonia con i gusti eclettici del nuovo proprietario. Soltanto la scala principale e la \"Sala di marmo\" non furono toccati e ancora mantengono i raffinati lavori in stucco e gli elaborati intarsi marmorei dell'epoca del Rinaldi. \nDurante l'epoca sovietica, il palazzo prima ospit\u00f2 il Ministero del lavoro e della previdenza sociale (1917-19), poi l'Accademia di Cultura Materiale (1919-36) ed infine il Museo Lenin (1937-91). Attualmente l'edificio contiene una filiale del Museo russo, di cui ospita alcune mostre permanenti, in particolare quelle di arte contemporanea tra cui \"Artisti stranieri in Russia (diciottesimo e diciannovesimo secolo)\",\nDescrizione del palazzo.\nLa pianta dell'edificio \u00e8 trapezoidale e ciascuna delle quattro facciate, bench\u00e9 rigorosamente simmetriche, hanno una composizione architettonica differente. \nAll'interno notevole \u00e8 la \"Sala dei Marmi\" le cui pareti sono rivestite di marmi policromi e le lesene sono concluse con capitelli dorati; nei riquadri e nei medaglioni alle pareti sono inseriti dei bassorilievi, raffiguranti scene di ambientazione dell'antica Roma, scolpiti da Fedot Ivanovi\u010d \u0160ubin e Michail Ivanovi\u010d Kozlovskij.\nOltre ai due russi, appena citati, furono numerosi gli artisti e di diverse provenienze, fra questi vi era anche Stefano Torelli. \nUna delle facciate cela un cortile interno, dove tra il 1937 ed il 1992 fu esposta l'auto blindata impiegata da Lenin per il suo famoso discorso del 3 aprile 1917 appena tornato dall'esilio, mentre oggi vi \u00e8 posta una statua equestre di Alessandro III di Russia, il lavoro pi\u00f9 famoso dello scultore Paolo Troubetzkoy, prima collocata davanti alla stazione ferroviaria Moskovskij. \nMuseo Ludwig.\nIl museo ospita una filiale del Museo Ludwig, intitolata \"Peter Ludwig al Museo Russo\", collezione costituita da tele di Andy Warhol ed altri artisti della Pop Art, appartenenti alla Fondazione Peter Ludwig."}
{"id": "2079559", "revid": "1543377", "url": "https://it.wikipedia.org/wiki?curid=2079559", "title": "KASUMI", "text": "In crittografia il KASUMI, noto anche come A5/3, \u00e8 un cifrario a blocchi utilizzato nella telefonia cellulare 3GPP negli algoritmi di tipo \"f8\" (\"confidenzialit\u00e0\") ed \"f9\" (\"integrit\u00e0\"). Il cifrario \u00e8 stato progettato dal SAGE (\"Security Algorithms Group of Experts\"), un gruppo di specialisti parte dell'organismo ETSI (\"European Telecommunications Standards Institute\") dedito alla definizione degli standard europei relativi alle telecomunicazioni. Invece che realizzare un nuovo cifrario da zero, il SAGE selezion\u00f2 un algoritmo gi\u00e0 esistente, il MISTY1, e lo ottimizz\u00f2 per l'implementazione in hardware: quindi, il MISTY1 ed il KASUMI sono molto simili (\"kasumi\" (\u971e) in giapponese significa \"foschia\", come \"mist\" in lingua inglese) e la crittanalisi di uno \u00e8 adattabile all'altro. Nonostante l'ottimizzazione per l'hardware, il KASUMI mantiene un'efficiente implementazione anche in software.\nStruttura.\nIl KASUMI accetta blocchi dati di 64 bit e chiavi lunghe 128 bit. Strutturalmente \u00e8 basato sul cifrario di Feistel con 8 passaggi, e come il MISTY1 ed il MISTY2, ha una struttura ricorsiva con i sotto-componenti che presentano anch'essi una struttura tipo Feistel.\nSicurezza.\nNel 2001 un attacco differenziale impossibile su 6 passaggi del KASUMI \u00e8 stato presentato da K\u00fchn.\nNel 2005 Eli Biham, Orr Dunkelman e Nathan Keller hanno pubblicato un attacco a rettangolo correlato alla chiave portato al KASUMI che pu\u00f2 violare tutti gli 8 passaggi del cifrario molto pi\u00f9 velocemente di una ricerca esaustiva della chiave. L'attacco richiede 254,6 testi in chiaro scelti, ognuno dei quali cifrato con una di 4 chiavi correlate, ed ha una complessit\u00e0 temporale equivalente a 276,1 cifrature del KASUMI. Anche se non \u00e8 un attacco praticamente attuabile, esso invalida comunque alcuni concetti inerenti alla sicurezza dei protocolli 3GPP che erano alla base della presunta robustezza del KASUMI.\nNel 2010, Orr Dunkelman, Nathan Keller e Adi Shamir pubblicano un related key attack contro KASUMI con un modesto costo computazionale. Per un insieme di circostanze fortuite, l'attacco non \u00e8 presente in MISTY, ma \u00e8 stato introdotto dalle ottimizzazioni definite dal SAGE."}
{"id": "2079562", "revid": "154326", "url": "https://it.wikipedia.org/wiki?curid=2079562", "title": "Catherinehof", "text": ""}
{"id": "2079563", "revid": "767487", "url": "https://it.wikipedia.org/wiki?curid=2079563", "title": "Giuseppe Cornara", "text": "Caratteristiche tecniche.\nEra un attaccante dai \"piedi buoni\", particolarmente forte di testa.\nCarriera.\nEsord\u00ec come calciatore nell'Alessandria, prima di giocare per due anni nel , durante il servizio di leva. Vanta 60 presenze e 18 reti in Serie A con i grigi, con il e la Sampierdarenese, prima di chiudere la carriera, in Serie B alla .\nRicordato principalmente come calciatore, fu anche un esperto tennista.\nDopo il ritiro.\nNegli anni della maturit\u00e0 divenne \"talent-scout\"; fond\u00f2 nel 1957 il Centro Addestramento Giovani Calciatori dell'Alessandria, tra le prime scuola calcio italiane: fu lui a seguire la crescita di Gianni Rivera nelle giovanili del club piemontese. Nel 1958 gli fu conferito il premio Seminatore d'Oro per il suo lavoro con i giovani.\nAllen\u00f2 anche i tennisti Corrado Barazzutti e Roberto Lombardi.\nMor\u00ec nel 1996, a 87 anni."}
{"id": "2079564", "revid": "287204", "url": "https://it.wikipedia.org/wiki?curid=2079564", "title": "Raghunathpur (Bihar)", "text": "Raghunathpur \u00e8 una suddivisione dell'India, classificata come \"census town\", di 5.601 abitanti, situata nel distretto di Katihar, nello stato federato del Bihar. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 25\u00b0 37' 60 N e 87\u00b0 54' 0 E e ha un'altitudine di 30 .\nSociet\u00e0.\nEvoluzione demografica.\nAl censimento del 2001 la popolazione di Raghunathpur assommava a 5.601 persone, delle quali 3.054 maschi e 2.547 femmine. I bambini di et\u00e0 inferiore o uguale ai sei anni assommavano a 1.035, dei quali 520 maschi e 515 femmine. Infine, coloro che erano in grado di saper almeno leggere e scrivere erano 2.964, dei quali 1.882 maschi e 1.082 femmine."}
{"id": "2079571", "revid": "6923", "url": "https://it.wikipedia.org/wiki?curid=2079571", "title": "Rajgir", "text": "Rajgir \u00e8 una citt\u00e0 dell'India di 33.691 abitanti, situata nel distretto di Nalanda, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 1' 60 N e 85\u00b0 25' 0 E e ha un'altitudine di 72 .\nSociet\u00e0.\nEvoluzione demografica.\nAl censimento del 2001 la popolazione di Rajgir assommava a 33.691 persone, delle quali 17.836 maschi e 15.855 femmine. I bambini di et\u00e0 inferiore o uguale ai sei anni assommavano a 6.255, dei quali 3.256 maschi e 2.999 femmine. Infine, coloro che erano in grado di saper almeno leggere e scrivere erano 17.478, dei quali 10.968 maschi e 6.510 femmine."}
{"id": "2079577", "revid": "287204", "url": "https://it.wikipedia.org/wiki?curid=2079577", "title": "Ramnagar (Bihar)", "text": "Ramnagar \u00e8 una citt\u00e0 dell'India di 38.549 abitanti, situata nel distretto del Champaran Occidentale, nello stato federato del Bihar. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 27\u00b0 10' 0 N e 84\u00b0 19' 0 E e ha un'altitudine di 84 .\nSociet\u00e0.\nEvoluzione demografica.\nAl censimento del 2001 la popolazione di Ramnagar assommava a 38.549 persone, delle quali 20.489 maschi e 18.060 femmine. I bambini di et\u00e0 inferiore o uguale ai sei anni assommavano a 7.469, dei quali 3.891 maschi e 3.578 femmine. Infine, coloro che erano in grado di saper almeno leggere e scrivere erano 18.631, dei quali 11.731 maschi e 6.900 femmine."}
{"id": "2079579", "revid": "1654832", "url": "https://it.wikipedia.org/wiki?curid=2079579", "title": "Antonio Conti (commediografo)", "text": "Biografia.\nFiglio di Egidio Conti, maestro elementare ed etnologo (1858-1922) e di Michela Lazzarini. Dal matrimonio nacquero Michelina (n. 1925), Maria Pia (1929-2006), Egidio (1934-2005), Isabella (n. 1942).\nGli studi e la professione.\nTerminati gli studi all'Istituto Magistrale, Antonio Conti comincia l'attivit\u00e0 di insegnante elementare a Montecchio Emilia nel 1915. Partecipa alla I Guerra Mondiale e diventa Tenente del Genio. Conseguita privatamente la licenza liceale, si iscrive all'Universit\u00e0 degli Studi di Urbino dove, nel 1921 si laurea in Giurisprudenza. Nel 1922 si trasferisce a Pesaro dove comincer\u00e0 la professione di avvocato che svolger\u00e0 per quarantasei anni, fino alla morte. Tra i numerosi praticanti si ricorda anche il futuro scrittore Paolo Volponi.\nL'attivit\u00e0 politica.\nMazziniano, di spirito irredentista, partecip\u00f2 alla I Guerra Mondiale. Nel 1920 cominciano i contatti con il Partito Repubblicano pesarese. Nel secondo dopoguerra, fino alla scomparsa, fu pi\u00f9 volte segretario provinciale del P.R.I., consigliere comunale e consigliere provinciale.\nPartecipe della vita culturale di Pesaro.\nTrasferitosi a Pesaro, Antonio Conti si inser\u00ec nel tessuto culturale della citt\u00e0. Pubblica alcuni numeri della rivista \"Il Piccolo teatro\" a partire dal 1924. Fece parte di quella cerchia d'intellettuali denominata \"Brigata degli amici dell'arte\", solita radunarsi nella bottega del ceramista Alcibale della Chiara. Ne facevano parte personaggi quali i pittori Cancelli, Gallucci, Nino Caff\u00e8, Pagliacci Carnevali, attori come Ninchi, scrittori come Dino Garrone, Lombrassa, Virgilio Lilli e Fabio Tombari. Dal 1946 al 1959 fu Presidente del Conservatorio di Musica di Pesaro Gioacchino Rossini, si dimise in disaccordo col ministero che impose la nomina di un Direttore da lui non ritenuto adeguato. Nel 1947 \u00e8 l'ideatore della nascita del primo Concorso Filodrammatico Interregionale, nel 1948 l'iniziativa assume la forma e il nome di Festival Nazionale dei Gruppi d'Arte Drammatica. Conti ne sar\u00e0 Presidente fino alla morte, per molti anni a fianco del Direttore artistico Pompei (m. 1963)."}
{"id": "2079580", "revid": "83531", "url": "https://it.wikipedia.org/wiki?curid=2079580", "title": "Palazzo d'Estate (Bartolomeo Rastrelli)", "text": "Il Palazzo d'Estate () \u00e8 il nome di due palazzi barocchi costruiti da Francesco Bartolomeo Rastrelli sul prato della Zarina dietro il Giardino d'estate a San Pietroburgo, entrambi demoliti.\nNel 1730 Rastrelli progett\u00f2 il primo palazzo in legno per l'imperatrice Anna. Questo edificio era strutturato su un solo piano, con 28 camere, una grande sala centrale e un sistema di canali navigabili interni.\nQuando Elisabetta Petrovna sal\u00ec sul trono di Russia nel 1741, commission\u00f2 a Rastrelli la demolizione del palazzo della sua predecessora e la costruzione di una residenza \"in stile veneziano\" per se stessa.\nIl nuovo Palazzo d'Estate, completato nel 1744, fu la residenza principale dell'Imperatrice Elisabetta nella capitale russa. Era un grande ed imponente edificio in muratura color malva con 160 stanze dorate, una chiesa adiacente e una fontana con cascata. Poco dopo il 1750 Rastrelli aggiunse un padiglione ed un teatro.\nNel 1762, Caterina la Grande trasfer\u00ec la sua corte nell'appena costruito Palazzo d'Inverno. Nel 1797, l'Imperatore Paolo (che pure era nato l\u00ec nel 1754) ordin\u00f2 che il dismesso ed abbandonato edificio fosse demolito e lo sostitu\u00ec con una nuova residenza, il Castello Michailovskij."}
{"id": "2079582", "revid": "306856", "url": "https://it.wikipedia.org/wiki?curid=2079582", "title": "John Gray (poeta)", "text": "Biografia.\nDi umili origini, lasciata la scuola 13 anni, fu un poeta che seguiva il filone dell'estetismo amico di Ernest Dowson, Aubrey Beardsley e Oscar Wilde. Oltre ad essere poeta divent\u00f2 anche un traduttore dal francese all'inglese (lingua madre). Si suppone che sia a lui dedicato il personaggio dell'opera Dorian Gray. Fu chiamato \u201cabietto\u201d da Bernard Shaw.\nL'incontro con Oscar Wilde.\nNon \u00e8 sicura la data in cui conobbe Wilde in quanto entrambi poi mentirono sul loro incontro, avvenuto almeno nel 1889, le prove che si hanno di questi primi incontri sono una cena dove fu testimone Frank Liebich e l'incontro con Ricketts che aveva pubblicato un'opera dell'emulo di Wilde, aveva scritto una favola (\"Il grande verme\") che piacque molto ad Oscar. "}
{"id": "2079585", "revid": "216538", "url": "https://it.wikipedia.org/wiki?curid=2079585", "title": "L'uomo mascherato", "text": ""}
{"id": "2079588", "revid": "1226", "url": "https://it.wikipedia.org/wiki?curid=2079588", "title": "1600 a.C.", "text": ""}
{"id": "2079589", "revid": "339392", "url": "https://it.wikipedia.org/wiki?curid=2079589", "title": "1700 a.C.", "text": ""}
{"id": "2079590", "revid": "1226", "url": "https://it.wikipedia.org/wiki?curid=2079590", "title": "1800 a.C.", "text": ""}
{"id": "2079592", "revid": "1226", "url": "https://it.wikipedia.org/wiki?curid=2079592", "title": "1900 a.C.", "text": ""}
{"id": "2079599", "revid": "1305772", "url": "https://it.wikipedia.org/wiki?curid=2079599", "title": "Attacco a boomerang", "text": "In crittografia l'attacco a boomerang \u00e8 un metodo o tipo di attacco per la crittanalisi dei cifrari a blocchi basato sulla crittanalisi differenziale. L'attacco \u00e8 stato pubblicato nel 1999 da David Wagner, che lo ha utilizzato per violare il cifrario COCONUT98.\nL'attacco a boomerang ha permesso nuove modalit\u00e0 di attacco a molti cifrari precedentemente indicati come resistenti alla crittanalisi differenziale.\nSono anche state pubblicate versioni migliorate dell'attacco denominate attacco a boomerang amplificato ed attacco a rettangolo.\nModalit\u00e0 dell'attacco.\nL'attacco a boomerang \u00e8 basato sulla crittanalisi differenziale. Nella crittanalisi differenziale un attaccante esplora in che modo le differenze nei dati forniti in ingresso ad un cifrario (il testo in chiaro) possono incidere sulle differenze risultanti nei dati in uscita (il testo cifrato): \u00e8 necessaria per\u00f2 un \"differenziale\" (cio\u00e8 una differenza nei dati in ingresso che produrr\u00e0 verosimilmente una differenza in quelli in uscita) ad alta probabilit\u00e0 che coinvolga tutto, o quasi tutto, il cifrario. L'attacco a boomerang, invece, permette l'uso di differenziali che coinvolgono solo una parte del cifrario.\nL'attacco tenta di creare una particolare struttura detta \"a quartetto\" in un punto a met\u00e0 del cifrario. Per questo scopo, definiamo che l'azione di cifratura E del cifrario possa essere divisa in 2 fasi consecutive, E\"0 ed E\"1, tali che E(M)\" = \"E\"1(\"E\"0(M)), dove M\" \u00e8 un messaggio in chiaro.\nSupponiamo di avere 2 differenziali per le 2 fasi; possiamo allora definire:\nper \"E\"0, e\nper E\"1-1 (l'azione di decifratura di E\"1).\nL'attacco di base procede come segue:\nApplicazioni a cifrari specifici.\nIl miglior attacco al KASUMI, un cifrario a blocchi utilizzato nel 3GPP, \u00e8 un attacco a rettangolo correlato alla chiave che pu\u00f2 violare tutti gli 8 passaggi del cifrario pi\u00f9 velocemente di una ricerca esaustiva (Biham ed altri, 2005). L'attacco richiede 254,6 testi in chiaro scelti, ognuno dei quali cifrato con una di 4 chiavi correlate, ed ha una complessit\u00e0 temporale equivalente a 276,1 cifrature del KASUMI."}
{"id": "2079602", "revid": "122871", "url": "https://it.wikipedia.org/wiki?curid=2079602", "title": "Attacco a rettangolo", "text": ""}
{"id": "2079604", "revid": "1005847", "url": "https://it.wikipedia.org/wiki?curid=2079604", "title": "Palazzo di Tauride", "text": "Il Palazzo di Tauride () \u00e8 uno dei pi\u00f9 grandi ed importanti palazzi a San Pietroburgo.\nStoria e descrizione.\nIl principe Grigorij Aleksandrovi\u010d Pot\u00ebmkin di Tauride incaric\u00f2 il suo architetto favorito, Ivan Yegorovi\u010d Starov, di progettare la sua residenza cittadina in un rigoroso stile palladiano. Nel progetto di Starov era compreso un vasto parco ed un porto davanti al palazzo, che sarebbe stato collegato con il fiume Neva da un canale: i lavori di costruzione cominciarono nel 1783 e durarono sei anni. Considerata la pi\u00f9 grande residenza nobiliare del XVIII secolo in Russia, il palazzo di Tauride serv\u00ec da modello per innumerevoli propriet\u00e0 terriere sparse nell'impero russo. Poco prima della sua morte, il 28 aprile 1791, Potemkin us\u00f2 il suo palazzo per ospitare festeggiamenti e fuochi d'artificio senza precedenti con lo scopo di riconquistare gli affetti, in diminuzione, dell'Imperatrice Caterina la Grande, di cui era il favorito; la festa fu descritta da Gavriil Romanovi\u010d Der\u017eavin nella sua pi\u00f9 lunga composizione. Nonostante tutte le spese, Potemkin non riusc\u00ec a riconquistare il cuore dell'Imperatrice, e mor\u00ec di disperazione.\nParecchi mesi dopo la sua morte, Caterina II compr\u00f2 il palazzo ed ordin\u00f2 all'architetto F\u00ebdor Volkov di trasformarla nella sua residenza estiva: questi fu l'autore di molteplici miglioramenti, tra cui la costruzione del teatro nell'ala orientale e della chiesa in quella occidentale, mentre nel giardino progett\u00f2 il Padiglione dell'Ammiragliato, la casa del giardiniere, l'orangerie, le serre, i ponticelli e le cancellate in ferro battuto. La scultura chiamata Venere di Tauride (ora nel Museo dell'Ermitage) rimase all'interno del palazzo dalla fine del XVIII secolo fino al met\u00e0 del XIX, e da questo ha preso il nome.\nL'esterno del palazzo \u00e8 piuttosto normale e si contrappone profondamente con la strabiliante ricchezza degli interni. Il corridoio a cupola, uno dei pi\u00f9 grandi in Russia, era collegato da una galleria colonnata lunga 75 metri con un giardino d'inverno. La decorazione di ogni stanza principale - compresa Stanza Cinese ed il Salone della Tappezzeria - furono distrutti dopo il 1799, quando l'imperatore Paolo I di Russia, che odiava tutto ci\u00f2 che sua madre amava, lasci\u00f2 che l'edificio divenisse la caserma del suo reggimento di cavalleria favorito.\nNel XIX secolo il palazzo fu restaurato da Carlo Rossi e da Vasilij Petrovi\u010d Stasov come residenza per membri secondari della famiglia imperiale e fu impiegato per ospitare balli e feste fino al 1906, quando venne trasformato nella sede del primo Parlamento russo, la Duma Imperiale di Stato. Subito dopo la Rivoluzione di Febbraio del 1917, il palazzo di Tauride alloggi\u00f2 il Governo provvisorio russo ed il Soviet di Pietroburgo ed in seguito l'abortita Assemblea costituente panrussa, fino a quando nel maggio del 1918 i bolscevichi vi tennero il loro settimo congresso, in cui presero il nome di Partito Comunista dell'Unione Sovietica.\nDagli anni novanta, il palazzo di Tauride \u00e8 la sede dell'Assemblea interparlamentare delle Nazioni membro della Comunit\u00e0 degli Stati Indipendenti: a questo scopo una grande ala vetrata \u00e8 stata costruita dietro il palazzo, nel giardino di Tauride."}
{"id": "2079609", "revid": "15756", "url": "https://it.wikipedia.org/wiki?curid=2079609", "title": "Chad Pennington", "text": "Carriera professionistica.\nCon i New York Jets.\nAl draft NFL 2000 \u00e8 stato selezionato come 18 scelta assoluta dai Jets. Ha debuttato nella NFL il 10 dicembre 2000 contro gli Oakland Raiders indossando la maglia numero 10. Nei primi due anni rimane riserva ma a partire dalla stagione 2002 grazie a degli ottimi risultati Pennington emerge.\nNella pre-stagione 2003, Pennington si frattura la mano durante una caduta costringendolo a perdere le prime sei gare della stagione. Al rientro guida i Jets a cinque vittorie. A inizio della stagione 2004 firma un contratto di 7 anni per 64,2 milioni di dollari. La stagione inizia in maniera positiva, con cinque vittorie consecutive, dopo le quali si infortuna alla spalla, saltando cos\u00ec tre partite. Al rientro sul campo di gioco, pur in condizioni non ottimali, riesce a portare il club ai playoff.\nLa stagione 2005 di Pennington \u00e8 costellata dalla panchina e da problemi alla spalla, che lo portano ad operarsi all'inizio della stagione. Tornato titolare nel 2006, riesce a portare la squadra ai playoff, venendo premiato come Comeback Player of the Year. L'anno successivo, dopo avere perso sette delle prime otto gare, viene sostituito come titolare da Kellen Clemens. A fine anno, con l'arrivo ai Jets di Brett Favre termina la sua esperienza con la franchigia. Pennington viene svincolato e per lui si fanno avanti i Minnesota Vikings ed i Miami Dolphins.\nMiami Dolphins.\nFirma con loro due anni per 11,5 milioni di dollari, decidendo di mantenere il numero 10. Nel primo anno come titolare in Florida, conduce i Dolphins allenati da Tony Sparano alla vittoria della propria division ed ai playoff, eguagliando il record per il maggior miglioramento da una stagione all'altra (i Dolphins avevano concluso il 2007 col peggiore risultato della lega, 1-15, passando a 11-5 nel 2008). Per queste prestazioni vince per la seconda volta il Comeback Player of the Year Award.\nL'anno successivo il 29 settembre 2009, viene inserito in lista infortunati saltando il resto della stagione regolare per il consueto problema alla spalla. Miami corre ai ripari scambiando una scelta al successivo draft per Tyler Thigpen con i Kansas City Chiefs, ma Sparano preferisce far giocare la riserva inizialmente designata, Chad Henne. Dopo esser rimasto un paio di giorni come \"unrestricted free agent\", Pennington ha firmato il 5 maggio 2010 un contratto di un anno per una cifra variabile in base al suo ruolo in squadra (tra i 2,5 ai 5,75 milioni di dollari). Il 14 novembre si infortuna gravemente, perdendo tutto il resto della stagione.\nA fine anno diventa nuovamente \"free agent\". Durante una partita di basket si infortuna al legamento del ginocchio, causandogli un rallentamento al suo rientro nella NFL."}
{"id": "2079616", "revid": "647919", "url": "https://it.wikipedia.org/wiki?curid=2079616", "title": "Luisa Margherita di Lorena-Guisa", "text": ""}
{"id": "2079618", "revid": "1226", "url": "https://it.wikipedia.org/wiki?curid=2079618", "title": "Jungle Jim", "text": ""}
{"id": "2079624", "revid": "124851974", "url": "https://it.wikipedia.org/wiki?curid=2079624", "title": "Palazzuolo sul Senio", "text": "Palazzuolo sul Senio (pronuncia: \"Palazzu\u00f2lo sul S\u00e8nio\", IPA: ; in passato Palazzuolo di Romagna; \"Palaz\u00f4l\" in romagnolo) \u00e8 un comune italiano di abitanti, collocato nel versante romagnolo dell'Appennino tosco-romagnolo. Pur essendo in Romagna, Palazzuolo \u00e8 amministrato dalla citt\u00e0 metropolitana di Firenze, in Toscana (Romagna fiorentina). Assieme al comune di Marradi e a quello di Firenzuola, viene collocato impropriamente nel Mugello, con la denominazione di Alto Mugello.\nDal 2018 fa parte de I borghi pi\u00f9 belli d'Italia\nSulla base dei dati ISTAT a gennaio 2021, \u00e8 il secondo comune meno popolato della provincia di Firenze.\nStoria.\nNel Basso Medioevo il territorio di Palazzuolo fu feudo della famiglia Ubaldini. Nel XIII secolo emerse la famiglia Pagani, il cui esponente pi\u00f9 noto fu Maghinardo. Con la sua morte, nel 1302, il feudo torn\u00f2 di propriet\u00e0 degli Ubaldini. La pi\u00f9 celebre di questa famiglia fu Marzia degli Ubaldini (detta anche Cia), fu la figlia della figlia di Maghinardo. Marzia spos\u00f2 il signore di Forl\u00ec, Francesco II Ordelaffi, e combatt\u00e9 al suo fianco in pi\u00f9 occasioni, anche durante la crociata contro i Forlivesi, quando difese eroicamente la citt\u00e0 di Cesena. La voce popolare vuole che sia proprio Cia (cio\u00e8 Marzia Ordelaffi) la donna che compare nello stemma del Comune di Palazzuolo.\nNel 1362 il territorio di Palazzuolo entr\u00f2 a far parte della Repubblica fiorentina. Con la vicina Firenzuola, costitu\u00ec il nucleo della Romagna toscana. Da allora Palazzuolo segu\u00ec il destino della Repubblica di Firenze e fu infeudato alla famiglia fiorentina degli Strigelli.\nAl plebiscito del 1860 per l'annessione della Toscana al Regno di Sardegna i \"s\u00ec\" non ottennero la maggioranza degli aventi diritto (437 su un totale di 996), anzi gran parte degli abitanti non si rec\u00f2 alle urne, sintomo dell'opposizione all'annessione.\nIl 24 settembre 1944 fu liberata dalla 1\u00aa Divisione britannica.\nSociet\u00e0.\nEtnie e minoranze straniere.\nSecondo i dati ISTAT al 1 gennaio 2020 la popolazione straniera residente era di 28 persone.\nEconomia.\nTurismo.\nNel territorio comunale ci sono oltre 116\u00a0km di sentieri per escursioni, lungo i quali si allineano due punti panoramici e due rifugi."}
{"id": "2079628", "revid": "20199701", "url": "https://it.wikipedia.org/wiki?curid=2079628", "title": "Pitecantropo", "text": ""}
{"id": "2079629", "revid": "20199710", "url": "https://it.wikipedia.org/wiki?curid=2079629", "title": "Australopitechi", "text": ""}
{"id": "2079632", "revid": "20199733", "url": "https://it.wikipedia.org/wiki?curid=2079632", "title": "Sinantropo", "text": ""}
{"id": "2079633", "revid": "287204", "url": "https://it.wikipedia.org/wiki?curid=2079633", "title": "Beniajan", "text": ""}
{"id": "2079635", "revid": "1226", "url": "https://it.wikipedia.org/wiki?curid=2079635", "title": "Invasione della Terra", "text": ""}
{"id": "2079637", "revid": "20199756", "url": "https://it.wikipedia.org/wiki?curid=2079637", "title": "Sinanthropus", "text": ""}
{"id": "2079638", "revid": "120491292", "url": "https://it.wikipedia.org/wiki?curid=2079638", "title": "Salvatore Maira", "text": "Carriera.\nStudioso di letteratura contemporanea (\u00e8 laureato in Lettere presso la facolt\u00e0 di Lettere e Filosofia, ed \u00e8 ricercatore di Letteratura Italiana all'Universit\u00e0 di Roma) dal 1974 al 1977 lavora per una casa editrice, poi esordisce alla regia con un telefilm giallo per la RAI. Nel 1978 \u00e8 ideatore e co-sceneggiatore di una miniserie in cinque puntate tratta dai racconti polizieschi di don Isidro Parodi scritti nel 1942 da Jorge Luis Borges e Adolfo Bioy Casares.\nNel 1999 dirige \"Amor nello specchio\", tratta della commedia di Giovan Battista Andreini, di cui aveva curata un'edizione critica. \nNegli ultimi anni ha anche preso parte all'attivit\u00e0 della Fondazione Cinema nel presente (ideata da Citto Maselli), partecipando a film collettivi come quello sui fatti del G8 di Genova e dirigendo un documentario sul crollo della scuola di San Giuliano di Puglia (dove morirono 27 bambini e un'insegnante) causato dal terremoto del Molise del 2002.\nIl suo film pi\u00f9 recente Valzer, girato con un unico piano sequenza ha fatto vincere il premio Pasinetti per la migliore attrice all'interprete principale Valeria Solarino (e una menzione speciale allo stesso Maira) in occasione della 64\u00aa Mostra internazionale d'arte cinematografica di Venezia."}
{"id": "2079644", "revid": "729019", "url": "https://it.wikipedia.org/wiki?curid=2079644", "title": "Stazione di Barletta Centrale", "text": "La stazione di Barletta Centrale \u00e8 il capolinea della ferrovia Bari-Barletta, gestita dalla societ\u00e0 Ferrotramviaria.\nStoria.\nL'impianto fu inaugurato nel 1963, contestualmente all'apertura della ferrovia realizzata in sostituzione della preesistente tranvia a vapore.\nStrutture e impianti.\nL'impianto, integrato rispetto all'adiacente stazione di Barletta di Rete Ferroviaria Italiana cui \u00e8 collegata attraverso un sottopassaggio con accesso diretto da Via Vittorio Veneto, dispone di una banchina al servizio di due binari viaggiatori.\nIl fabbricato viaggiatori dispone di un locale al piano terra adibito a biglietteria con relativa sala d'attesa.\nDue ulteriori binari erano al servizio dello scalo merci e del deposito, impianti parzialmente dismessi.\nNell'ambito di un pi\u00f9 ampio progetto di sviluppo della rete sociale FT \u00e8 prevista l'interconnessione la rete RFI. Tra le opere previste anche la sistemazione del secondo fronte della stazione sul lato di Via Vittorio Veneto con il contestuale prolungamento del sottopasso pedonale della Stazione ferroviaria, la modifica dei binari e la realizzazione di un nuovo fabbricato di stazione e di una palazzina servizi.\nServizi.\nLa stazione dispone di:"}
{"id": "2079652", "revid": "1573940", "url": "https://it.wikipedia.org/wiki?curid=2079652", "title": "Crocodylus", "text": "Crocodylus () \u00e8 uno dei tre generi di rettili della sottofamiglia Crocodylinae, della famiglia Crocodylidae.\nTassonomia.\nLe 13 specie viventi sono:\nLe specie stabilite comprendono anche sei specie estinte:\nFilogenesi.\nIl cladogramma seguente segue la topologia di un'analisi sulle sequenze del DNA mitocondriale, di Robert W. Meredith, Evon R. Hekkala, George Amato e John Gatesy (2011):\nIl cladogramma seguente segue la topologia di un'analisi sui caratteri morfologici di Christopher A. Brochu e Glenn W. Storrs (2012). Molte specie estinte di \"Crocodylus\" potrebbero rappresentare diversi generi. \"C. suchus\" non \u00e8 stato incluso, poich\u00e9 i suoi codici morfologici erano identici a quelli di \"C. niloticus\". Tuttavia, gli autori hanno suggerito che potrebbe essere spiegato dal loro campionamento dei campioni e hanno considerato le due specie distinte.\nEvoluzione.\nTutte le specie del genere \"Crocodylus\" derivano da'un antenato comune evolutosi nella regione indo-pacifica, circa 9-16 milioni di anni fa. In seguito le varie specie si sono irradiate in Africa, circa 8-12 milioni di anni fa. A ci\u00f2, \u00e8 seguita una migrazione transatlantica verso le Americhe, circa 4-8 milioni di anni fa.\nDistribuzione e habitat.\nI coccodrilli del genere \"Crocodylus\" sono rinvenibili in molte zone, anche se varie specie sono in pericolo critico di estinzione. In America, in particolar modo nei neotropici, sono presenti 4 specie, il cui areale va fino alle isole caraibiche. La specie pi\u00f9 importante \u00e8 \"Crocodylus acutus\", presente anche a Cuba. \"Crocodylus rhombifer\" invece \u00e8 una specie endemica dell'isola cubana. In India \u00e8 presente il coccodrillo palustre (\"Crocodylus palustris\"), mentre nel Sud-est asiatico, specialmente in Indonesia, il genere \u00e8 rappresentato da 2 specie. Una sola specie nell'arcipelago delle Filippine, \"Crocodylus mindorensis\", contro le 2 presenti in Australia, \"Crocodylus porosus\" e \"Crocodylus johnsoni\". Gran parte delle specie \u00e8 esclusivamente marina, l'estuarino (\"Crocodylus porosus\") frequenta anche acque salmastre e talvolta, seppur pi\u00f9 raramente, il mare delle coste dell'Australia settentrionale.\nRapporti con l'uomo.\nEsseri umani e coccodrilli sono in forte competizione: ad oggi, molte specie di \"Crocodylus\" sono in pericolo di estinzione, anche critico, a cause delle attivit\u00e0 antropiche, principalmente la distruzione del loro habitat naturale, il sovrasfruttamento delle risorse naturali (tra cui gli animali terrestri e i pesci di cui questi rettili si cibano) e la caccia incontrollata, dovuta ora all'alimentazione, ora alla pelletteria, ora allo sport, ora alla paura di potenziali attacchi.\nDal canto loro, i coccodrilli non sono innocui per l'uomo: sebbene tutte le specie di \"Crocodylus\" siano potenzialmente in grado di uccidere un essere umano, la stragrande maggioranza delle fatalit\u00e0 \u00e8 da ricondursi principalmente a due specie: il coccodrillo del Nilo (Crocodylus niloticus) e il coccodrillo marino (Crocodylus porosus), seguite dal coccodrillo americano (Crocodylus acutus) e dal coccodrillo palustre (Crocodylus palustris). Le due specie iniziali, insieme, uccidono in media mille persone ogni anno.\nCollegamenti esterni.\nLe varie specie di coccodrilli del mondo."}
{"id": "2079656", "revid": "287204", "url": "https://it.wikipedia.org/wiki?curid=2079656", "title": "Sawndip", "text": "Con Sawndip o logogrammi Zhu\u00e0ng s'intendono i caratteri grafici, derivati dai caratteri cinesi, usati dall'etnia Zhu\u00e0ng della provincia del Guangxi, in Cina, per scrivere la propria lingua. In cinese, i caratteri sawndip sono chiamati \"G\u01d4 Zhu\u00e0ngz\u00ec\" () o \"F\u0101ngku\u00e0i Zhu\u00e0ngz\u00ec\" (), col significato di \"antichi caratteri Zhu\u00e0ng\" o di \"caratteri Zhu\u00e0ng quadrati\".\nStoria.\n\"Sawndip\" \u00e8 un vocabolo Zhu\u00e0ng che significa \"carattere immaturo\". Non \u00e8 noto con precisione quale sia stata l'epoca della loro creazione, ma l'attestazione pi\u00f9 antica di questa scrittura \u00e8 una stele eretta nell'anno 689, ai tempi della dinastia T\u00e1ng. Si tratta dunque di una scrittura pi\u00f9 antica dei logogrammi Ch\u1eef n\u00f4m, impiegati un tempo per scrivere la lingua vietnamita.\nL'uso della scrittura sawndip da parte di cantori e sciamani Zhu\u00e0ng \u00e8 durato per oltre milletrecento anni. E sebbene l'alfabeto latino sia stato adattato alla lingua Zhu\u00e0ng nel 1957, e sia correntemente impiegato come scrittura ufficiale, i caratteri sawndip sono ancora attualmente in uso.\nEdito nel 1989, il \"Sawndip Sawdenj\" (in cinese ), Dizionario degli antichi caratteri Zhu\u00e0ng, include i caratteri usati nei manoscritti precedenti la fine della dinastia Qing (1644\u20131912).\nAlcuni logogrammi d'origine Zhu\u00e0ng sono usati anche in cinese, come componenti di toponimi del Guangxi, come avviene nei casi di \u5c9c \"bya\", montagna, o di \u5d2c \"ndoeng\", foresta, e sono quindi codificati come ideogrammi da Unicode. Tuttavia varie migliaia di caratteri Zhu\u00e0ng non sono ancora state codificate."}
{"id": "2079658", "revid": "767487", "url": "https://it.wikipedia.org/wiki?curid=2079658", "title": "Younha", "text": "Biografia.\nSuona il piano e conosce diverse lingue (fra cui il giapponese). Nel settembre 2004 esce il singolo \"Yubikiri\" prima nella versione coreana e successivamente in quella giapponese.\nDopo altri tre singoli usc\u00ec un album, \"Go! Younha\", il 5 ottobre del 2005. In seguito continu\u00f2 l'attivit\u00e0 di cantante e incise altri 4 singoli. Ha cantato la terza sigla di chiusura di \"Bleach\" intitolata \"Houkiboshi\"."}
{"id": "2079664", "revid": "1782831", "url": "https://it.wikipedia.org/wiki?curid=2079664", "title": "Lionel Johnson", "text": "Biografia.\nFu educato nel Winchester College e nel New College, Oxford, laureandosi nel 1890. Si convert\u00ec al cattolicesimo nel 1891. Visse una vita solitaria in Londra, lottando con l'alcolismo e la sua omosessualit\u00e0 repressa. Mor\u00ec a causa di una caduta per la strada, anche se si \u00e8 detto che fu una caduta da uno sgabello a causarne il decesso; l'incidente sarebbe avvenuto a \"Green Dragon\" in Fleet Street.\nRapporto con Oscar Wilde.\nIncontr\u00f2 Oscar Wilde in occasione di un suo ritorno ad Oxford nel febbraio 1890, per via della messa in scena dello Strafford di Browing, dietro suoi suggerimenti. Egli in seguito scrisse ad un suo amico descrivendo quell'incontro, del suo vizio terribile riguardante il fumo e che si era innamorato di lui, che era bisessuale.\nQuando usc\u00ec \"Il ritratto di Dorian Gray\" Lionel scrisse una poesia in latino per festeggiare tale opera; egli era anche il cugino e precettore di Lord Alfred Douglas, e grazie a lui i due si incontrarono; attribuendo a Wilde la rovina sociale della reputazione di Douglas, Johnson mut\u00f2 l'ammirazione e l'amore verso Wilde in odio, indirizzando all'irlandese un sonetto intitolato \"Distruttore di un'anima\".\nThe Dark Angel.\nNell'anno successivo a \"Il Distruttore di un'Anima\", scrisse il pezzo che lui consider\u00f2 il migliore tra le sue opere, intitolato \"The Dark Angel\".\n\"The Dark Angel\" fu anche d'influenza per gli Angeli Oscuri, capitolo degli Space Marine nell'universo fittizio di \"Warhammer 40,000\". Il loro Primarca, Lion El'Jonson, fu chiamato cos\u00ec ispirandosi al poeta.\nOpere.\nScrisse:"}
{"id": "2079673", "revid": "256896", "url": "https://it.wikipedia.org/wiki?curid=2079673", "title": "Op\u00e9ra de Paris", "text": ""}
{"id": "2079675", "revid": "1833487", "url": "https://it.wikipedia.org/wiki?curid=2079675", "title": "Mara Carisi", "text": " \nBiografia.\nA diciott'anni diventa madre e chiama la figlia Wilma, in omaggio a Wilma Banky, attrice nota per il film \"Il figlio dello sceicco\" con Rodolfo Valentino; la figlia diventa una delle pi\u00f9 note soubrette italiane, con il nome di Wilma Aris. Nel 1945 il marito abbandona la famiglia, e Mara Carisi, dotata di bella presenza, per mantenere la figlia inizia la carriera di indossatrice e fotomodella.\nDalla moda passa poi ai fotoromanzi, debuttando come attrice, e al cinema, quasi in contemporanea con l'affermazione della figlia nella rivista.\nContinua la carriera in tutto il decennio successivo; in particolare \u00e8 ricordata la sua partecipazione in \"Omicron\" di Ugo Gregoretti.\nLavorava anche in alcuni sceneggiati televisivi."}
{"id": "2079681", "revid": "124567142", "url": "https://it.wikipedia.org/wiki?curid=2079681", "title": "Episodi di Shaun, vita da pecora (prima stagione)", "text": "Questa voce contiene l'elenco degli episodi ed i riassunti della prima parte della prima stagione della serie TV animata Shaun, vita da pecora. In Gran Bretagna \u00e8 andata in onda su BBC One dal 5 marzo 2007 in Italia invece \u00e8 andata in onda su Toon Disney dal 27 aprile 2007 e in seguito replicata su Rai YoYo. \nElenco della seconda parte della prima stagione. Questi episodi sono suddivisi con un ordine diverso nei DVD in vendita in Italia.\nPartita di calcio.\nTrama.\nQuando un cavolo cade inavvertitamente dal furgoncino dell'Agricoltore proprio nel campo delle pecore, Shaun comincia a palleggiare istintivamente e coinvolge il resto del gregge in una partita di calcio. Bitzer non solo non interrompe il gioco, ma si presta a fare da arbitro. I maiali tentano inutilmente di sottrarre alle pecore il cavolo per mangiarselo. Ma alla fine \u00e8 l'agnellino Timmy a calciarlo cos\u00ec in alto da farlo finire in bocca ad un\u2019anatra di passaggio.\nL'ora del bagno.\nTrama.\nBitzer controlla che tutte le pecore siano presenti. Visto che sono sporche, devono fare il bagno; allora l\u2019agricoltore va ad aggiungere nella vasca della sua piscina il sapone per le pecore. Sfortunatamente, si accorge che il rubinetto dell'acqua calda non la fa uscire, ma gorgoglia soltanto: l\u2019acqua che sta nella piscina \u00e8 solo fredda. Le pecore, vedendo una papera ghiacciarsi nel tuffarsi nell'acqua, iniziano a fuggire per non diventare come lei.\nBitzer si lancia a rincorrere le pecore e le ritrova nascoste dietro un albero. Il vapore che esce dalla finestra del bagno di casa stuzzica l'interesse di Shaun, che, insieme alle altre pecore, idea un piano per sottrarre l'acqua calda che il fattore sta per usare: dei tubi trovati nell\u2019immondizia, collegandoli con lo scotch, diventano un unico tubo; trasportano l'acqua dal bagno dell\u2019agricoltore alla vasca della piscina. Bitzer si accinge a salvare Shaun che scende dalla grondaia dopo aver tolto l'acqua calda dalla vasca del fattore. Quest'ultimo era stato distratto da una pecora che aveva telefonato facendo \"parlare\" un uccellino. Bitzer indica al fattore, affacciato alla finestra, le pecore che si sono messe a fare il bagno. Shaun invita Bitzer a tuffarsi, mentre il pastore si lava dentro il lavandino di cucina.\nIn forma con Shaun.\nTrama.\nShirley \u00e8 diventata cos\u00ec grossa che non si sposta nemmeno pi\u00f9 da sola e deve essere trasportata dalle altre pecore. Shaun la coinvolge in un programma intensivo di attivit\u00e0 fisica che la fa tornare in una forma perfetta. Ma quando viene posta su un'improvvisata bilancia, il contrappeso di mattoni la proietta in aria e la precipita malauguratamente dentro un camion pieno di torte: al termine dell'abbuffata, a cui partecipano anche le altre pecore, \u00e8 tornata al punto di partenza e Shaun \u00e8 costretto ad organizzare lezioni di aerobica per tutto il gregge sovrappeso.\nL'orsacchiotto di Timmy.\nTrama.\nIl piccolo Timmy piange nella notte. Per farlo addormentare, Shaun gli porta un orsacchiotto di peluche e l'effetto soporifero \u00e8 immediato. La mattina dopo per\u00f2 l'agnellino si vede portar via il nuovo giocattolo dall'Agricoltore che vuole farci giocare il gatto. Di fronte alla disperazione di Timmy per la perdita, Shaun prima prova a proporgli inutilmente un altro orsacchiotto, malridotto, rimediato nell'immondizia, poi organizza una missione di recupero di quello perso. Le pecore riescono a sottrarre l'orsacchiotto dalle braccia dell'Agricoltore immerso nel sonno e, in quanto al gatto, \u00e8 sufficiente un gomitolo ricavato dalla propria lana per distrarlo e renderlo del tutto innocuo. L'impresa si rivela per\u00f2 inutile, perch\u00e9 Timmy si \u00e8 ormai affezionato al pupazzetto sporco, tutto ricucito e senza un occhio, e non ha pi\u00f9 alcun interesse per l'altro.\nLadri di frutta.\nTrama.\nIn assenza dell'Agricoltore e del cane Bitzer, i maiali saccheggiano liberamente l'albero di mele, ma non vogliono condividere neanche un frutto con le vicine pecore. Shaun tenta in ogni modo di raggiungere l'albero (sui trampoli, nascosto in una balla di fieno, con una balestra), finch\u00e9 non lo piega verso terra agganciandovi una fune legata al trattore e i maiali, tagliandola, causano un indesiderato effetto elastico che scaglia tutte le mele dall'albero nel campo delle pecore. \nMentre quelle si godono la frutta, i maiali devono mangiare l'orrido cibo di scarto portato loro dall'Agricoltore."}
{"id": "2079683", "revid": "729019", "url": "https://it.wikipedia.org/wiki?curid=2079683", "title": "Tioredoxina reduttasi", "text": "La tioredoxina reduttasi (TR o TxR) \u00e8 un enzima ossidoriduttivo avente come cofattore il NADP ridotto (NADPH2) ed \u00e8 l'unico enzima conosciuto in grado di rigenerare la tioredoxina ossidata. Ha un peso molecolare compreso tra i 55 ed il 65KDa, fatto dovuto alla presenza di pi\u00f9 isoforme ottenute per splicing alternativo del suo RNA messaggero.\nTre maggiori isoforme sono state caratterizzate:\nInteresse biologico e biochimico.\n\u00c8 uno dei pochi enzimi esistenti in natura che possiedono nella loro struttura un atomo di selenio, sotto forma dell'amminoacido seleno-cisteina (SeCys). Questo residuo \u00e8 il penultimo della sua struttura amminoacidica ed \u00e8 preceduto da una cisteina; la genesi controllata di una TR troncata negli ultimi tre amminocidi (-Cys-SeCys-Gly), produce un enzima che non \u00e8 funzionale, nonostante il dominio che contiene il NADPH2 non venga affatto condizionato. La sua attivit\u00e0 enzimatica \u00e8 anche fortemente compromessa negli animali resi carenti di selenio.\nTutte le isoforme non riducono solo la Trx-1, ma anche una serie di composti endogeni con propriet\u00e0 ossidoriduttive. La TR1 \u00e8 in grado di ridurre l'acqua ossigenata ed i lipo-perossidi nei corrispondenti derivati innocui (acqua ed alcole alchilico), rigenera l'acido lipoico, la vitamina K, l'acido ascorbico (vitamina C) ossidato, la L-cistina (disolfuro della cisteina) e l'ubichinone (il cofattore di trasporto elettronico nei mitocondri). Questo fa sicuramente della TR uno degli scudi pi\u00f9 efficaci nella difesa delle cellule contro l'azione dei radicali liberi ossidanti (RLOs).\nPatologia.\nPatologie tumorali.\nCome il suo substrato (tioredoxina-1), la TR1 \u00e8 stata trovata maggiormente espressa in diverse linee tumorali in coltura ed in svariati tipi di tumori umani. Dato il ruolo necessario della Trx-1 di controllare la sintesi dei desossi-nucleotidi, attraverso il cedere equivalenti riducenti alla riboside-difosfato reduttasi (RDPR), uno dei motivi del perch\u00e9 l'enzima \u00e8 sintetizzato cos\u00ec tanto dalle cellule tumorali risulta chiaro. Tuttavia, il fenomeno \u00e8 stato considerato anche con ruolo di \"freno\" proliferativo, poich\u00e9 la TR1 \u00e8 anche la reduttasi che tiene l'oncosoppressore p53 nel suo stato funzionale. In tal caso p53 pu\u00f2 esercitare la sua azione soppressiva sulla moltiplicazione cellulare. Comunque l'effetto benefico del sistema Trx1/TR1 potrebbe cambiare nel suo opposto durante la fase di ulteriore progressione tumorale. Per altro le cellule tumorali tengono il p53 basso, quindi un eccesso di TR1 non conterebbe molto nel suo controllo; ecco perch\u00e9 le cellule tumorali continuerebbero a crescere, a dispetto di una TR1 cos\u00ec elevata.\nEsperimenti di laboratorio hanno fatto vedere che l'inibizione della TR1 previene la crescita tumorale in vivo, e che la sua ablazione genica in cellule di carcinoma polmonare, reverte la loro oncogenicit\u00e0 ed aggressivit\u00e0. Non sorprende quindi se alcuni farmaci anti-tumorali che hanno come bersaglio pure la TR1, siano cos\u00ec potenti nella loro azione terapeutica.\nCi sarebbe un altro meccanismo dipendente in parte proprio da un'azione molecolare della TR1, che conferirebbe alle cellule tumorali protezione dai linfociti natural killer. L'enzima ha come substrato anche la tossina NK-lisina dei suddetti linfociti; aprendo i ponti disolfuro che stabilizzano l'enzima, la NK-lisina perde le sue propriet\u00e0 citotossiche. Indirettamente, cos\u00ec, le cellule tumorali sfuggono alle difese immunitarie (in inglese, \"surveillance escape\").\nMalattie cardiovascolari.\nLa TR mitocondriale (TxR2) negli ultimi 4-5 anni ha ricevuto parecchie attenzioni da diversi gruppi di ricerca nel campo cardiologico, dopo la pubblicazione che ha annunciato come essa sia indispensabile per la genesi embrionale del sistema cardiaco. Il lavoro, pubblicato per collaborazione di un gruppo in San Diego (California) ed uno a Monaco (Germania), ha descritto come la TxR2 sia essenziale per la genesi e la funzionalit\u00e0 cardiaca in diversi punti sperimentali:\nInvece, la TxR1 \u00e8 essenziale per l'embriogenesi ma dispensabile per lo sviluppo cardiaco, puntando in tal senso ad un apparente ruolo dominante della forma mitocondriale.\nL'azione enzimatica della TxR1 pare difendere le cellule del cuore in caso di ischemia, come evidenziato da due studi separati. Il supplemento degli animali di laboratorio con selenio inorganico (sodio selenite) per diverso tempo prima dell'induzione di un'ischemia cardiaca, li protegge meglio dal danno funzionale: i cuori si riprendono meglio dallo \"shock\" respiratorio e metabolico e la produzione di radicali dell'ossigeno \u00e8 decisamente inferiore rispetto agli animali che non hanno ricevuto selenite nella dieta.\nStudi nell'uomo sono ancora mancanti.\nRicerca medica.\nLa tioredoxina reduttasi in quest'ultimo decennio ha ricevuto parecchie attenzioni riguardo al suo essere potenziale bersaglio nella terapia del cancro. Il suo essere l'enzima rigenerante della tioredoxina, iper-espressa nella maggior parte dei tumori umani, ne fa un \"target\" attraente.\nEsistono dei composti molto semplici che inibiscono l'attivit\u00e0 della TR1, tramite coniugazione covalente con il suo residuo di SeCys:\nIn condizioni fisiopatologiche o francamente patologiche, anche l'organismo pu\u00f2 produrre alcune tossine che inattivano covalentemente la TR1, come:\nCorrelazioni con i farmaci.\nSi \u00e8 scoperto alla fine del XX secolo come alcuni farmaci gi\u00e0 usati nella chemioterapia antineoplastica, oltre a fungere da alchilanti o anti-mitotici ecc., abbiano come bersaglio molecolare anche la TR1. Tra questi vi sono:\nAltre categorie di farmaci usati per altre patologie hanno mostrato avere la TR1 come bersaglio. Tra questi i sali d'oro organici, come l'aurotiomalato di sodio, l'aurotioglucosio e l'auranofina. I primi due sono stati prevalentemente usati in laboratorio per indurre obesit\u00e0 negli animali, poich\u00e9 inducono una selettiva distruzione delle cellule dell'ipotalamo che controllano la saziet\u00e0.\nL'auranofina, invece \u00e8 stata usata per decenni nella terapia dell'artrite reumatoide, \u00e8 risultata in verit\u00e0 essere molto potente (affinit\u00e0 per la TR1 nell'ordine di 5 nanomolare), ed \u00e8 ora in via di valutazione per la terapia dei tumori.\nDato che metalli pesanti sono in grado di bloccare anche l'isoforma mitocondriale dell'enzima (TxR2), qualche anno fa \u00e8 stato sintetizzato un analogo aurofosforico della piridina, in grado di mostrare selettivit\u00e0 verso i mitocondri e dotato di spiccate propriet\u00e0 anticancro. In parallelo, un altro gruppo di ricerca ha sintetizzato il tioetil-(terpiridil)-platino, anch'esso assai attivo verso linee di cellule tumorali umane.\n\u00c8 stato riportato per\u00f2 che anche altri derivati di metalli pesanti possono inibire la TR1, come alcuni derivati organici del tellurio, del rutenio e dello stesso selenio. Infine, nel 2006 \u00e8 stato sintetizzato il motexafin gadolinium (MGd), un derivato simile alla porfirina con un atomo di gadolinio al centro. Questo composto va incontro a reazioni cicliche di ossido-riduzione e genera anioni superossido in condizioni di aerobiosi, a spese di metaboliti endogeni come il NADP ridotto e la vitamina C. In pi\u00f9, oltre ad interferire con l'azione catalitica della TR1, disturba anche quella della riboside-difosfato reduttasi, necessaria alla sintesi delle basi del DNA. Per questa sua alta attivit\u00e0, il MGd \u00e8 gi\u00e0 in sperimentazione clinica assieme ad altri chemioterapici per combattere i tumori cerebrali, il carcinoma pomonare a piccole cellule (particolarmente aggressivo), il carcinoma renale, pancreatico e dei dotti biliari.\nCorrelazioni con le patologie tumorali.\nL'antibiotico palmarumicina isolato da una muffa microscopica (Sphaeropsidales) \u00e8 risultato essere un buon inibitore della TR1. Ne sono gi\u00e0 stati sintetizzati alcuni derivati (come il PX-916) che si stanno testando su modelli tumorali animali ed in linee di carcinoma mammario. Un altro antibiotico, la chaetocina, isolato da un secondo fungo microscopico (Chaetomiium) \u00e8 risultato un veleno catalitico della TR1 per competizione della reazione ossidoriduttiva (scambio di elettroni tra l'atomo di selenio dell'enzima e quelli di zolfo del composto).\nInoltre, tre composti polifenolici dotati di azione chemiopreventiva oramai riconosciuta, hanno mostrato di condividere la TR1 come bersaglio proteico:\nIl consumo regolare di alimenti ricchi di miricetina condotto in uno studio internazionale di 8 anni, ha fatto registrare una riduzione dell'incidenza di carcinoma del pancreas del 23%. Diversi studi condotti sull'estratto di t\u00e8 verde o nero, invece, hanno dimostrato una ridotta incidenza di tumori dell'apparato respiratorio, mammario, epartico e pancreatico.\nSono ormai molti i gruppi di ricerca che pensano che prevenendo l'attivit\u00e0 della TxR1, grazie all'assunzione con la dieta di principi attivi naturali, si possa anticipare in modo significativo la trasformazione tumorale delle cellule."}
{"id": "2079689", "revid": "1305772", "url": "https://it.wikipedia.org/wiki?curid=2079689", "title": "Libro verde", "text": ""}
{"id": "2079694", "revid": "149485", "url": "https://it.wikipedia.org/wiki?curid=2079694", "title": "Gauge", "text": "Gauge (inglese per \"calibro\") pu\u00f2 riferirsi a:"}
{"id": "2079710", "revid": "204012", "url": "https://it.wikipedia.org/wiki?curid=2079710", "title": "Jane Wilde", "text": ""}
{"id": "2079724", "revid": "237545", "url": "https://it.wikipedia.org/wiki?curid=2079724", "title": "Dave Treganna", "text": ""}
{"id": "2079726", "revid": "3831", "url": "https://it.wikipedia.org/wiki?curid=2079726", "title": "Biblioteca La vigna", "text": ""}
{"id": "2079730", "revid": "4711", "url": "https://it.wikipedia.org/wiki?curid=2079730", "title": "Basketball Scotland", "text": ""}
{"id": "2079732", "revid": "4711", "url": "https://it.wikipedia.org/wiki?curid=2079732", "title": "Federatia Romana de Baschet", "text": ""}
