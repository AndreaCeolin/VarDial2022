{"id": "2103124", "revid": "2176804", "url": "https://it.wikipedia.org/wiki?curid=2103124", "title": "Lobesia botrana", "text": "La tignoletta dell'uva, o tignoletta della vite (Lobesia botrana ()), \u00e8 un lepidottero tortricide, noto per i gravi danni che arreca nutrendosi degli acini dell'uva. Insieme alla tignola dell'uva (\"Eupoecilia ambiguella\") costituisce una delle principali avversit\u00e0 entomologiche della vite.\nDistribuzione ed importanza.\n\u00c8 una specie polifaga, ma economicamente importante solo sulla vite, dove pu\u00f2 svolgere tutto il suo ciclo.\nIn Italia \u00e8 diffusa in tutta la penisola, spingendosi fino ai paesi del mediterraneo. Le prime segnalazioni in Europa si sono avute dalla fine del XIX secolo. Nonostante prediliga ambienti caldi-secchi \u00e8 spesso presente anche nell'Italia settentrionale dove coesiste con \"Eupoecillia ambiguella\".\nMorfologia.\nUovo.\nL'uovo, dal diametro di 0,6 \u2013 0,7 mm \u00e8 lenticolare, appiattito, subrotondo e viene deposto sui bottoni fiorali nella prima generazione, sugli acini nelle successive. Di colore giallastro alla deposizione diventa in seguito grigio chiaro per poi imbrunire da una parte nello stadio di \"testa nera\" ed annerire in prossimit\u00e0 della schiusura. Una femmina pu\u00f2 deporre fino a un centinaio di uova.\nLarva.\nLa larva neonata ha colorazione biancastra o nocciola chiaro, con capo tendente al bruno, mentre le larve mature che misurano circa 9-10 mm di lunghezza (V stadio) hanno colorazione generalmente giallo \u2013 verdastra, anche se la variabilit\u00e0 \u00e8 molto elevata.\nPupa.\nLa crisalide o pupa \u00e8 di colore bruno \u2013 rossastro, avvolta da un bozzolo sericeo biancastro. Le dimensioni, generalmente maggiori nelle femmine, variano da 4 a 6 mm.\nAdulto.\nL'adulto \u00e8 una farfalla con un'apertura alare di 10 \u2013 15 mm, di colore grigio con variegature giallo-brunastre e azzurre che disegnano una livrea intensamente marmorizzata.\nCiclo biologico.\n\"Lobesia botrana\" compie solitamente 3 generazioni annue; in alcune regioni italiane (Puglia, Lazio, Sardegna) come anche in Grecia e in Portogallo \u00e8 possibile osservare una 4\u00aa generazione. Eccezionalmente, si sono avute 4 generazioni anche in Nord Italia.\nL'insetto sverna come crisalide protetta da un bozzolo sericeo nascosto sotto il ritidoma della vite o di altre piante ospiti.\nA partire dalla seconda met\u00e0 di aprile e per tutto il mese di maggio si ha il primo volo degli adulti dotati di prevalente attivit\u00e0 crepuscolare. Dopo 3\u20134 giorni, le femmine fecondate ovidepongono sui bottoni fiorali o su altre parti dell'infiorescenza. Ogni femmina pu\u00f2 deporre da 40 a 100 uova. Dopo 7 \u2013 10 giorni le larve sgusciano dall'uovo e penetrano all'interno dei boccioli fiorali nutrendosene e avvolgendoli con fili sericei formando dei glomeruli. La prima generazione larvale viene detta antofaga.\nDopo 20 \u2013 30 giorni le larve si incrisalidano per 10 - 15 giorni sotto le cortecce o nei glomeruli da loro stesse creati e verso met\u00e0 giugno - inizio luglio si ha lo sfarfallamento degli adulti di 2\u00b0 volo che ovidepongono sugli acini ben formati, dando origine alle larve di 2\u00aa generazione (larve carpofaghe).\nLa 2\u00aa generazione (detta carpofaga) vive a spese degli acini, dove gli adulti ovidepongono. Dopo un'incubazione di 4 \u2013 5 giorni le larve iniziano la loro attivit\u00e0 trofica nutrendosi dell'uva, penetrando nell'acino da una parte ed uscendo dall'altra per entrare nell'acino successivo.\nSolitamente si ha una terza generazione con comparsa degli adulti nella seconda met\u00e0 di agosto e in settembre con possibilit\u00e0 di un ulteriore generazione in Italia meridionale e in condizioni climatiche favorevoli. In seguito le larve di terza o di quarta generazione, dopo aver esercitato attivit\u00e0 trofica sugli acini in maturazione, si incrisalidano in un anfratto della corteccia e superano l'inverno avvolte da un bozzolo sericeo.\nL'attivit\u00e0 degli adulti \u00e8 prevalentemente crepuscolare e favorita da temperature superiori ai 15 \u00b0C con un optimum intorno ai 25 \u00b0C, mentre per lo sviluppo embrionale sono sufficienti 9 \u00b0C. Le femmine mostrano un incremento dell'attivit\u00e0 di volo e dell'ovideposizione con valori di umidit\u00e0 relativa compresi tra il 40 e il 70%; al di sotto del 40% la percentuale di uova schiuse diminuisce notevolmente.\n\"Lobesia botrana\" \u00e8 stata segnalata anche su specie dei generi \"Clematis\", \"Crataegus\", \"Ligustrum\", \"Mirthus\", \"Rhamnus\", \"Ribes\", \"Viburnum\", \"Ziziphus\", nonch\u00e9 su olivo e kiwi.\nDanni.\nLa prima generazione non comporta quasi mai danni economicamente rilevanti in quanto gli attacchi sono raramente di intensit\u00e0 elevata, inoltre l'erosione di una parte dei fiori \u00e8 compensata da una crescita maggiore degli altri acini. In alcune variet\u00e0 con grappoli molto serrati questa azione pu\u00f2 addirittura rivelarsi positiva.\nLa seconda generazione \u00e8 invece pi\u00f9 problematica perch\u00e9 le larve si nutrono degli acini penetrandovi e svuotandoli. Questo, oltre al danno diretto di perdit\u00e0 di produzione, provoca anche danni indiretti favorendo l'instaurarsi di patogeni fungini quali botrite e marciume acido oltre ad attirare vespe e moscerini della frutta.\nL'azione trofica a spese degli acini \u00e8 grave in particolare sulle uve da tavola, nelle quali anche un danno estetico limitato pu\u00f2 causare un grave deprezzamento del prodotto.\nGli attacchi delle larve di terza generazione sono simili ai precedenti e risultano pericolosi in particolare per le cultivar a maturazione tardiva.\nMetodi di lotta.\nValutazione della necessit\u00e0 di intervento.\nNell'agricoltura moderna i trattamenti, dovrebbero essere subordinati al raggiungimento di determinate soglie critiche di intervento.\n\u00c8 quindi opportuno eseguire appositi campionamenti controllando circa 100 grappoli per ettaro di vigneto. I grappoli dovranno essere scelti casualmente, su diversi ceppi, in punti diversi del vigneto. Tali campionamenti dovranno essere effettuati alla fioritura (1\u00aa generazione della tignoletta), alla formazione degli acini (2\u00aa generazione) e tra l'invaiatura e la maturazione (3\u00aa generazione).\nPer la \"Lobesia botrana\" le soglie di intervento sono:\nImpiego delle trappole a feromoni.\nPer definire il momento ottimale di intervento, sia esso con mezzi chimici che con mezzi biologici, in alternativa o in complemento all'osservazione dei grappoli \u00e8 utile determinare l'attivit\u00e0 di volo dei maschi. A questo scopo vengono impiegate apposite trappole a ferormoni, in grado di attrarre i maschi e di intrappolarli, tramite colla entomologica, per permetterne il conteggio.\nLe trappole vengono installate ad inizio aprile, in numero di 3-4 ad ettaro e vanno controllate settimanalmente. Le catture della prima generazione sono solo indicative dell'andamento della popolazione esistente, in quanto non sono generalmente richiesti interventi specifici.\nPer le generazioni successive viene considerato opportuno intervenire quando si raggiunge la soglia di 15-20 maschi catturati per trappola per settimana.\nLotta chimica.\nEsistono diversi principi attivi efficaci contro \"Lobesia botrana\", e il loro impiego pu\u00f2 essere distinto in relazione alle fasi di sviluppo dell'insetto.\nPer evitare l'insorgere di fenomeni di resistenza \u00e8 opportuno variare, di anno in anno, i prodotti impiegati. Attualmente, i trattamenti chimici rientrano in un'ottica di gestione integrata del vigneto e vengono pertanto combinati con interventi microbiologici (in particolare \"Bacillus thuringiensis\"), difesa dei nemici naturali dell'insetto, confusione sessuale e rispetto delle soglie economiche (di attenzione, di intervento e di danno).\nA scopo informativo, vengono comunque riportati i principi attivi da impiegare nelle varie fasi di sviluppo dell'insetto, ricordando per\u00f2 che \u00e8 sempre opportuno considerare le soglie di intervento e gli altri metodi di lotta disponibili.\nLotta biologica.\nEsistono numerosi organismi (funghi, batteri, virus, artropodi) in grado di limitare la popolazione di \"Lobesia botrana\". Alcuni di questi sono proficuamente impiegabili nelle strategie di lotta biologica, altri fanno parte dell'agroescosistema e vanno pertanto tutelati con un'attenta gestione delle strategie di lotta per evitare effetti dannosi contro organismi utili nel contenimento dei fitofagi.\nGli antagonisti naturali di \"Lobesia botrana\" possono essere distinti in:\nParassitoidi\nPredatori\nMolti aracnidi sono attivi predatori di insetti. Per quanto riguarda la tignoletta dell'uva ricordiamo:\nTra gli insetti che svolgono un'attivit\u00e0 predatoria verso \"Lobesia botrana\" troviamo:\nPatogeni\nAlcuni agenti patogeni sono sfruttati con successo nella lotta biologica verso numerosi fitofagi. I seguenti sono stati segnalati come attivi verso le larve di \"Lobesia botrana\"\nConfusione sessuale.\nLa confusione sessuale, tecnica di lotta ampiamente usata in agricoltura, ha l'obiettivo di impedire la riproduzione della specie utilizzando falsi richiami sessuali. Questo metodo si \u00e8 rilevato particolarmente utile contro i lepidotteri e pu\u00f2 essere proficuamente impiegato anche contro la tignoletta dell'uva.\nA questo scopo vengono posti appositi distributori di feromone, in numero di 500 ad ettaro uniformemente su tutto l'appezzamento, in modo che ogni diffusore copra una superficie di circa 20m2. Nel caso di vigneti in pendenza invece, \u00e8 opportuno concentrare il 70% degli erogatori nella parte alta del vigneto e distribuire il rimanente 30% in modo uniforme nella restante parte.\nPer un'azione efficace \u00e8 bene porre i diffusori all'altezza del grappolo, che svolgera una funzione di protezione nei confronti della radiazione solare diretta e delle alte temperature.\nIl momento migliore per l'applicazione dei diffusori \u00e8 all'inizio del primo volo stagionale dell'insetto, assicurandosi che i diffusori rilascino feromone fino alla fine di settembre, in modo da colpire anche la terza generazione e limitare cos\u00ec la popolazione svernante, riducendo quindi la successiva popolazione primaverile.\nEsempio di gestione integrata.\nLa seguente tabella riporta un esempio di gestione integrata della \"Lobesia botrana\", evidenziando i controlli e gli interventi da compiere nelle varie fasi fenologiche della vite."}
{"id": "2103128", "revid": "315424", "url": "https://it.wikipedia.org/wiki?curid=2103128", "title": "Ferro 7", "text": ""}
{"id": "2103129", "revid": "315424", "url": "https://it.wikipedia.org/wiki?curid=2103129", "title": "Ferro 6", "text": ""}
{"id": "2103130", "revid": "315424", "url": "https://it.wikipedia.org/wiki?curid=2103130", "title": "Ferro 5", "text": ""}
{"id": "2103132", "revid": "315424", "url": "https://it.wikipedia.org/wiki?curid=2103132", "title": "Ferro 4", "text": ""}
{"id": "2103134", "revid": "315424", "url": "https://it.wikipedia.org/wiki?curid=2103134", "title": "Ferro 8", "text": ""}
{"id": "2103135", "revid": "315424", "url": "https://it.wikipedia.org/wiki?curid=2103135", "title": "Ferro 9", "text": ""}
{"id": "2103138", "revid": "315424", "url": "https://it.wikipedia.org/wiki?curid=2103138", "title": "Legno 3", "text": ""}
{"id": "2103139", "revid": "315424", "url": "https://it.wikipedia.org/wiki?curid=2103139", "title": "Legno 5", "text": ""}
{"id": "2103140", "revid": "1573940", "url": "https://it.wikipedia.org/wiki?curid=2103140", "title": "Aglyptodactylus laticeps", "text": "Aglyptodactylus laticeps \u00e8 una rana della famiglia Mantellidae, endemica del Madagascar.\nDescrizione.\n\u00c8 un anuro di medie dimensioni, che raggiunge i 39\u201345\u00a0mm nei maschi e i 60\u00a0mm nelle femmine. \nLa superficie dorsale \u00e8 liscia, di colore grigio-bruno; sul muso sono presenti due caratteristiche macchie scure laterali; una coppia di macchie nere \u00e8 presente talora anche nella regione inguinale.\nBiologia.\n\u00c8 una specie terricola, con abitudini diurne.\nSi riproduce sfruttando pozze temporanee che si creano sul terreno durante la stagione delle piogge.\nIl richiamo del maschio \u00e8 un gracidio costituito da una serie lenta di 3-5 note pulsate.\nDistribuzione e habitat.\nL'unica localit\u00e0 dove \u00e8 presente \"Aglyptodactylus laticeps\" \u00e8 la foresta di Kirindy, nel Madagascar occidentale, ad una altitudine di 100 m s.l.m.\nIl suo habitat naturale \u00e8 rappresentato dalla foresta decidua secca, dove popola le lettiere di foglie umide che si formano sul terreno.\nConservazione.\nPer la ristrettezza del suo areale originario la \"IUCN red list\" classificava \"A. laticeps\" come specie in pericolo di estinzione (\"Endangered\"). Ulteriori popolazioni scoperte successivamente hanno permesso di classificarla come vulnerabile (\"Vulnerable\")."}
{"id": "2103144", "revid": "124391674", "url": "https://it.wikipedia.org/wiki?curid=2103144", "title": "Helios (aereo)", "text": "Lo Helios \u00e8 un aereo ad energia solare sviluppato dalla NASA, che inizi\u00f2 i voli di prova nel tardo 1999, e che precipit\u00f2 il 26 giugno 2003 nell'Oceano Pacifico.\nStoria del progetto.\nL'Helios \u00e8 l'ultimo di una serie di aeromobili a pilotaggio remoto sperimentali costruiti dalla AeroVironment, tra i quali il \"Centurion\", il \"Pathfinder\" ed il \"Pathfinder Plus\", per sperimentare tecnologie da utilizzare in velivoli da alta quota, definiti dalla NASA \"satelliti atmosferici\".\nTecnica.\nLo \"Helios\" era costituito da una struttura ad ala, senza alcuna fusoliera, con la superficie alare ricoperta da pannelli solari ad alto rendimento; questi alimentavano i motori elettrici, inizialmente 14, poi ridotti a 10, e tutti i sistemi elettrici di bordo.\nL\"'Helios\" aveva un'ala di 75,6 m di larghezza (maggiore di un Lockheed C-5 Galaxy o di un Boeing 747), e 5 piloni inframezzati tra le sei sezioni alari e contenenti gli apparati di bordo. L'ala aveva uno spessore uniforme e nelle estremit\u00e0 erano incorporati due diedri con angolo di 10\u00b0 per assicurare una maggiore stabilit\u00e0 nelle virate.\nImpiego operativo.\nDurante la sua vita quadriennale, sul velivolo vennero eseguiti molti test, comprese delle modifiche strutturali, che lo portarono a conseguire alcuni record. Il 14 agosto 2001, con Greg Kendall ai comandi remoti, venne raggiunta l'altezza di 29.523,8 m battendo il record precedente di 3.352,8 m. Inoltre l'aereo rimase sopra la quota di 29.260,8 m per oltre 40 minuti.\nAnd\u00f2 distrutto il 26 giugno 2003 durante un volo di prova preparatorio ad un volo di lunga durata (24 ore) per una turbolenza che caus\u00f2 un aumento dell'angolo di diedro tale da portare al collasso strutturale, presso l'isola di Kauai, nell'arcipelago delle Hawaii."}
{"id": "2103147", "revid": "287204", "url": "https://it.wikipedia.org/wiki?curid=2103147", "title": "Limacella guttata", "text": "Limacella guttata (Pers.: Fr.) Konrad &amp; Maubl. \u00e8 un bel fungo assai simile ad una Lepiota.\nDescrizione della specie.\nCappello.\nDa 8 a 15\u00a0cm, da globoso a convesso a piano, leggermente umbonato, color rosa incarnato - cuoio chiaro. Cuticola liscia da giovane, tendente al rugoso negli esemplari adulti, opaca, viscida se bagnata, molto facile da asportare tranne sull'umbone. Margine affilato e netto.\nLamelle.\nLe lamelle di colore bianco sono fitte ed intervallate da lamellule, libere.\nGambo.\nDimensioni appena superiori al diametro del cappello, clavato o tendente al bulboso finemente decorato sopra l'anello, fibroso e quasi fioccoso al di sotto, tendenzialmente concolore al cappello ma pi\u00f9 pallido.\nAnello ampio, membranoso e persistente, biancastro e talvolta puntinato per il residuo di finissime goccioline essiccate, \"piovute\" falle lamelle.\nCarne.\nBiancastra pallida, leggermente virante al rosa nel gambo, odore caratteristico di farina o di cetriolo.\nHabitat.\nVive indifferentemente in boschi di latifoglie o di conifere. Spesso gregario.\nDall'estate all'autunno.\nCommestibilit\u00e0.\nCommestibile, il caratteristico profumo lo rende adatto alla conservazione sott'olio. Si consiglia di asportare la cuticola. Va tuttavia evitata la raccolta per uso alimentare nelle zone in cui appare sporadicamente."}
{"id": "2103172", "revid": "122954569", "url": "https://it.wikipedia.org/wiki?curid=2103172", "title": "L'Aleph", "text": "L'Aleph (in spagnolo: \"El Aleph\") \u00e8 una raccolta di racconti dello scrittore argentino Jorge Luis Borges, apparsi separatamente in precedenza su riviste argentine, pubblicata nel 1949. Nell'edizione del 1952 l'autore aggiunse quattro racconti alla collezione, con un poscritto; nel 1974 ha apportato una revisione al testo. \n&lt;br&gt;Ritroviamo in questo libro i temi prediletti da Borges: la metafisica, la morte e l'immortalit\u00e0, i labirinti, l'infinito. Il titolo prende il nome dall'ultima storia presente nella raccolta, in cui uno dei protagonisti descrive Aleph come \"il luogo dove si trovano, senza confondersi, tutti i luoghi della terra, visti da tutti gli angoli\".\nLe storie.\nNell'edizione \"Universale Economica Feltrinelli\" n.334 e 8375, alla fine vi \u00e8 un breve \"Epilogo\" dello stesso Borges datato 1949, con una \"Postilla\" del 1952 contenenti alcune informazioni riguardo ai racconti."}
{"id": "2103173", "revid": "401052", "url": "https://it.wikipedia.org/wiki?curid=2103173", "title": "Boitzenburger Land", "text": "Boitzenburger Land \u00e8 un comune del Brandeburgo, in Germania.\nAppartiene al circondario (\"Landkreis\") dell'Uckermark (targa UM).\nNon esiste alcun centro abitato denominato \u00abBoitzenburger Land\u00bb; si tratta pertanto di un comune sparso.\nStoria.\nIl comune di Boitzenburger Land venne creato il 31 dicembre 2001 dalla fusione dei comuni di Berkholz, Boitzenburg, Buchenhain, Funkenhagen, Hardenbeck, Ha\u00dfleben, Klaushagen, Jakobshagen, Warthe e Wichmannsdorf.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale comprende 10 centri abitati (\"Ortsteil\"):"}
{"id": "2103183", "revid": "599013", "url": "https://it.wikipedia.org/wiki?curid=2103183", "title": "Berkholz", "text": ""}
{"id": "2103185", "revid": "1568601", "url": "https://it.wikipedia.org/wiki?curid=2103185", "title": "Hindu Raj", "text": "L'Hindu Raj \u00e8 un catena montuosa nel nord del Pakistan, fra le catene dell'Hindu Kush e del Karakoram. \nIl picco pi\u00f9 alto \u00e8 il Koyo Zom (6.872\u00a0m). Altre vette di interesse includono il Buni Zom , il Ghamubar Zom e il Karka (6.222\u00a0m). La catena \u00e8 meno conosciuta rispetto alle catene vicine, in parte per la mancanza di vette di Ottomila o 7.000\u00a0metri."}
{"id": "2103186", "revid": "149727", "url": "https://it.wikipedia.org/wiki?curid=2103186", "title": "Buchenhain", "text": ""}
{"id": "2103187", "revid": "149727", "url": "https://it.wikipedia.org/wiki?curid=2103187", "title": "Funkenhagen", "text": ""}
{"id": "2103188", "revid": "149727", "url": "https://it.wikipedia.org/wiki?curid=2103188", "title": "Hardenbeck", "text": ""}
{"id": "2103189", "revid": "110157", "url": "https://it.wikipedia.org/wiki?curid=2103189", "title": "Ha\u00dfleben", "text": "Ha\u00dfleben \u00e8 un comune di 1.045 abitanti della Turingia, in Germania.\nAppartiene al circondario rurale di S\u00f6mmerda e alla comunit\u00e0 amministrativa (\"Verwaltungsgemeinschaft\") di Strau\u00dffurt."}
{"id": "2103190", "revid": "149727", "url": "https://it.wikipedia.org/wiki?curid=2103190", "title": "Jakobshagen", "text": ""}
{"id": "2103191", "revid": "149727", "url": "https://it.wikipedia.org/wiki?curid=2103191", "title": "Klaushagen", "text": ""}
{"id": "2103192", "revid": "149727", "url": "https://it.wikipedia.org/wiki?curid=2103192", "title": "Wichmannsdorf", "text": ""}
{"id": "2103193", "revid": "486946", "url": "https://it.wikipedia.org/wiki?curid=2103193", "title": "Prima Categoria 1899-1900", "text": ""}
{"id": "2103195", "revid": "104458", "url": "https://it.wikipedia.org/wiki?curid=2103195", "title": "Noci di cocco", "text": ""}
{"id": "2103196", "revid": "486946", "url": "https://it.wikipedia.org/wiki?curid=2103196", "title": "Iago Falqu\u00e8", "text": ""}
{"id": "2103197", "revid": "559685", "url": "https://it.wikipedia.org/wiki?curid=2103197", "title": "Iter Edizioni", "text": ""}
{"id": "2103200", "revid": "110157", "url": "https://it.wikipedia.org/wiki?curid=2103200", "title": "Parrocchia di Saint Mary (Giamaica)", "text": "La parrocchia di Saint Mary (in lingua inglese \"Saint Mary Parish\") \u00e8 una delle quattordici parrocchie civili della Giamaica, \u00e8 situata nella parte nord-orientale dell'isola e fa parte della contea di Middlesex con 144.591 abitanti (dato 2009).\nIl capoluogo \u00e8 la citt\u00e0 di Port Maria ed \u00e8 situata sulla costa. In questa parrocchia sono nati alcuni dei pi\u00f9 famosi artisti reggae come Capleton, Lady Saw, Ninja Man, Sizzla e Tanya Stephens.\nStoria.\nIn questa parrocchia sono presenti tracce delle civilt\u00e0 precolombiane dei Taino e degli Arawak. Saint Mary \u00e8 anche stata una delle prime parti dell'isola ad essere occupata dagli spagnoli. Puerto Santa Maria, successivamente conosciuta come Port Maria, \u00e8 stata la seconda citt\u00e0 costruita sull'isola proprio dagli spagnoli. Nel 1655, dopo la conquista della Giamaica da parte della Gran Bretagna la zona attorno alla costa settentrionale cambi\u00f2 nome, da Santa Maria all'attuale Saint Mary, cos\u00ec come la capitale, che da Puerto Santa Maria divenne Port Maria.\nNella parrocchia ci sono segni di un forte movimento di resistenza alla schiavit\u00f9. La ribellione del 1760 e dall'esistenza di numerose trib\u00f9 di Maroon dimostrano la battaglia per la libert\u00e0 che compiuta dai popoli di questa zona. La sua attuale dimensione \u00e8 stata decisa nel 1867, quando la parrocchia di Metcalfe venne fusa con quella di Saint Mary.\nGeografia fisica.\nLa parrocchia di Saint Mary \u00e8 situata a 18\u00b009' di latitudine nord e 77\u00b003' di longitudine ovest. Confina con la Parrocchia di Portland a est, con quella di Saint Ann a ovest e con le parrocchie di Saint Catherine e Saint Andrew a sud. L'area coperta dalla parrocchia \u00e8 di 610 chilometri quadrati, ed \u00e8 come dimensione la quinta parrocchia della Giamaica. Il terreno \u00e8 prevalentemente montagnoso, anche se non esistono cime di rilevante importanza.\nOltre al capoluogo Port Maria, i centri maggiori sono Highgate, Oracabessa, Richmond e Annotto Bay.\nCommercio.\nLa parrocchia di Saint Mary ha una buona variet\u00e0 di prodotti agricoli. Sicuramente le coltivazioni pi\u00f9 importanti sono quelle di banane, canna da zucchero, agrumi, pimento, cacao, noci di cocco e caff\u00e8. In alcune zone si pratica anche la pastorizia. Negli ultimi anni l'agricoltura ha subito una fase di declino, in parte da attribuire alla difficolt\u00e0 di esportazione della Giamaica intera.\nPer molti anni la parrocchia \u00e8 stata considerata una tra le pi\u00f9 povere dell'isola, nonostante il grande potenziale di sviluppo. Vanta una delle migliori scuole superiori della nazione, la St. Mary High, da cui sono uscite persone che hanno occupato posizioni di rilievo sia in patria che all'estero.\nIl turismo \u00e8 uno dei settori che influenzano di meno l'economia della parrocchia."}
{"id": "2103209", "revid": "1573940", "url": "https://it.wikipedia.org/wiki?curid=2103209", "title": "Aglyptodactylus", "text": "Aglyptodactylus \u00e8 un genere di rane della famiglia Mantellidae, endemico del Madagascar.\nTassonomia.\nComprende 6 specie:"}
{"id": "2103211", "revid": "161374", "url": "https://it.wikipedia.org/wiki?curid=2103211", "title": "Llanos Orientales", "text": ""}
{"id": "2103212", "revid": "300067", "url": "https://it.wikipedia.org/wiki?curid=2103212", "title": "Isaac Wells", "text": ""}
{"id": "2103216", "revid": "1784938", "url": "https://it.wikipedia.org/wiki?curid=2103216", "title": "Narcisso", "text": "Assassinio di Commodo.\nStoricamente \u00e8 conosciuto soprattutto come l'assassino dell'imperatore Commodo, presso cui prestava servizio come istruttore nella lotta e come allenatore personale destinato a prepararlo e assecondarlo in quelle messe in scena a cui l'imperatore amava indulgere apparendo nell'arena del Colosseo tra le contese gladiatorie. \nNell'anno 192 d.C. molti senatori romani tra cui Cassio Dione, guidati da Quinto Emilio Leto, prefetto della Guardia pretoriana, coinvolsero Marcia, la concubina preferita di Commodo, affinch\u00e9 assassinasse l'imperatore avvelenandogli il vino.\nIl 31 dicembre di quello stesso anno, Marcia avvelen\u00f2 l'imperatore durante un banchetto. Si ritiene che Commodo avesse assunto il veleno somministratogli ma sentendosi male e avendo vomitato aveva vanificato l'effetto mortale. \nQuesto rese necessario l'assoldamento di Narcisso che fu introdotto negli appartamenti di Commodo nella \"domus Vectiliana\" che l'imperatore possedeva sul Celio dove aveva spostato la sua residenza.\nIl gladiatore, spinto dalla promessa di una ricca ricompensa e dalla rivalsa personale per essere stato inserito in una \"Lista di proscrizione\", uccise quella sera stessa Commodo nei bagni o, secondo la versione di Erodiano, nel suo letto, senza resistenza, forse strangolandolo. \nNell'anno seguente Narcisso venne giustiziato come assassino dell'imperatore durante la guerra civile."}
{"id": "2103219", "revid": "287204", "url": "https://it.wikipedia.org/wiki?curid=2103219", "title": "Varca", "text": " \nVarca \u00e8 una suddivisione dell'India, classificata come \"census town\", di 4.859 abitanti, situata nel distretto di Goa Sud, nello territorio federato di Goa. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 15\u00b0 13' 0 N e 73\u00b0 55' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Varca assommava a 4.859 persone, delle quali 2.298 maschi e 2.561 femmine. I bambini di et\u00e0 inferiore o uguale ai sei anni assommavano a 501, dei quali 259 maschi e 242 femmine. Infine, coloro che erano in grado di saper almeno leggere e scrivere erano 3.758, dei quali 1.848 maschi e 1.910 femmine."}
{"id": "2103221", "revid": "1573940", "url": "https://it.wikipedia.org/wiki?curid=2103221", "title": "Aglyptodactylus securifer", "text": "Aglyptodactylus securifer \u00e8 una rana della famiglia Mantellidae, endemica del Madagascar.\nDistribuzione e habitat.\nL'areale di questa specie non \u00e8 ancora ben definito: segnalata in differenti localit\u00e0 del Madagascar settentrionale, nord-occidentale e occidentale, \u00e8 probabilmente diffusa in un territorio molto ampio.\nConservazione.\nLa \"IUCN red list\" classifica \"Aglyptodactylus securifer\" come specie a basso rischio (\"Least Concern\").\nLa si pu\u00f2 osservare all'interno del Parco nazionale Tsingy di Bemaraha e della Riserva speciale di Manongarivo."}
{"id": "2103222", "revid": "401052", "url": "https://it.wikipedia.org/wiki?curid=2103222", "title": "Nordwestuckermark", "text": "Nordwestuckermark \u00e8 un comune del Brandeburgo, in Germania.\nAppartiene al circondario (\"Landkreis\") dell'Uckermark (targa UM).\nNon esiste alcun centro abitato denominato \u00abNordwestuckermark\u00bb; si tratta pertanto di un comune sparso.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl comune di Nordwestuckermark \u00e8 diviso nelle frazioni (\"Ortsteil\") di Ferdinandshorst, F\u00fcrstenwerder, Gollmitz, Holzendorf, Kraatz, Naugarten, R\u00f6persdorf/Sternhagen, Schapow, Sch\u00f6nermark e Weggun, e comprende le localit\u00e0 abitate (\"Bewohnter Gemeindeteil\") di Arendsee, Augustfelde, Beenz, B\u00fclowssiege, Christianenhof, Damerow, Falkenhagen, Ferdinandshof, Fiebigershof, Fischershof, Gro\u00df Sperrenwalde, Horst, Klein Sperrenwalde, Kr\u00f6chlendorff, Lindenhagen, Parmen, Raakow, Rittgarten, Schmachtenhagen, Schulzenhof, Waldsiedlung, Warbende, Wilhelmshayn, Wilhelmshof, Wittstock, Zernikow e Zollchow, e i nuclei abitati (\"Wohnplatz\") di Ausbau, Birkenhain, Bollmannshof, Dochower M\u00fchle, Dollshof, Friedenshof, Hof Sternhagen, Hohenzollchow, Kiecker, Kruseshof, Louisenthal, R\u00f6persdorf, Sternhagen e Ulrichshof."}
{"id": "2103224", "revid": "307923", "url": "https://it.wikipedia.org/wiki?curid=2103224", "title": "Cumbal", "text": "Cumbal \u00e8 un toponimo spagnolo che pu\u00f2 riferirsi a:"}
{"id": "2103226", "revid": "149727", "url": "https://it.wikipedia.org/wiki?curid=2103226", "title": "Ferdinandshorst", "text": ""}
{"id": "2103228", "revid": "76963", "url": "https://it.wikipedia.org/wiki?curid=2103228", "title": "Anton Walbrook", "text": "Noto attore di area tedesca, cambi\u00f2 il nome con cui era conosciuto in Germania, Adolf Wohlbr\u00fcck, in quello anglicizzato di Anton Walbrook, quando, durante il nazismo, fugg\u00ec in Gran Bretagna dove divenne uno degli attori pi\u00f9 popolari del cinema inglese e uno degli attori preferiti di Michael Powell.\nBiografia.\nNacque a Vienna, discendente da una famiglia di attori da dieci generazioni. Il padre, nato ad Amburgo, aveva rotto con la tradizione e lavorava nel circo come clown. Sua madre era Gisela Rosa Cohn, un'ebrea austriaca. Il giovane Adolf studi\u00f2 in una scuola cattolica nelle vicinanze di Vienna. Finiti gli studi liceali, Walbrook si iscrisse alla scuola teatrale del famoso regista Max Reinhardt il quale, resosi conto del suo talento, gli fece un contratto di cinque anni per recitare al Deutsches Theater.\nDurante la prima guerra mondiale, serv\u00ec l'esercito in un reggimento di granatieri. Catturato dai francesi, durante la prigionia organizz\u00f2 un gruppo teatrale cui diede il nome \"Auricher Gefangenschaftstheater\".\nNel 1936 soggiorn\u00f2 a Hollywood per rigirare alcune scene di \"Michele Strogoff\" (1937), un film di produzione internazionale, e cambi\u00f2 il proprio nome di battesimo da \"Adolf\" in \"Anton\".\nCon l'ascesa al potere in Germania del nazismo, Walbrook, che era omosessuale e per met\u00e0 ebreo, ripar\u00f2 in Inghilterra e continu\u00f2 a lavorare come attore cinematografico. \nTra le sue migliori interpretazioni si ricordano il focoso ed emotivo ufficiale tedesco \"Theo Kretschmar-Schuldorff\" in \"Duello a Berlino\" (1943), il tirannico impresario di \"Scarpette rosse\" (1948) e il presentatore di \"Il piacere e l'amore\" (1950). Uno dei suoi film pi\u00f9 curiosi \u00e8 \"La donna di picche\" (1949), uno stravagante thriller dalle atmosfere gotiche ispirato ad un racconto di Aleksandr Sergeevi\u010d Pu\u0161kin, in cui Walbrook recit\u00f2 al fianco di Edith Evans. Secondo Moira Shearer, la coprotagonista di \"Scarpette rosse\", Walbrook sul set aveva abitudini da solitario e spesso indossava occhiali scuri e pranzava da solo.\nUltimi anni e morte.\nL'attore si ritir\u00f2 dal mondo del cinema verso la fine degli anni cinquanta, continuando per\u00f2 ad apparire saltuariamente a teatro e in televisione. Mor\u00ec nel 1967 per un attacco di cuore a Garatshausen presso Feldafing (Germania). Le sue ceneri furono sepolte nel cimitero della chiesa di St. John a Hempstead, rispettando le sue volont\u00e0 testamentarie."}
{"id": "2103230", "revid": "149727", "url": "https://it.wikipedia.org/wiki?curid=2103230", "title": "F\u00fcrstenwerder", "text": ""}
{"id": "2103232", "revid": "149727", "url": "https://it.wikipedia.org/wiki?curid=2103232", "title": "Holzendorf", "text": ""}
{"id": "2103233", "revid": "599013", "url": "https://it.wikipedia.org/wiki?curid=2103233", "title": "Kraatz", "text": ""}
{"id": "2103234", "revid": "149727", "url": "https://it.wikipedia.org/wiki?curid=2103234", "title": "Naugarten", "text": ""}
{"id": "2103235", "revid": "149727", "url": "https://it.wikipedia.org/wiki?curid=2103235", "title": "R\u00f6persdorf/Sternhagen", "text": ""}
{"id": "2103236", "revid": "149727", "url": "https://it.wikipedia.org/wiki?curid=2103236", "title": "Schapow", "text": ""}
{"id": "2103241", "revid": "1568601", "url": "https://it.wikipedia.org/wiki?curid=2103241", "title": "Cumbal (vulcano)", "text": "Il Cumbal \u00e8 un vulcano della Colombia. Con un'altezza di 4.764 metri sul livello del mare \u00e8 una delle cima pi\u00f9 elevata della Colombia meridionale. \u00c8 localizzato nella Cordillera Occidental, nel dipartimento di Nari\u00f1o. In passato veniva estratto lo zolfo dal suo cratere utilizzando metodi tradizionali di estrazione mineraria. I minatori sfruttavano anche il ghiaccio presente lungo le pendici del vulcano, che rivendevano presso il mercato di Ipiales. \nIl Cumbal \u00e8 coperto di neve durante la stagione pi\u00f9 fredda. Sono presenti diverse fumarole nella parte sommitale, tuttavia il vulcano non ha avuto alcuna attivit\u00e0 eruttiva dal 1926."}
{"id": "2103242", "revid": "287204", "url": "https://it.wikipedia.org/wiki?curid=2103242", "title": "Valpoi", "text": " \nValpoi \u00e8 una citt\u00e0 dell'India di 7.913 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 31' 60 N e 74\u00b0 7' 60 E e ha un'altitudine di 15 .\nSociet\u00e0.\nEvoluzione demografica.\nAl censimento del 2001 la popolazione di Valpoi assommava a 7.913 persone, delle quali 4.035 maschi e 3.878 femmine. I bambini di et\u00e0 inferiore o uguale ai sei anni assommavano a 988, dei quali 500 maschi e 488 femmine. Infine, coloro che erano in grado di saper almeno leggere e scrivere erano 6.149, dei quali 3.350 maschi e 2.799 femmine."}
{"id": "2103243", "revid": "95975740", "url": "https://it.wikipedia.org/wiki?curid=2103243", "title": "Sch\u00f6nermark (disambigua)", "text": "Sch\u00f6nermark pu\u00f2 riferirsi a:"}
{"id": "2103244", "revid": "149727", "url": "https://it.wikipedia.org/wiki?curid=2103244", "title": "Weggun", "text": ""}
{"id": "2103256", "revid": "1543377", "url": "https://it.wikipedia.org/wiki?curid=2103256", "title": "Samuel Pierpont Langley", "text": "Biografia.\nNato a Roxbury, nel Massachusetts il 22 agosto 1834, frequent\u00f2 la Boston Latin School per poi laurearsi presso la Boston High School. Lavor\u00f2 inizialmente come assistente presso l'Harvard College Observatory, per poi diventare professore di matematica presso la United States Naval Academy. Nel 1867 venne nominato direttore dell'osservatorio Allegheny e professore di astronomia alla Western University of Pennsylvania. Mantenne queste posizioni per vent'anni, fino al 1887, quando venne nominato segretario dello Smithsonian Institution. Langley fu anche il fondatore dello Smithsonian Astrophysical Observatory. Nel 1888 venne eletto membro dell'American Antiquarian Society. Nel 1898 ricevette il premio Jules Janssen, il pi\u00f9 alto riconoscimento conferito dalla Societ\u00e0 astronomica di Francia.\nAstronomia.\nNel 1867 Langley si trasfer\u00ec a Pittsburgh essendo stato nominato direttore dell'osservatorio Allegheny, appena passato sotto la gestione della Western University of Pennsylvania. Langley diede una nuova direzione scientifica all'osservatorio e inizi\u00f2 a usare il telescopio per studiare il Sole, specialmente le macchie solari e le radiazioni solari. Grazie alla sua amicizia con William Thaw, importante industriale di Pittsburgh, ottenne finanziamenti utili all'acquisto di nuove apparecchiature per l'osservatorio. Tra queste anche un piccolo telescopio di passaggio col quale poter misurare con precisione la posizione delle stelle non appena attraversavano il meridiano celeste, e grazie al quale fu in grado di ottenere misurazioni temporali accurate. Cos\u00ec facendo, fu in grado di inviare via telegrafo l'ora esatta a tutte gli apparati industriali, soprattutto le compagnie ferroviarie, che ne facevano richiesta. Questo standard divenne noto come \"Allegheny Time System\" finch\u00e9 nel novembre 1883 tutte le compagnie ferroviarie statunitensi e canadesi convennero nell'allinearsi al tempo standard e il primo segnale telegrafico con l'ora esatta venne inviato dall'osservatorio Allegheny. I ricavi dall'invio del segnale rappresentarono un cospicuo finanziamento per le attivit\u00e0 dell'osservatorio e di Langley.\nNel 1878 Langley invent\u00f2 il bolometro, uno strumento di misura usato per misurare la radiazione elettromagnetica totale, comprensiva cio\u00e8 di tutte le lunghezze d'onda, inclusa la radiazione infrarossa sfruttata dallo stesso Langley per le sue osservazioni astronomiche. Questo strumento consentiva agli scienziati di apprezzare variazioni di temperatura dell'ordine di un centimilionesimo di grado Celsius (). Nel 1881 pubblic\u00f2 un nuovo articolo sul bolometro e sulla sua applicazione.\nNel 1886 fu il primo vincitore della medaglia Henry Draper, consegnatagli dall'Accademia nazionale delle scienze per i suoi studi astronomici, soprattutto legati all'osservazione del sole. I suoi lavori pubblicati nel 1890 sulle osservazioni all'infrarosso, effettuate presso l'osservatorio assieme a Frank Washington Very, assieme ai dati raccolti grazie al bolometro, da lui inventato, vennero usati da Svante Arrhenius per i primi calcoli sull'effetto serra. In particolare, Langley e i suoi collaboratori avevano calcolato che senza atmosfera la temperatura della Terra sarebbe dovuta essere di . Nel 1900 Langley e Abat, rettificando i conti precedenti, calcolarono per la Luna una temperatura di .\nAviazione.\nFu anche un pioniere nel campo aeronautico, e il suo tentativo di far volare mezzi pi\u00f9 pesanti dell'aria precedette quello dei fratelli Wright. Sfortunatamente per lui, fu anche il protagonista di un insuccesso che ebbe molta risonanza presso la stampa americana dell'epoca, quando un suo aereo, il Great Aerodrome, pilotato da Manly, si schiant\u00f2 durante il decollo da una nave sul fiume Potomac, fortunatamente senza conseguenza per il pilota.\nQuesto insuccesso era stato, comunque, preceduto da una serie di tentativi andati a buon fine con aerei senza pilota, ad elastico o a vapore. Dopo essere diventato il terzo segretario dello Smithsonian Institution nel 1887, nel 1891 Langley inizi\u00f2 i suoi esperimenti con vari modelli. Dopo una serie di insuccessi legati alla fragilit\u00e0 del materiale impiegato e della sottostima della potenza necessaria a sostenere i modelli, il 6 maggio 1896, il prototipo n. 5, catapultato da una nave sul fiume Potomac, percorse pi\u00f9 di , risultando essere il primo volo senza pilota, motorizzato e pi\u00f9 pesante dell'aria a volare. In entrambi i voli della giornata, il prototipo atterr\u00f2 sul fiume come preventivato, poich\u00e9 non era stato previsto l'atterraggio su terra per risparmiare sul peso. Successivamente, il 28 novembre, il prototipo n. 6 percorse pi\u00f9 di .\nGrazie ai successi dei suoi prototipi, Langley ebbe anche dei finanziamenti governativi per dal Dipartimento della guerra statunitense, e dallo Smithsonian Institution per altri per lo sviluppo di un prototipo in grado di essere pilotato da persone. Questi finanziamenti lo aiutarono a costruire i successivi prototipi, che per\u00f2 furono i protagonisti di due consecutivi incidenti con il prototipo n.7. Il primo il 7 ottobre 1903 vide il Great Aerodrome toccare un cavo e precipitare nel fiume, mentre nel secondo il 9 dicembre 1903 il prototipo si spezz\u00f2 in due durante il lancio sul fiume Potomac. Questi incidenti furono anche legati al fatto che Langley puntava al lancio mediante catapulta che portava a elevate sollecitazioni strutturali l'aereo costruito in legno. In entrambe le occasioni il pilota ingaggiato da Langley era Charles M. Manly, che usc\u00ec indenne dai due incidenti. L'aereo, spinto da un motore a combustione interna, aveva una potenza di molto superiore a quella del Flyer I ( contro 12), ma i due insuccessi lo condannarono, anche se il motore venne definito il maggior contributo del progetto alla storia dell'aviazione. Il Great Aerodrome venne rimesso in volo solo nel 1914 ai comandi di Glenn Curtiss, solo per appoggiare una richiesta legale di rigetto del brevetto che nel frattempo i fratelli Wright avevano ottenuto sull'aereo, e che venne respinta dalla corte competente.\nLangley mor\u00ec nel 1906 ad Aiken, nella Carolina del Sud, dopo una serie di infarti.\nEredit\u00e0.\nA Langley vennero intitolati premi, velivoli, unit\u00e0 navali, istituzioni e unit\u00e0 di misura:"}
{"id": "2103260", "revid": "15756", "url": "https://it.wikipedia.org/wiki?curid=2103260", "title": "Sphinx e la mummia pasticciona", "text": "Sphinx e la mummia pasticciona (\"Sphinx and the Cursed Mummy\") \u00e8 un videogioco d'azione in terza persona ispirata alla mitologia dell'antico Egitto, per PlayStation 2, Xbox, e GameCube. Il gioco \u00e8 stato sviluppato da Eurocom e pubblicato da THQ. Il gioco \u00e8 stato distribuito il 10 novembre 2004, in tutto il mondo per Windows, macOS e Linux su Steam e GOG.com.\nTrama.\nIl giocatore veste i panni del giovane semi-dio Sphinx, e del corpo non-morto di Tutankhamon. Il primo conta sulla forza bruta per distruggere i nemici che ostacolano il cammino dei protagonisti, mentre il secondo servir\u00e0 per risolvere i vari enigmi del gioco.\nIl gioco inizia con Sphinx e Horus che vengono incaricati di una semplice missione, ovvero ritrovare la Spada di Osiride, che si trova a Uruk, \"la terra dell'oscurit\u00e0\", e riportarla al suo maestro Imhotep, ma presto la storia prender\u00e0 una brutta piega quando Horus viene apparentemente ucciso da un raggio mortale che protegge il Castello di Uruk. Sphinx ritrova la Spada di Osiride, ma viene anche lui attaccato ed \u00e8 costretto a fuggire in un luogo ignoto tramite un portale. Intanto, il giovane principe Tutankhamon, a Luxor, celebra il suo compleanno, ma il suo fratello maggiore Akhenaton lo cattura ed esegue un rituale che lo trasforma in una mummia, tramite un raggio che esporta l'anima in Vasi Canopi presenti nella sala. Sphinx danneggia per\u00f2 il congegno che emana il raggio, il quale si dimostra essere anche un teletrasporto che risucchia la mummia, il fratello e il suo complice, e li manda nel Castello di Uruk, luogo di cui si parla all'inizio del gioco. Subito dopo si viene a sapere che Akhenaten in realt\u00e0 \u00e8 il dio Set, irriconoscibile grazie ad un travestimento, e che il vero Akhenaton \u00e8 stato mummificato nello stesso metodo usato su Tutankhamon perch\u00e9 Set potesse assumerne le sembianze. Un Vaso Canopo rimane fortunatamente nella sala e viene raccolto da Sphinx il quale lo mander\u00e0 alla mummia grazie a una cesta di nome Bas-Ket. Ogni volta che alla mummia viene dato un Vaso, a questa verr\u00e0 data il dono della vita per un lasso di tempo sufficiente a raccogliere oggetti nel castello che saranno dati a Sphinx, e che si riveleranno molto utili durante l'avventura.\nDurante la sua sosta ad Eliopoli, Sphinx scopre che il dio Anubi ha causato grande sofferenze al popolo di queste terre, e la maggior parte degli abitanti sono stati tramutanti in pietra. Anubi, per\u00f2, rivela di aver pietrificato gli abitanti per proteggerli dall'oscurit\u00e0 che Set sta mandando sull'Egitto, e accetta di rimuovere la maledizione, a patto che Sphinx si comporti eroicamente, in particolare recuperando le Corone Sacre, potenti oggetti usati dagli dei dell'Egitto: quella di Abido, quella di Eliopoli, quella di Uruk e quella di Set. Man mano che Sphinx recupera le Corone, riesce a indebolire il raggio che protegge il Castello di Uruk, ma Set cattura la mummia Tutankhamon e lo paralizza. Tuttavia, Sphinx usa le quattro Corone Sacre per evocare Osiride, il quale rivela che lui e Set erano un tempo un unico essere chiamato Ra. La parte dominata da Set, nel tentativo di conquistare l'Egitto, rub\u00f2 il suo potere dal fratello Osiride. Questi usa il potere che gli rimane per proteggere Sphinx dai pericoli del Castello di Uruk, dove affronta e sconfigge Set salvando l'Egitto. A questo punto appare Imhotep, che impedisce Sphinx di ucciderlo e permette invece a Set e Osiride di riunirsi in Ra ancora una volta. Ra dona a Tutankhamon l'ultimo Vaso Canopico, ma, accidentalmente, questi lo fa cadere e sfracellarsi a terra. Per fortuna, Imhotep dichiara che ci sono altri modi per aiutare Tutankhamon a ritornare umano.\nModalit\u00e0 di gioco.\nVersione mobile.\nLa versione mobile presenta una versione 2D completamente diversa. La THQ Wireless ne ha pubblicato una versione Java per telefoni cellulari, sviluppata dalla Humagade. Come nelle versioni per console, il giocatore controlla alternamente Sphinx e Tutankhamen (la mummia) in scenari d'azione ed enigmatici rispettivamente. L'obiettivo del gioco \u00e8 trovare gli organi conservati di Tutankhamen per riportarlo in vita, inseguendo al contempo Set nella citt\u00e0 di Uruk.\nVersione PC.\nLa versione PC \u00e8 stata sviluppata Swyter, autore di una texture HD per la versione GameCube. Ancora oggi, la Swyter aggiorna il gioco per migliori prestazioni e opzioni aggiuntive. Il kit di sviluppo, EuroLand, \u00e8 stato pubblicato il 19 febbraio 2018, il che permette anche di moddare il gioco. \u00c8 probabile che i livelli di Akaria e Sakkara, rimossi nel gioco finale, potrebbero anch'essi tornare a essere sviluppati in un successivo aggiornamento.\nProblemi tecnici.\nL'uso di uno dei punti di salvataggio mentre si veste i panni della mummia subito dopo un filmato (che illustra il tradimento di Horus) causa un problema apparentemente irreparabile, dove la porta rimane sigillata permanentemente se la sessione di gioco non si continua subito: ci\u00f2 intrappola il giocatore impedendogli ulteriori progressi in modo irreversibile, e costringendolo a ricominciare daccapo il gioco fin dall'inizio. Il problema \u00e8 stato riscontrato nelle tre versioni per console, ma \u00e8 stato riparato nella versioni PC e Nintendo Switch del gioco.\nPersonaggi.\nSphinx.\nSphinx \u00e8 l'eroe principale del gioco, un semi-dio pieno di entusiasmo. \u00c8 amico del dio Horus, dalla testa di falco, che lo guider\u00e0 nel gioco. Non si sa molto delle sue azioni passate (che per\u00f2 verranno raccontate all'interno del gioco).\nMummia.\nLa mummia, all'inizio un personaggio vivo e vegeto, \u00e8 del principe Tutankhamon di Luxor, promesso sposo di Nefertiti e fratello di Akhenaten. Sphinx raccoglie i Vasi Canopi che servono a dar di nuovo vita alla mummia.\nAccoglienza.\nPur avendo registrato delle \u00abvendite \"fiacche\" [...] in tutti i sistemi\u00bb, \"Sphinx\" \u00e8 stato tutto sommato ben accolto dalla critica specializzata. Il sito web IGN l'ha votato infatti 8.5/10, descrivendolo come \u00abun'avventura dinamica divertente e impegnativa con un'esperienza semi-non-lineare completa di mondi enormi da esplorare, enigmi difficili e soddisfacenti e aggiornamenti di armi e oggetti funzionanti\u00bb; la critica ne ha evidenziato inoltre la trafila di personaggi unici, la trama solida e la qualit\u00e0 del comparto grafico.; critiche negative sono state per\u00f2 avanzategli per la sua mancanza totale di doppiaggio, rilevando che una certa pesantezza della narrazione la si pu\u00f2 riscontrare nel fatto che tutti i personaggi comunicano unicamente con dei testi a schermo. \nLa versione mobile ha ricevuto un'accoglienza un po' meno favorevole, ma pur sempre positiva a conti fatti, con voti aggregati del 70.50% su GameRankings. Levi Buchanan della IGN ne ha ammirato la grafica, pur criticandone i \"mostruosi\" controlli isometrici, \u00abnon amichevoli come dovrebbero essere\u00bb, ritenendolo per\u00f2 comunque \u00abun buon acquisto per i fan del gioco su console originale o a caccia di un gioco di avventura\u00bb. Recensendolo per conto del sito GameSpot, Carrie Gouskos ne ha apprezzato la sua aderenza allo stile delle versioni per console, dichiarando che \u00abha fatto un buon lavoro nel mantenere il look e la personalit\u00e0 del franchise\u00bb, per quanto ne abbia trovato i controlli \"scomodi\", gli effetti sonori \"poco interessanti\" ed un gameplay che non invogli granch\u00e9 il rigiocarlo, giudicandolo alfine un titolo frustrante per chiunque non sia alla ricerca di \u00abun semplice giochino d'azione [o] fan particolari della serie\u00bb.\nLa rivista \"Play Generation\" ha invece dato alla versione per PlayStation 2 un punteggio di 83/100, trovandolo un titolo discreto bench\u00e9 minato da alcune sviste tecniche che, per quanto eclatanti, non ne compromettevano per\u00f2 la dose di divertimento in grado d'offrire al pubblico. La stessa testata lo ha classificato come il terzo titolo con l'avventura pi\u00f9 antica tra quelli disponibili su PlayStation 2."}
{"id": "2103263", "revid": "1821847", "url": "https://it.wikipedia.org/wiki?curid=2103263", "title": "Libert\u00e0 di stampa nel Regno d'Italia", "text": "Questa voce analizza la libert\u00e0 di stampa nel Regno d'Italia, esaminando gli aspetti legali della diffusione delle pubblicazioni a stampa (sia libri che periodici). Si osserva come una parte della legislazione che attualmente disciplina la libert\u00e0 di stampa nella Repubblica Italiana risalga proprio a questo periodo.\nL'Editto Albertino sulla stampa (1848).\nEstensione dell'Editto Albertino sulla stampa alle nuove province del Regno\nR. D. 31 lug 1859, l'Editto sulla stampa \u00e8 esteso alla Lombardia;\nD. Comm. (Farini) 13 gen 1860, estensione all'Emilia e alla Romagna;\nL. 30 giu 1860, estensione alla Toscana;\nD. Comm. 5 nov 1860, estensione all'Umbria;\nD. Comm (Valerio) 12 nov 1860, estensione alle Marche;\nD. Lt. 1\u00b0 dic 1860, estensione al Napoletano e alla Sicilia;\nR. D. 22 ago 1866, estensione alle Province Venete e di Mantova;\nR. D. 19 ott 1870, estensione alla Provincia di Roma;\nR. D. 19 giu 1921, estensione alle nuove province;\nR. D. 2 ott 1924, estensione a Fiume.\nNel marzo 1848 Carlo Alberto di Savoia promulg\u00f2 lo Statuto Albertino, legge fondante dell'Italia unitaria. La Carta - a parere di giuristi e storici - risente dell'influenza del dispotismo illuminato di derivazione francese. Un articolo dello Statuto Albertino riguarda espressamente la libert\u00e0 di stampa:\nIl 26 marzo dello stesso anno fu emanato per decreto l'\u201cEditto Albertino sulla stampa\u201d (testo). Esso contiene i principi giuridici fondamentali sulla libert\u00e0 di stampa che rimasero in vigore nel Regno d'Italia fino all'avvento della dittatura fascista.\nContenuto.\nLa legge 26 marzo 1848 (n. 695) istituiva degli obblighi tassativi:\nOltre agli obblighi erano elencati i seguenti divieti:\nPer quanto riguarda la repressione dei reati a mezzo stampa, rispondeva per primo l'autore; in secondo luogo, l'editore. Era la legge stessa a prescrivere le pene, non il codice penale. Lo stesso per:\nIl sequestro di una pubblicazione poteva essere disposto solo dal giudice e solo in ipotesi di reato a mezzo stampa e, quindi, solo in ipotesi d'integrazione di responsabilit\u00e0 penale.\nLa competenza per i reati a mezzo stampa spettava al magistrato d'appello. I giornalisti incarcerati sarebbero stati distinti dai delinquenti comuni. \nL'Editto Albertino si ispir\u00f2 alla legge francese del 28 luglio 1828. La legge prescriveva che si potesse stampare una pubblicazione solo in una tipografia legalmente autorizzata. Inoltre, per poter pubblicare era necessario presentare una fitta documentazione. Bisognava dichiarare, tra l'altro, il nome e la dimora del \u00abgerente responsabile\u00bb, il nome della tipografia e, infine, il nome e la dimora del tipografo. \nLa figura del gerente responsabile era una novit\u00e0 per l'Italia: lo Statuto lo individuava come responsabile legale della pubblicazione. Ad egli spettava l'obbligo di firmare la minuta del primo esemplare stampato; una copia pubblicata andava consegnata all'Avvocatura fiscale. La legge gli attribuiva la responsabilit\u00e0 su tutto quello che veniva stampato sul giornale. La sua era dunque una responsabilit\u00e0 assoluta. Se l'\u201cautore\u201d (leggi: un redattore) \u00e8 condannato per un reato a mezzo stampa, la condanna si estende automaticamente al gerente responsabile, che \u00e8 considerato \u201ccomplice\u201d dell'autore. Quindi, se si condanna il redattore, si condanna anche il gerente per lo stesso reato. L'incarcerazione del gerente responsabile comporta la sospensione del giornale (art. 46).\nLa legge stabilisce l'obbligo di pubblicare le risposte delle persone citate negli articoli. \nInfine, prevede che, se la redazione riceve uno scritto ufficiale da parte dello Stato, anche di un ente locale statale, \u00e8 obbligato alla sua pubblicazione.\nLeggi speciali successive.\nLa generica formula \u201cuna legge ne reprime gli abusi\u201d \u00e8 praticamente la concessione di una delega in bianco al legislatore. Nelle leggi per la pubblica sicurezza emanate negli anni successivi, la Camera inserisce norme che limitano fortemente l'esercizio della libert\u00e0 di stampa.\nL'Editto Albertino viene modificato in senso restrittivo. Dal 2 dicembre 1851 vi \u00e8 in Francia un nuovo regime fondato da Napoleone III. Due nuove leggi vengono approvate su richiesta dell'alleato francese:\nLa diffusione a mezzo stampa, durante una guerra, di notizie riguardanti le manovre degli eserciti \u00e8 punita col carcere. Si pu\u00f2 divulgare solo ci\u00f2 che \u00e8 ufficialmente comunicato o \u00e8 gi\u00e0 stato pubblicato dal governo. \n \u201c\"\u00c8 vietato il gridare le stampe di qualsivoglia genere per le vie, le piazze, e per qualunque luogo pubblico\"\u201d, ed \u00e8 vietata qualunque affissione di ogni genere di scritti, senza uno speciale permesso. \n \u201c\"\u00c8 vietato per mezzo di stampe (\u2026) eccitare le passioni o la diffidenza tra i vari ordini sociali\"\u201d.\nL'azione penale contro i contravventori per mezzo della stampa potr\u00e0 esercitarsi cumulativamente contro l'autore, l'editore, lo stampatore e il gerente.\nRiguardo alle pubblicazioni periodiche, si potr\u00e0 aggiungere la sospensione a tempo o la soppressione definitiva. \nPer l'apertura di una nuova testata sar\u00e0 necessaria l'autorizzazione del Ministero dell'Interno.\n\u00c8 vietata la pubblicazione degli atti di un processo fino a quando esso non sia chiuso.\nMolti delitti vengono disciplinati dal codice penale, non pi\u00f9 da una legge speciale:\nL'apologia di reato col mezzo della stampa \u00e8 oggetto di una legge speciale. \nDopo i moti di Milano del giugno 1898, il nuovo presidente del Consiglio, il generale Luigi Pelloux dispone il 1\u00ba settembre l'avvio della schedatura delle varie testate: i prefetti sono tenuti a redigere prospetti dettagliati, con cadenza trimestrale per la stampa d'opinione e settimanale per i fogli \"sovversivi\" (repubblicani, socialisti e anarchici).\nUna conquista della libert\u00e0 di espressione: l'abolizione del sequestro preventivo. La legge n. 278 fissa un principio essenziale di libert\u00e0: \u201cNon si pu\u00f2 procedere al sequestro dell'edizione degli stampati e di tutte le manifestazioni del pensiero contemplate nell'Editto sulla stampa del 26 marzo 1848, se non per sentenza definitiva del magistrato\u201d.\nAi giornalisti professionisti sono concessi 4 biglietti di treno A/R a tariffa ridotta del 75%. Poi diventeranno 12. La legge contiene la prima definizione di giornalista professionista: \u201cQuelle persone che, in qualit\u00e0 di direttori, o redattori, o corrispondenti di giornali, fanno del giornalismo la loro professione abituale, unica o principale e retribuita\u201d.\nNon essendoci pi\u00f9 il sequestro preventivo, \u00e8 abolita anche la consegna delle bozze. La nuova norma prevede che tre copie di ogni stampato siano consegnate presso il tribunale del circondario.\nPer\u00f2 restano ferme le disposizioni che riguardano i periodici.\nIl 23 maggio 1915, con i decreti nn. 674, 675 e 689, viene istituita la censura sulla stampa e sulla posta. I giornali non possono dare notizie sul numero di feriti, prigionieri e caduti, sulle nomine e sui mutamenti degli alti comandi militari, all'infuori di quelle contenute nei comunicati ufficiali. Inoltre sono introdotte alcune modifiche alla legge di pubblica sicurezza: i prefetti hanno la facolt\u00e0 di ordinare il sequestro di una testata e la sua sospensione dopo due sequestri successivi. Per tutta la durata della guerra le autorit\u00e0 preposte al controllo degli organi di stampa, desiderose di presentare al pubblico un quadro ottimistico della situazione, suggeriscono ai giornali come selezionare le notizie. La pressione delle autorit\u00e0, unita alle attese del pubblico, che desidera leggere sui giornali solo le notizie buone e non quelle cattive, fanno s\u00ec che la stampa italiana si autocensuri. \nI giornali, nonostante ricevano dal fronte notizie ben circostanziate dai propri corrispondenti di guerra, non pubblicano tutto: celano volontariamente al pubblico dei lettori una parte delle notizie, pubblicando articoli che nascondono, e in alcuni casi falsificano, gran parte della verit\u00e0.\nIl 19 novembre 1918 le cause di sequestro delle pubblicazioni periodiche vengono limitate alle informazioni di natura militare e alle notizie non conformi al vero che possano provocare allarme nella pubblica opinione o turbare i rapporti internazionali. Con un decreto del 29 giugno 1919 sono abrogate le norme restrittive entrate in vigore nella primavera del 1915; contestualmente, il direttore generale della pubblica sicurezza, Vincenzo Quaranta, attenua la sorveglianza sugli organi d'informazione.\nNel 1923 viene costituito da Benito Mussolini l'ufficio stampa della Presidenza del consiglio dei ministri. Il primo titolare dell'ufficio \u00e8 Cesare Rossi; gli \u201cordini alla stampa\u201d (che diverranno noti con il nome popolare di \u201cveline\u201d) avviano la progressiva fascistizzazione dell'informazione. Il servizio giornaliero degli \u201cordini\u201d emessi dall'Ufficio stampa del governo \u00e8 avviato il 6 maggio 1925.\nSoppressione della libert\u00e0 di stampa nel periodo fascista.\n1924: il bavaglio all'informazione.\nSecondo Gaetano Salvemini, nel 1924 i quotidiani indipendenti potevano contare su una diffusione complessiva di 4 milioni di copie, mentre i giornali che fiancheggiavano il governo totalizzavano 400.000 copie giornaliere.\nBenito Mussolini fece capire che avrebbe represso il libero confronto n\u00e9 avrebbe tollerato la diffusione d'idee avverse al suo progetto politico. Nei confronti dei mezzi d'informazione, l'azione del suo governo fu indirizzata ad un duplice obiettivo: da una parte, ridurre al silenzio le voci contrastanti dell'opposizione, dall'altra, propagandare ed imporre gli ideali del fascismo.\nPer tutta la sua durata, il regime si caratterizz\u00f2 per una forte limitazione o totale restrizione della libert\u00e0 di stampa, di radiodiffusione, di assemblea, di formazione di partiti politici e della semplice libert\u00e0 di espressione. Molte personalit\u00e0, anche cattoliche, come Don Minzoni, pagarono con la vita l'aver osato esprimere opinioni avverse a quelle propugnate dal fascismo.\nIl primo giornale ad essere sequestrato fu, nel giugno 1923, il triestino \"Il Lavoratore\". Il prefetto di Trieste lo fece sequestrare invocando l'art. 3 della legge provinciale e comunale. Successivamente il governo si mosse affinch\u00e9 qualsiasi prefetto potesse sopprimere la stampa libera. Si punt\u00f2 all'emanazione di una legge nazionale. Intanto in gennaio Mussolini aveva assegnato nuove funzioni all'Ufficio stampa del Capo del governo. Da organo che emetteva comunicati stampa, i suoi compiti divennero tre: fornire ai giornali italiani le versioni ufficiali degli eventi; passare in rassegna quotidiani italiani ed esteri al fine di raccoglierne informazioni e giudizi; gestire la propaganda del governo.\nIl 12 luglio il governo approv\u00f2 uno schema di decreto sulla stampa. Il provvedimento prescriveva che la figura del gerente di un giornale dovesse coincidere con il direttore del giornale stesso (o, in subordine, con il caporedattore) e affidava ai prefetti la facolt\u00e0 di negare il riconoscimento della qualit\u00e0 di gerente a chi fosse stato condannato due volte per reati commessi a mezzo stampa. Inoltre i prefetti potevano intervenire, \u201cfatta salva l'azione penale\u201d, nei confronti dei gerenti dei giornali in caso di pubblicazione di \u201cnotizie false o tendenziose\u201d tese a danneggiare \"il credito nazionale all'interno o all'estero\u201d. Dopo due diffide da parte del prefetto, un giornale poteva considerarsi chiuso. Non si trattava peraltro di novit\u00e0 assolute: le norme infatti ricalcavano gli artt. 52, 58 e 99 del vecchio Statuto Albertino e l'art. 3 della legge comunale e provinciale. Per un anno il provvedimento rimase congelato.\nIl principale periodico del movimento anarchico era \"Umanit\u00e0 Nova\".\nNel 1924, il regime fascista cre\u00f2 l'Istituto Luce, unica fonte informativa audiovisiva ufficiale, dichiaratamente impegnata nella manipolazione dell'opinione pubblica. Tramite i suoi cinegiornali divenne ben presto un potente strumento di propaganda dello stesso regime, attivo nel creare ed incrementare il consenso popolare, dando agli italiani un'immagine unilaterale della situazione nazionale e mondiale.\nIl 10 giugno 1924 un gruppo di squadristi fascisti, probabilmente agendo di propria iniziativa, rap\u00ec e uccise il deputato socialista Giacomo Matteotti. Il delitto scaten\u00f2 un'ondata di indignazione morale in tutto il paese. La dura campagna giornalistica avviata dai quotidiani d'opposizione indusse Mussolini a rendere operativo il decreto sulla stampa che aveva tenuto fermo per un anno. L'8 luglio fu pubblicato nella \"Gazzetta Ufficiale\" del Regno. Il giorno successivo fu emanato il regolamento attuativo, sotto forma di decreto legge. Il regolamento conteneva due nuovi articoli, non presenti nel testo dell'anno precedente: uno di essi reintroduceva, dopo 18 anni, il sequestro preventivo dei giornali.\nLa risposta dei giornali indipendenti fu immediata: il 17 luglio la Federazione della Stampa si oppose con decisione al decreto; il 23 successivo undici testate si riunirono in un \"Comitato per la difesa della libert\u00e0 di stampa\".\n1925: la legge fascista sulla stampa.\nBen presto, a causa dei gravi ostacoli frapposti dal regime alla divulgazione notizie ed opinioni che non fossero completamente allineate all'ideologia ufficiale, ebbe un notevole sviluppo la stampa clandestina. Gi\u00e0 nel gennaio del 1925 alcuni giornalisti, fra i quali Ernesto Rossi, Gaetano Salvemini, i Fratelli Rosselli, Piero Calamandrei, Nello Traquandi e Dino Vannucci fondarono il primo quotidiano clandestino, \u00abNon Mollare\u00bb. La stampa clandestina era collegata principalmente alle attivit\u00e0 di gruppi politici. Durante tale anno il regime attu\u00f2 un ulteriore giro di vite alla repressione della libert\u00e0 di stampa. Inizi\u00f2 una lunga sequela di sequestri o chiusure forzate di giornali d'opposizione. In primavera la rivista \u00abL'Asino\u00bb fu costretta a sospendere le pubblicazioni dopo una serie di minacce, persecuzioni e di irruzioni delle squadre fasciste in redazione.\nTre dei maggiori quotidiani italiani, il \u00abCorriere della Sera\u00bb, \u00abIl Giornale d'Italia\u00bb e \u00abLa Stampa\u00bb, inviarono una petizione al re Vittorio Emanuele III affermando che la libert\u00e0 di stampa era in pericolo. La petizione rimase senza risposta. Nei mesi successivi la politica repressiva del regime continu\u00f2 senza sosta. L'8 novembre la distribuzione de \u00abl'Unit\u00e0\u00bb, organo del Partito Comunista d'Italia, fu sospesa dal Prefetto di Milano assieme all'\u00abAvanti!\u00bb, organo del Partito Socialista Italiano.\nIntanto la Camera, il 10 luglio aveva approvato in seduta notturna (tenutasi su espressa richiesta del capo del governo), i decreti sulla stampa del 1923 e 1924. Il 31 dicembre segu\u00ec la conversione da parte del Senato, insieme all'approvazione della nuova legge sulla stampa (Legge 2307/1925). Il provvedimento riconosceva come illegali tutti i giornali privi di un responsabile autorizzato dal prefetto (che, a sua volta, era nominato direttamente dal capo del governo). I direttori responsabili erano sottoposti al controllo della Corte d'Appello nella cui giurisdizione si pubblicava il giornale. Spettava alla magistratura la conferma della nomina ed, eventualmente, la sua revoca. Il controllo sulle pubblicazioni lecite era condotto in pratica fin sulle rotative, da parte di ossequiosi funzionari civili. Contestualmente si ebbe l'esautoramento del direttivo della Federazione nazionale della stampa italiana: il sindacato autonomo dei giornalisti venne sciolto e sostituito dal Sindacato fascista dei giornalisti, fondato l'anno precedente. Tali atti segnarono il definitivo affossamento della politica liberale e il passaggio ad un sistema giuridico corporativo, nel quale l'autoregolamentazione dell'esercizio della professione venne conferito al sindacato fascista di categoria.\nL'insieme di provvedimenti denominati \"leggi fascistissime\", adottati tra il 1925 e il 1926, rappresent\u00f2 un ulteriore \"giro di vite\": furono sciolti i partiti politici e chiusi d'autorit\u00e0 tutti i giornali e le pubblicazioni non in linea con il regime. Nel giro di un anno furono soppressi 58 quotidiani e 149 periodici. Furono costretti a lasciare la direzione dei propri giornali, rispettivamente, Alfredo Frassati della \u00abStampa\u00bb, e i fratelli Albertini del \u00abCorriere della Sera\u00bb. In particolare, Luigi Albertini, dopo una serie di intimidazioni, fu indotto a dimettersi dalla societ\u00e0 editrice del pi\u00f9 diffuso quotidiano italiano.\nCon l'approvazione del R.D. 26 febbraio 1928 il regime fascista cre\u00f2 i presupposti per il controllo dei giornalisti attraverso la norma per cui poteva essere iscritto all'Albo solo chi non avesse svolto \"attivit\u00e0 in contraddizione con gli interessi della nazione\".\nIl controllo del regime sulla stampa.\nSe negli anni venti il fascismo attacc\u00f2 frontalmente la libert\u00e0 di stampa con gli strumenti della censura, del sequestro e con altre misure coercitive, gli anni trenta furono caratterizzati dall'integrazione degli organi d'informazione \"nel\" regime. Occupati tutti i gangli vitali dello Stato, il fascismo si presentava ora come unico interlocutore per intellettuali e giornalisti. Divenne necessario per gli operatori dell'informazione relazionarsi con gli organi dello Stato fascista per poter svolgere il proprio ruolo. Questo fu il \"modus vivendi\" per tutto il decennio ed oltre, fino al 1943.\nNel 1931 il fascismo promulg\u00f2 il codice penale elaborato dal ministro Alfredo Rocco, conosciuto come \"Codice Rocco\". Questo codice fu modificato parzialmente in diverse occasioni, come nel 1945 e nel 1951, fino all'approvazione nel 1988 del codice del \"giusto processo\" che abol\u00ec la sua filosofia persecutoria di base e molti articoli (ma non tutti).\nNel 1934 l'Ufficio stampa del Capo del governo, fondato nel 1923, venne trasformato in Sottosegretariato per la Stampa e la Propaganda, sul modello del Ministero per la Propaganda della Germania nazista. La nuova istituzione manteneva le competenze gi\u00e0 esistenti (Stampa italiana, Stampa estera, Propaganda) ed ampli\u00f2 il suo raggio intervento nei seguenti settori: cinematografia, teatro, musica e turismo. Il direttore dell'Ufficio stampa, Galeazzo Ciano, fu il primo Sottosegretario.\nNell'anno seguente il Sottosegretariato fu elevato a Ministero della stampa e della propaganda ed aggiunse alle proprie mansioni il controllo sulla radiodiffusione e sulla televisione. Infine nel 1937 nacque il Ministero della cultura popolare (noto come \"Minculpop\").\nTra il 1935 e il 1940 l'ingerenza del regime in campo editoriale si accentu\u00f2 con la fondazione di due nuovi Enti: \nDopo il fascismo.\nI primi decreti dopo la caduta del regime.\nIl 25 luglio 1943 cadde il regime fascista. L'effetto sui giornali italiani fu immediato: tutti i direttori iscritti al Partito Nazionale Fascista, o militanti furono destituiti e sostituiti. Appena 45 giorni dopo la Germania invase l'Italia e si ebbe un nuovo avvicendamento. Tutte le testate del Nord Italia rimasero sotto il controllo nazi-fascista fino all'aprile 1945.\nNel resto del Paese le leggi fasciste sulla stampa furono sospese in conseguenza dell'armistizio con gli Alleati (8 settembre), tuttavia non venne contemplato il ritorno alla piena libert\u00e0 d'espressione. Il nuovo presidente del Consiglio, generale Pietro Badoglio, invece di sopprimere il Ministero della cultura popolare, ne sospese le attivit\u00e0 e se ne serv\u00ec per trasmettere nuovi ordini che miravano a controllare la stampa. Il decreto 9 agosto 1943, n. 727, dett\u00f2 norme molto restrittive sulla libert\u00e0 di stampa:\nI decreti nn. 13 e 14 del 14 gennaio 1944 assegnavano ai prefetti il potere di concedere licenze di stampa e stabilivano l'obbligo per gli editori di denunciare le scorte di carta e di materiali da stampa. Con il decreto legge 31 maggio 1946, n. 561, si cancellarono le norme del passato regime sul sequestro delle pubblicazioni e si ritorn\u00f2 alla situazione preesistente.\nPer completezza occorre ricordare che, dopo il fascismo, la repubblica democratica non cambi\u00f2 la sostanza della legge fascista sulla stampa, che \u00e8 stata conservata nella legislazione repubblicana. Ad esempio la legge sull'accesso alla professione di giornalista \u00e8 rimasta inalterata.\nIl 27 luglio 1944 venne istituito l'Alto Commissariato per le Sanzioni contro il Fascismo (d.l.lgt. n. 159 del 27/07/1944), una commissione che doveva decidere quali erano i personaggi compromessi col passato regime che dovevano cessare le loro funzioni. Furono istituite commissioni anche presso gli ordini professionali. Per quanto riguarda il giornalismo, nacquero commissioni in quattro grandi citt\u00e0 dell'Italia liberata: Roma, Napoli, Bari e Palermo. In ottobre il governo Bonomi istitu\u00ec una commissione unica a livello nazionale per la tenuta dell'albo dei giornalisti professionisti (d.l.lgt. n. 302 del 23/10/1944) e demand\u00f2 al ministero della Giustizia la formazione di nuove commissioni territoriali. Esse furono nominate con un decreto del 24 gennaio 1945. Nel corso del 1945 furono esaminate le carriere di centinaia di giornalisti, soprattutto a Roma, dov'erano iscritti ben 1.712 professionisti. Il decreto prevedeva che ciascun giornalista potesse fare ricorso contro ogni provvedimento, cosa che puntualmente si verific\u00f2. L'epurazione dei giornalisti cess\u00f2 di fatto con l'emanazione del d.l.lgt. n. 702 del 9/11/1945, che restrinse il campo d'azione dell'Alto commissario ai soli vertici del passato regime e sciolse le commissioni per la revisione degli albi professionali. Nel Paese, sia negli ambienti politici che in quelli degli ordini professionali, prevalse l'opinione che fosse prioritario promuovere una riconciliazione nazionale per poter avviare la ricostruzione postbellica."}
{"id": "2103265", "revid": "461603", "url": "https://it.wikipedia.org/wiki?curid=2103265", "title": "Olimpiakos", "text": ""}
{"id": "2103266", "revid": "124671568", "url": "https://it.wikipedia.org/wiki?curid=2103266", "title": "Basilica di San Giovanni Battista (Pavia)", "text": "La basilica di San Giovanni Battista era una chiesa di Pavia, fondata dai Longobardi nel VII secolo e ora distrutta.\nSecondo taluni storici questa chiesa potrebbe identificarsi con la Chiesa di San Giovanni Domnarum, ancora esistente nel centro di Pavia, nei pressi della Chiesa del Carmine, oppure con la Chiesa di San Giovanni in Borgo, demolita nel XIX secolo per il completamento dell'Almo Collegio Borromeo. Tuttavia, recenti indagini, hanno comprovato l'identificazione della chiesa con quella di San Giovanni Domnarum.\nStoria.\nLa chiesa fu eretta nella capitale del Regno longobardo nella prima met\u00e0 del VII secolo la data precisa \u00e8 incerta; potrebbe risalire agli ultimi anni del regno di Arioaldo (626-636) o ai primi di quello del suo successore, Rotari (636-652) per iniziativa della regina Gundeperga, figlia di Agilulfo e Teodolinda e moglie prima di Arioaldo, e poi di Rotari. \n&lt;br&gt;Secondo Paolo Diacono, Gundeperga decise l'opera per imitazione di quanto fatto dalla madre a Monza, con la fondazione di una chiesa ugualmente intitolata a Giovanni Battista, protettore particolare dei Longobardi. La regina venne sepolta nella stessa chiesa da lei fondata.&lt;br&gt;La nuova basilica pavese fu riccamente adornata dalla sovrana \u00abcon oro, argento e paramenti\u00bb. La costruzione di una basilica cattolica di tale importanza proprio nella capitale del regno testimonia la tolleranza dei sovrani ariani Adaloaldo e Rotari nei confronti del cattolicesimo, ancor prima della conversione della totalit\u00e0 dei Longobardi al credo romano.\nNel 689, durante le ultime fasi della guerra civile tra re Cuniperto e l'usurpatore Alachis, duca di Trento, il custode della basilica ticinese, Seno, tent\u00f2 una mossa disperata per salvare la vita al suo sovrano, in procinto di scendere nella decisiva battaglia di Coronate, proponendogli di vestire la sua armatura e prendere il suo posto sul campo; il re cedette e il chierico fu ucciso dall'usurpatore, prima che questi a sua volta cadesse per mano dell'esercito condotto dallo stesso Cuniperto, accorso in battaglia. \n&lt;br&gt;Seno fu seppellito con grande onore davanti alle porte delle basilica.&lt;br&gt;\u00c8 possibile che la chiesa abbia ospitato, nei suoi pressi, anche le spoglie di Rotari, anche se \u00e8 pi\u00f9 probabile che la basilica di San Giovanni Battista ricordata da Paolo Diacono sia da identificarsi con l'omonima basilica monzese."}
{"id": "2103267", "revid": "287204", "url": "https://it.wikipedia.org/wiki?curid=2103267", "title": "Ponda", "text": "Ponda \u00e8 una citt\u00e0 dell'India di 17.688 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 24' 0 N e 74\u00b0 1' 0 E e ha un'altitudine di 41 .\nSociet\u00e0.\nEvoluzione demografica.\nAl censimento del 2001 la popolazione di Ponda assommava a 17.688 persone, delle quali 9.167 maschi e 8.521 femmine. I bambini di et\u00e0 inferiore o uguale ai sei anni assommavano a 1.878, dei quali 996 maschi e 882 femmine. Infine, coloro che erano in grado di saper almeno leggere e scrivere erano 14.527, dei quali 7.737 maschi e 6.790 femmine."}
{"id": "2103268", "revid": "466539", "url": "https://it.wikipedia.org/wiki?curid=2103268", "title": "Tom Henderson", "text": "Biografia.\nNato nella Carolina del Sud, inizi\u00f2 la carriera nel basket durante le High school facendo parte della DeWitt Clinton High School di New York e poi, dal 1970 e per quattro anni, nel college al San Jacinto College e alla Hawaii Rainbow Warriors. Durante i draft della NBA del 1974 fu la prima scelta degli Atlanta Hawks e da l\u00ec inizi\u00f2 una carriera professionale durata nove anni (1974\u20131983), militando negli Hawks, e quindi nei Washington Bullets e negli Houston Rockets. Henderson complessivamente ha realizzato 6.088 punti, 1.494 rimbalzi e 3.136 assist vincenti. Ha raggiunto le Finali NBA tre volte, vincendo il titolo NBA con i Bullets nel 1978.\nMentre giocava nel college di San Jacinto, venne selezionato nella nazionale statunitense di basket per le Olimpiadi di Monaco di Baviera del 1972 e partecip\u00f2 alla famosa finale contro l'Unione Sovietica. Dopo le controversie sorte riguardo al contestato finale di gara, Henderson e i suoi compagni si rifiutarono di ritirare la medaglia d'argento \u2013 tuttora conservate nel caveau di una banca a Losanna, in Svizzera \u2013 non partecipando alla cerimonia di premiazione e ribadendo negli anni seguenti la loro decisione. Henderson in particolare, insieme a Jim Forbes, fu uno dei pi\u00f9 convinti sostenitori (famosa la sua frase che rilasci\u00f2 in anni successivi, con una punta di ironia, \u00abIl gioco \u00e8 finito e abbiamo vinto. Poi \u00e8 finito un'altra volta e abbiamo vinto nuovamente\u00bb) che vi siano state manovre sotterranee extra sportive per far vincere i sovietici, non comprovate, tuttavia, da prove concrete.\nRitirato dall'attivit\u00e0 agonistica nel 1983, intraprende la carriera di amministratore finanziario in una struttura per giovani di Houston."}
{"id": "2103271", "revid": "287204", "url": "https://it.wikipedia.org/wiki?curid=2103271", "title": "Canacona", "text": "Canacona (o Kankon) \u00e8 una citt\u00e0 dell'India di 11.900 abitanti, situata nel distretto di Goa Sud, nello territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 1' 0 N e 74\u00b0 1' 0 E e ha un'altitudine di 9 .\nSociet\u00e0.\nEvoluzione demografica.\nAl censimento del 2001 la popolazione di Canacona assommava a 11.900 persone, delle quali 6.196 maschi e 5.704 femmine. I bambini di et\u00e0 inferiore o uguale ai sei anni assommavano a 1.217, dei quali 614 maschi e 603 femmine. Infine, coloro che erano in grado di saper almeno leggere e scrivere erano 8.602, dei quali 4.824 maschi e 3.778 femmine."}
{"id": "2103274", "revid": "599013", "url": "https://it.wikipedia.org/wiki?curid=2103274", "title": "Kenny Davis", "text": "Biografia.\nDopo la sua carriera amatoriale nel college di Georgetown, e un breve periodo con la squadra della Lexington Marathon Oil nella AAU, venne nominato capitano della squadra nazionale americana nelle Olimpiadi di Monaco di Baviera del 1972. All'indomani del controverso finale della celebre partita che assegnava la medaglia d'oro tra gli Stati Uniti e l'Unione Sovietica, Davis guid\u00f2 la squadra nel disertare la cerimonia di premiazione della medaglia di argento. Successivamente dispose una clausola sul suo testamento diffidando i familiari e la discendenza da un eventuale ritiro postumo dell'onoreficenza, tuttora conservata insieme alle altre nel caveau di una banca a Losanna, in Svizzera.\nDopo la fine delle Olimpiadi, Davis preferisce concludere la sua carriera nel basket non passando al professionismo \u2013 nonostante l'opportunit\u00e0 di passare ai New York Knicks nella NBA \u2013 diventando rappresentante di vendita di un'azienda di calzature, attivit\u00e0 che esercita fino al 2012, anno del suo pensionamento. Oggi risiede a Garrard County, nel Kentucky."}
{"id": "2103275", "revid": "124673350", "url": "https://it.wikipedia.org/wiki?curid=2103275", "title": "Hexaprotodon liberiensis", "text": "L'ippopotamo pigmeo (\"Choeropsis liberiensis\" o \"Hexaprotodon liberiensis\") \u00e8 una specie di ippopotamo di piccole dimensioni originario delle foreste e delle paludi dell'Africa occidentale, principalmente in Liberia, con piccole popolazioni in Sierra Leone, Guinea e Costa d'Avorio.\nL'ippopotamo pigmeo \u00e8 un animale solitario e notturno. \u00c8 una delle uniche due specie esistenti della famiglia Hippopotamidae, l'altra \u00e8 il suo parente pi\u00f9 grande, l'ippopotamo comune (\"Hippopotamus amphibius\"), anche noto come ippopotamo del Nilo. Contrariamente alla sua controparte pi\u00f9 grande, l'ippopotamo pigmeo mostra molti adattamenti alla vita terrestre, sebbene rimanga comunque prevalentemente un animale semiaquatico, facendo comunque affidamento all'acqua per mantenere la pelle idratata e per rinfrescarsi. Comportamenti come l'accoppiamento e il parto possono avvenire sia in acqua sia sulla terra. L'ippopotamo pigmeo \u00e8 erbivoro, nutrendosi di felci, piante a foglia larga, erbe e frutti che trova nelle foreste.\nSi tratta di una creatura della foresta notturna e molto rara, che raramente pu\u00f2 essere avvistata e studiata in natura. Gli ippopotami pigmei erano sconosciuti al di fuori dell'Africa occidentale fino al XIX secolo. Introdotti negli zoo all'inizio del XX secolo, si riproducono bene in cattivit\u00e0 e la stragrande maggioranza della ricerca su questi animali deriva da esemplari negli zoo. La sopravvivenza della specie in cattivit\u00e0 \u00e8 maggiore che in natura; la \"World Conservation Union\" stima rimangano meno di 3.000 ippopotami pigmei allo stato selvatico.\nGli ippopotami pigmei sono principalmente minacciati dalla perdita dell'habitat, poich\u00e9 le foreste vengono disboscate e convertite in terreni agricoli, e sono anche vulnerabili al bracconaggio, alla caccia per il mercato della \"bushmeat\", ai predatori naturali e alla guerra locale. Gli ippopotami pigmei sono tra le specie cacciate illegalmente per il cibo in Liberia.\nDescrizione.\nGli ippopotami pigmei condividono la stessa costituzione generale di un ippopotamo comune. Hanno uno scheletro graviportale, con quattro zampe tozze dotate di quattro dita su ciascun piede, che sostengono il pesante corpo a botte. L'ippopotamo pigmeo, tuttavia, \u00e8 alto solo la met\u00e0 di un ippopotamo comune e pesa meno di 1/4 del suo cugino pi\u00f9 grande. Gli ippopotami pigmei adulti sono alti circa 75\u2013100 centimetri (2,46\u20133,28 piedi) al garrese, raggiungono una lunghezza di 150\u2013175 centimetri (4,92\u20135,74 piedi), per un peso di 180\u2013275\u00a0kg (397\u2013606 libbre). La loro durata vitale in cattivit\u00e0 varia da 30 a 55 anni, anche se \u00e8 improbabile che vivano cos\u00ec a lungo in natura.\nLa pelle \u00e8 nero-verdastra o marrone, sfumando in un grigio crema sulla parte inferiore del corpo. La loro pelle \u00e8 molto simile a quella dell'ippopotamo comune, con un'epidermide sottile su un derma spesso diversi centimetri. Gli ippopotami pigmei producono la stessa insolita secrezione degli ippopotami comuni, che conferisce alla loro pelle una sfumatura rosata, talvolta descritta come \"sudore di sangue\" sebbene la secrezione non sia n\u00e9 sudore n\u00e9 sangue. Si ritiene che questa sostanza, l'acido ipposudorico, abbia propriet\u00e0 antisettiche e schermanti solari. La pelle degli ippopotami si asciuga rapidamente screpolandosi, motivo per cui entrambe le specie trascorrono cos\u00ec tanto tempo in acqua.\nLo scheletro di \"C. liberiensis\" \u00e8 pi\u00f9 gracile di quello dell'ippopotamo comune, il che significa che le loro ossa sono proporzionalmente pi\u00f9 sottili. La colonna vertebrale dell'ippopotamo comune \u00e8 parallela al suolo; la schiena dell'ippopotamo pigmeo \u00e8 inclinata in avanti, un probabile adattamento per attraversare pi\u00f9 facilmente la fitta vegetazione della foresta. In proporzione, le zampe ed il collo dell'ippopotamo pigmeo sono pi\u00f9 lunghi e la testa pi\u00f9 piccola, rispetto alla sua controparte pi\u00f9 grande.\nLe orbite e le narici dell'ippopotamo pigmeo sono molto meno pronunciate rispetto all'ippopotamo comune, un adattamento dovuto allo stile di vita pi\u00f9 terrestre dell'animale che predilige acque poco profonde (dove orbite e narici pronunciate aiutano l'ippopotamo comune a respirare e vedere). I piedi degli ippopotami pigmei sono pi\u00f9 stretti, ma le dita dei piedi sono pi\u00f9 aperte e hanno meno palmatura, per aiutare l'animale a camminare sul suolo della foresta.\nNonostante gli adattamenti ad una vita pi\u00f9 terrestre rispetto all'ippopotamo comune, gli ippopotami pigmei rimangono comunque pi\u00f9 acquatici di tutti gli altri ungulati artiodactyli. Le orecchie e le narici degli ippopotami pigmei hanno forti valvole muscolari per aiutare a immergersi sott'acqua e la fisiologia della pelle dipende dalla disponibilit\u00e0 d'acqua.\nBiologia.\nIl comportamento dell'ippopotamo pigmeo differisce da quello dell'ippopotamo comune in molti modi. Gran parte del suo comportamento \u00e8 pi\u00f9 simile a quello di un tapiro, sebbene questo sia solo un effetto di evoluzione convergente. Mentre l'ippopotamo comune \u00e8 gregario, gli ippopotami pigmei vivono da soli o in piccoli gruppi, tipicamente una coppia o una madre con il proprio cucciolo. Gli ippopotami pigmei tendono a ignorarsi a vicenda piuttosto che affrontarsi quando si incontrano. Studi sul campo hanno stimato che il territorio dei maschi si estende su 1,85\u00a0km\u00b2 (460 acri), mentre il territorio delle femmina \u00e8 compreso tra i 0,4 e i 0,6\u00a0km\u00b2 (100-150 acri).\nGli ippopotami pigmei trascorrono la maggior parte della giornata nascosti nei fiumi. Rimarranno nella stessa zona per diversi giorni consecutivi, prima di spostarsi in una nuova zona. Almeno alcuni esemplari fanno uso di tane o buche che si formano sulle rive dei fiumi. Non \u00e8 noto se gli ippopotami pigmei aiutino a creare queste tane o quanto sia comune per loro usarle. Sebbene un ippopotamo pigmeo non sia mai stato osservato scavare, altri artiodctyli, come i facoceri, sono scavatori.\nDieta.\nCome l'ippopotamo comune, l'ippopotamo pigmeo emerge dall'acqua al tramonto per nutrirsi. Per orientarsi nella fitta vegetazione della foresta usano sentieri battuti le notti prima o da altri esemplari. Per segnare i sentieri lascia delle tracce agitando vigorosamente la coda mentre defeca per diffondere ulteriormente le sue feci. L'ippopotamo pigmeo trascorre circa sei ore al giorno alla ricerca di cibo.\nGli ippopotami pigmei sono erbivori. Non si nutrono di vegetazione acquatica in misura significativa e mangiano raramente erba poich\u00e9 \u00e8 difficilmente reperibile nelle fitte foreste che abitano. La maggior parte della dieta dell'ippopotamo pigmeo consiste in felci, piante a foglia larga e frutti caduti sul suolo della foresta. L'ampia variet\u00e0 di piante di cui si nutrono gli ippopotami pigmei suggerisce che essi siano brucatori generici. Questa dieta \u00e8 di qualit\u00e0 superiore a quella dell'ippopotamo comune.\nRiproduzione.\nNon \u00e8 mai stato condotto uno studio sul comportamento riproduttivo di questi animali in natura, poich\u00e9 le condizioni artificiali di cattivit\u00e0 possono far s\u00ec che il comportamento osservato negli ippopotami pigmei degli zoo differisca dalle condizioni naturali. La maturit\u00e0 sessuale per l'ippopotamo pigmeo si verifica tra i 3 e i 5 anni d'et\u00e0. L'et\u00e0 pi\u00f9 giovane riportata per il parto \u00e8 un ippopotamo pigmeo dello zoo di Basilea, in Svizzera, che ha partorito un cucciolo a 3 anni e 3 mesi. Il ciclo dell'estro di una femmina dura in media 35,5 giorni, con l'estro stesso che dura tra le 24 e le 48 ore.\nGli ippopotami pigmei formano coppie durature durante il periodo dell'accoppiamento, ma la durata della \"relazione\" \u00e8 sconosciuta. Negli zoo questi animali si riproducono come coppie monogame. La copulazione pu\u00f2 avvenire a terra o in acqua e una coppia si accoppier\u00e0 da una a quattro volte durante il periodo dell'estro. In cattivit\u00e0, gli ippopotami pigmei sono stati concepiti e nati in tutti i mesi dell'anno. Il periodo di gestazione varia da 190 a 210 giorni e di solito nasce un solo cucciolo, sebbene sia nota la nascita di gemelli.\nL'ippopotamo comune partorisce e si accoppia solo in acqua, mentre gli ippopotami pigmei si accoppiano e partoriscono sia sulla terraferma che in acqua. I giovani ippopotami pigmei possono nuotare quasi immediatamente dopo la nascita. Alla nascita, i cuccioli pesano 4,5\u20136,2\u00a0kg (9,9\u201313,7 libbre) con i maschi che possono pesare circa 0,25\u00a0kg (0,55 libbre) in pi\u00f9 rispetto alle femmine. Lo svezzamento avviene completamente tra i 6 e gli 8 mesi di et\u00e0; prima dello svezzamento i cuccioli non seguono la madre quando questa lascia l'acqua per nutrirsi, ma rimangono nascosti nell'acqua da soli. La madre torna dal cucciolo circa tre volte al giorno per allattarlo. L'allattamento avviene con la madre sdraiata su un fianco.\nTassonomia e origini.\nL'ippopotamo pigmeo \u00e8 un membro della famiglia Hippopotamidae dove \u00e8 classificato come membro del genere \"Choeropsis\" (che significa \"somigliante a un maiale\") o del genere \"Hexaprotodon\" (che significa \"sei denti anteriori\"). I membri di Hippopotamidae sono talvolta conosciuti come ippopotamidi. A volte viene utilizzata anche la sottofamiglia Hippopotaminae. Inoltre, alcuni tassonomisti raggruppano ippopotami e anthracotheri nella superfamiglia \"Anthracotheroidea\" o \"Hippopotamoidea\".\nUn possibile taxon gemello dell'ippopotamo pigmeo potrebbe essere il poco studiato ippopotamo pigmeo malgascio (\"Hexaprotodon madagascariensis\" o \"Hippopotamus madagascariensis\"), una delle tre specie estinte di ippopotami del Madagascar. \"C. madagascariensis\" aveva le stesse dimensioni di \"C. liberiensis\" e condivideva il suo comportamento terrestre, abitando gli altopiani boscosi del Madagascar, piuttosto che i grandi fiumi malgasci. Si ritiene che questo animale si sia estinto negli ultimi 500 anni.\nLa tassonomia del genere dell'ippopotamo pigmeo \u00e8 cambiata con lo sviluppo della comprensione di questo animale. Samuel G. Morton inizialmente classific\u00f2 l'animale come \"Hippopotamus minor\", ma in seguito determin\u00f2 che era abbastanza distinto dall'ippopotamo comune da giustificare l'appartenenza ad un proprio genere, coniando il nuovo genere \"Choeropsis\". Nel 1977, Shirley C. Coryndon propose che l'ippopotamo pigmeo fosse strettamente imparentato con \"Hexaprotodon\", un genere di ippopotami preistorici per lo pi\u00f9 originari dell'Asia.\nQuesta affermazione venne ampiamente accettata, fino a quando nel 2005, dopo aver condotto un esame approfondito sulla filogenesi di Hippopotamidae, Boisserie afferm\u00f2 che l'ippopotamo pigmeo non era un membro di \"Hexaprotodon\". Boisserie sugger\u00ec invece che l'ippopotamo pigmeo fosse un genere distinto e restitu\u00ec l'animale al genere \"Choeropsis\". Oggi tutti i ricercatori concordano sul fatto che il moderno ippopotamo pigmeo, sia esso \"H. liberiensis\" o \"C. liberiensis\", \u00e8 l'unico membro esistente del suo genere.\nSottospecie nigeriana.\nUna sottospecie distinta dell'ippopotamo pigmeo abitava le foreste della Nigeria almeno fino al XX secolo, sebbene la validit\u00e0 di tale sottospecie sia stata messa in dubbio. L'esistenza di una possibile sottospecie fa di \"Choeropsis liberiensis liberiensis\" (o \"Hexaprotodon liberiensis liberiensis\" secondo la vecchia classificazione) la nomenclatura trinomiale completa per l'ippopotamo pigmeo della Liberia. L'ippopotamo pigmeo nigeriano non \u00e8 mai stato studiato in natura e non ne \u00e8 mai stato catturato un esemplare. Tutte le ricerche e tutti gli esemplari presenti in cattivit\u00e0 appartengono alla sottospecie liberiana. La sottospecie nigeriana \u00e8 classificata come \"C. liberiensis heslopi\".\nL'ippopotamo pigmeo nigeriano era nativo del delta del fiume Niger, in particolare vicino a Port Harcourt, ma non esistono rapporti affidabili dopo la raccolta degli esemplari del museo assicurati dall'IRP Heslop, un ufficiale coloniale britannico, nei primi anni '40. Nel 1991 vennero uccisi gli ultimi due esemplari dell'isola di Bonny. Oggi la sottospecie \u00e8 probabilmente estinta. Questa sottospecie era separata dalla sottospecie tipo da oltre 1.800\u00a0km (1.100 mi) e dal Corridoio del Dahomey, una regione di savana che divide le regioni forestali dell'Africa occidentale. La sottospecie prende il nome dall'IRP Heslop, che nel 1945 afferm\u00f2 di aver ucciso un ippopotamo pigmeo nella regione del delta del Niger e di aver raccolto diversi crani. L'IRP Heslop stim\u00f2 che nella regione non fossero presenti pi\u00f9 di 30 ippopotami pigmei.\nSecondo quanto riferito, Heslop invi\u00f2 quattro teschi di ippopotami pigmei al British Museum of Natural History di Londra. Questi esemplari non furono tuttavia sottoposti a valutazione tassonomica fino al 1969 quando GB Corbet classific\u00f2 i crani come appartenenti ad una sottospecie separata in base a variazioni consistenti nelle proporzioni dei crani. Gli ippopotami pigmei nigeriani furono avvistati e/o uccisi a colpi di arma da fuoco negli stati di Rivers, Imo e Bayelsa, Nigeria. Sebbene alcune popolazioni locali fossero consapevoli dell'esistenza della sottospecie, la loro presenza nella regione \u00e8 scarsamente documentata.\nEvoluzione.\nL'evoluzione dell'ippopotamo pigmeo \u00e8 spesso studiata in funzione del suo cugino pi\u00f9 grande. Originariamente, si pensava che entrambe le specie fossero strettamente imparentate con la famiglia dei suidi (maiali e cinghiali) o dei tayassuidi (pecari). Tuttavia, la ricerca, negli ultimi 10 anni, ha stabilito che gli ippopotami comuni e gli ippopotami pigmei sono pi\u00f9 strettamente imparentati con i cetacei (balene e delfini). Ippopotami e balene condividevano un comune antenato semi-acquatico che si diram\u00f2 dagli altri artiodactyli intorno ai 60 milioni di anni fa.\nQuesto presunto antenato, probabilmente, si divise in due rami circa 6 milioni di anni dopo. Un ramo si sarebbe evoluto nei cetacei odierni, mentre l'altro diede origine agli antracotheridi, una grande famiglia di animali a quattro zampe, il cui membro pi\u00f9 antico, risalente all'Eocene superiore, somigliava molto ad un ippopotamo ma con una testa relativamente pi\u00f9 piccola e sottile.\nGli ippopotamidi sono profondamente classificati all'interno della famiglia Anthracotheriidae. Il pi\u00f9 antico hippopotamide conosciuto \u00e8 il genere \"Kenyapotamus\", che visse in Africa da 16 a 8 milioni di anni fa. \"Kenyapotamus\" \u00e8 conosciuto solo attraverso resti frammentari, ma aveva dimensioni simili a \"C. liberiensis\". Si ritiene che gli Hippopotamidae si siano evoluti in Africa e, sebbene a un certo punto la specie si diffuse in Asia e in Europa, nessun ippopotamo \u00e8 mai stato scoperto nelle Americhe. A partire da 7,5 a 1,8 milioni di anni fa, l\"'Archaeopotamus\", probabile antenato del genere \"Hippopotamus\" ed \"Hexaprotodon\", visse in Africa e nel Medio Oriente.\nSebbene la documentazione fossile degli ippopotami sia ancora poco conosciuta, i lignaggi dei due generi moderni, \"Hippopotamus\" e \"Choeropsis\", potrebbero essere divergenti fino a 8 milioni di anni fa. La forma ancestrale dell'ippopotamo pigmeo potrebbe essere il genere \"Saotherium\". \"Saotherium\" e \"Choeropsis\" sono significativamente pi\u00f9 basali di \"Hippopotamus\" ed \"Hexaprotodon\", pertanto assomigliano di pi\u00f9 alle specie pi\u00f9 ancestrali.\nIppopotami pigmei e nani estinti.\nNel tardo Pleistocene o all'inizio dell'Olocene, diverse specie di ippopotami nani abitavano le isole del Mediterraneo. Sebbene queste specie vengano talvolta riferite come \"ippopotami pigmei\", non erano strettamente imparentate con \"C. liberiensis\". Queste specie mediterrane includono l'ippopotamo nano di Creta (\"Hippopotamus creutzburgi\"), l'ippopotamo nano siciliano (\"Hippopotamus pentlandi\"), l'ippopotamo nano di Malta (\"Hippopotamus melitensis\") e l'ippopotamo nano di Cipro (\"Hippopotamus minor\").\nQueste specie, sebbene di dimensioni paragonabili all'ippopotamo pigmeo, sono considerate ippopotami nani, piuttosto che pigmei. Probabilmente queste specie discendono da una specie pi\u00f9 grande di ippopotamo europeo, e hanno sviluppando solo in seguito dimensioni minori attraverso il processo del nanismo insulare, molto comune sulle isole; anche gli antenati dell'ippopotami pigmeo erano di piccole dimensioni, quindi non c'\u00e8 mai stato un processo di nanismo. C'erano anche diverse specie di ippopotami pigmei in Madagascar (vedi ippopotami del Madagascar).\nConservazione.\nLa specie, \u00e8 stata classificata come in Pericolo nella Lista Rossa IUCN, ed \u00e8 stata inclusa sia nell'Appendice II della Convenzione di Washington (in riferimento al commercio controllato) che nella Convenzione Africana del 1969. La pi\u00f9 grande minaccia per la restante popolazione di ippopotami pigmei in natura \u00e8 la perdita dell'habitat. Le foreste in cui vivono questi animali sono state soggette a disboscamenti, insediamenti e conversione all'agricoltura, con pochi sforzi dimostrati per rendere sostenibile il disboscamento in queste aree. Man mano che le foreste si restringono, le popolazioni diventano pi\u00f9 frammentate, portando ad una minore diversit\u00e0 genetica nel potenziale bacino d'accoppiamento.\nGli ippopotami pigmei rientrano tra le specie cacciate illegalmente per il cibo in Liberia. Si dice che la loro carne sia di ottima qualit\u00e0, come quella dei cinghiali; a differenza di quelli dell'ippopotamo comune, i denti dell'ippopotamo pigmeo non hanno alcun valore. Gli effetti della guerra civile dell'Africa occidentale sull'ippopotamo pigmeo sono sconosciuti, ma \u00e8 improbabile che siano positivi. L'ippopotamo pigmeo subisce anche la predazione naturale di leopardi, pitoni e coccodrilli. La frequenza con cui questi animali vengono predati \u00e8 per\u00f2 sconosciuta.\n\"C. liberiensis\" \u00e8 stata identificato come una delle prime 10 \"specie focali\" nel 2007 dal progetto \"Evolutionively Distinct and Globally Endangered\" (EDGE). Alcune popolazioni abitano aree protette, come la Riserva forestale di Gola in Sierra Leone.\nLo zoo di Basilea in Svizzera detiene il libro genealogico internazionale e coordina l'intera popolazione di ippopotami pigmei in cattivit\u00e0 che si riproduce liberamente negli zoo di tutto il mondo. Tra il 1970 e il 1991 la popolazione di ippopotami pigmei nati in cattivit\u00e0 \u00e8 pi\u00f9 che raddoppiata, al punto in cui la sopravvivenza della specie negli zoo \u00e8 pi\u00f9 certa della sopravvivenza della specie in natura. In cattivit\u00e0, l'ippopotamo pigmeo vive da 42 a 55 anni, pi\u00f9 a lungo che in natura. Dal 1919, solo il 41% degli ippopotami pigmei nati negli zoo sono maschi.\nStoria e folklore.\nMentre l'ippopotamo comune era gi\u00e0 ben noto agli europei sin dall'antichit\u00e0 classica, l'ippopotamo pigmeo rimase sconosciuto al di fuori del suo areale in Africa occidentale fino al XIX secolo. A causa del loro stile di vita notturno ed del loro habitat forestale, erano anche poco conosciuti nel loro areale. In Liberia l'animale era tradizionalmente noto come \"mucca d'acqua\".\nI primi rapporti sul campo dell'animale lo identificavano erroneamente come un maiale selvatico. Diversi crani della specie furono inviati allo scienziato naturale americano Samuel G. Morton, durante la sua residenza a Monrovia, Liberia. Morton descrisse per la prima volta la specie nel 1843. I primi esemplari completi furono raccolti come parte di un'indagine completa sulla fauna liberiana negli anni 1870 e 1880 dal Dr. Johann B\u00fcttikofer. Gli esemplari furono poi portati al Museo di Storia Naturale di Leida, nei Paesi Bassi.\nIl primo ippopotamo pigmeo fu trasportato in Europa nel 1873 dopo essere stato catturato in Sierra Leone da un membro del British Colonial Service, ma mor\u00ec poco dopo l'arrivo. Gli ippopotami pigmei furono introdotti con successo in Europa nel 1911. Furono prima spediti in Germania e poi allo zoo del Bronx, a New York, dove cominciarono a prosperare.\nNel 1927, Harvey Firestone, della Firestone Tyres, present\u00f2 Billy l'ippopotamo pigmeo al presidente degli Stati Uniti Calvin Coolidge. Coolidge don\u00f2 in seguito Billy al National Zoo di Washington, DC. Secondo lo zoo, Billy \u00e8 un antenato comune della maggior parte degli ippopotami pigmei presenti oggi negli zoo americani.\nSono state create diverse leggende e racconti popolari sull'ippopotamo pigmeo. Una storia locale racconta di come gli ippopotami pigmei trasportino un diamante splendente nella bocca per aiutarli a muoversi attraverso le fitte foreste di notte; di giorno l'ippopotamo pigmeo avrebbe un nascondiglio segreto per il diamante, ma se un cacciatore cattura un ippopotamo pigmeo di notte pu\u00f2 rubargli il diamante con facilit\u00e0. Gli abitanti dei villaggi locali credevano che i piccoli ippopotami pigmei non succhiassero il latte ma piuttosto leccassero le secrezioni dalla pelle della madre."}
{"id": "2103277", "revid": "1075510", "url": "https://it.wikipedia.org/wiki?curid=2103277", "title": "Nevil Maskelyne", "text": "\u00c8 stato il quinto astronomo reale, dal 1765 al 1811.\nBiografia.\nMaskelyne nacque a Londra, terzo figlio di Edmund Maskelyne di Purton, nel Wiltshire. Il padre di Maskelyne mor\u00ec quando il ragazzo aveva 12 anni, lasciando la famiglia in ristrettezze. Maskelyne frequent\u00f2 la \"Westminster School\" e non aveva ancora terminato gli studi quando anche sua madre mor\u00ec, nel 1748. Inizi\u00f2 ad interessarsi di astronomia quand'era ancora alla \"Westminster School\", subito dopo l'eclissi del 25 luglio 1748.\nMaskelyne entr\u00f2 all'Universit\u00e0 di Cambridge nel 1749 e si laure\u00f2 come il migliore del suo corso in matematica nel 1754. Ordinato ministro nel 1755, divenne associato al Trinity College di Cambridge nel 1756.\nNel 1785 circa, Maskelyne spos\u00f2 Sophia Rose di Cotterstock, nel Northamptonshire. La loro unica figlia, Margaret (1786 - 1858) fu madre di Nevil Story Maskelyne (1823 - 1911), professore di mineralogia ad Oxford dal 1856 al 1895. Margaret, sorella di Nevil Maskelyne, spos\u00f2 Robert Clive, primo Barone di Plassey.\nNevil Maskelyne \u00e8 sepolto nel cimitero della chiesa di Santa Maria Vergine, la chiesa parrocchiale di Purton, il paese di suo padre.\nCarriera.\nMisura della longitudine.\nNel 1758 Maskelyne fu ammesso alla Royal Society, che nel 1761 lo invi\u00f2 sull'isola di Sant'Elena per osservare il transito di Venere. Si trattava di una spedizione importante, perch\u00e9 accurate misure avrebbero permesso di dedurre dalle osservazioni raccolte la distanza della Terra dal Sole, in modo da determinare la scala del sistema solare.\nIl cattivo tempo imped\u00ec di effettuare osservazioni utili, tuttavia Maskelyne sfrutt\u00f2 il viaggio per sviluppare un metodo per la determinazione della longitudine utilizzando la posizione della Luna, chiamato il metodo della distanza lunare. Torn\u00f2 in Inghilterra nel 1761 dove riprese la sua posizione di curato di Chipping Barnet ed inizi\u00f2 a lavorare ad un libro. Descrisse il metodo lunare per il calcolo della longitudine in \"The British Mariner's Guide\" del 1763, in cui sugger\u00ec di pubblicare ogni anno in una forma facilmente accessibile ai naviganti i dati relativi alla distanza lunare per facilitare il calcolo della longitudine in mare. La proposta fu approvata dal governo e nel 1766 fu pubblicato l'Almanacco nautico relativo al 1767 sotto la direzione di Maskelyne.\nA dispetto di un possibile conflitto di interessi, nel 1763 la Commissione per la scoperta del calcolo della longitudine in mare (\"Commissioners for the Discovery of the Longitude at Sea\", abbreviato in \"Board of Longitude\") invi\u00f2 Maskelyne a Barbados per calcolarne la longitudine della capitale, Bridgetown, dall'osservazione dei satelliti di Giove ed anche per testare il metodo della distanza lunare da lui proposto e confrontarlo con il cronometro di John Harrison, il \"timekeeper n. 4\". Nonostante il successo incontrato dall'apparecchio in tale prova e riscontrato da Maskelyne, ad Harrison fu richiesto di fornire disegni dettagliati e di costruire altri due cronometri, uno dei quali fu testato da re Giorgio III stesso.\nI risultati della spedizione furono resi noti durante un incontro del \"Board of Longitude\" nel 1765: il cronometro di Harrison aveva permesso di determinare la longitudine di Bridgetown con uno scarto di meno di dieci miglia dopo un viaggio in mare di pi\u00f9 di 5.000 miglia. Il metodo di Maskelyne aveva accumulato un errore di 30 miglia. Tuttavia, quattro degli ufficiali navali presenti dichiararono che i loro calcoli erano stati eseguiti sotto le indicazioni di Maskelyne ed erano quindi soggetti alla loro inesperienza. Inoltre, il metodo della distanza lunare non era in una posizione tale da vincere il premio in palio perch\u00e9 faceva affidamento su tavole che solo Maskelyne era in grado di calcolare.\nSubito dopo il suo rientro in Inghilterra Maskelyne fu nominato Astronomo Reale, dopo che i due suoi predecessori erano morti in rapida successione. Maskelyne divenne \"ex-officio\" membro del \"Board of Longitudine\" e sembra abbia influenzato la commissione a sfavore di Harrison. Infatti, poco dopo che ebbe ricevuto l'incarico di astronomo reale fu diffuso un rapporto negativo sul cronometro di Harrison ed inoltre rifiut\u00f2 di tener conto del fatto che fosse noto il tasso a cui i cronometri di Harrison guadagnavano o perdevano tempo e li boll\u00f2 come inaccurati. \u00c8 importante sottolineare che Maskelyne non era l'unico sostenitore del metodo della distanza lunare, appoggiato fortemente anche da altri membri del \"Board of Longitude\" e della \"Royal Society\" che ritenevano la soluzione scientifica di Maskelyne concettualmente e intellettualmente superiore alla soluzione meccanica di Harrison. Quando infine Harrison ricevette il suo premio, fu per atto del Parlamento e non perch\u00e9 disposto dalla Commissione della longitudine.\nCiononostante, \u00e8 importante evitare che questi eventi oscurino il contributo di Maskelyne alla scienza della navigazione ed all'astronomia. Mentre i cronometri erano in effetti pi\u00f9 accurati, il metodo delle distanze lunari era pi\u00f9 economico e fu il metodo predominante per tutto il XIX secolo. Poich\u00e9 Maskelyne esegu\u00ec le sue osservazioni ed i suoi calcoli all'Osservatorio Reale di Greenwich, il meridiano di Greenwich divenne l'elemento base comune nel calcolo della longitudine e fu adottato a livello internazionale come \"meridiano primo\" nel 1884.\nMisura della latitudine.\nMaskelyne si interess\u00f2 inoltre in varie operazioni geodetiche, in particolare la misura della latitudine del confine tra Maryland e Pennsylvania, eseguita da Mason e Dixon nel 1766 - 1768, e successivamente la determinazione della longitudine relativa di Greenwich e Parigi. Il lavoro fu eseguito sul lato francese da Cassini, Legendre e M\u00e9chain; sul lato inglese dal Generale Roy. Queste misurazioni furono le prime della grande triangolazione della Gran Bretagna. Le sue osservazioni apparvero in quattro volumi a foglio largo dal 1776 al 1811 ed alcune di esse furono ristampate negli \"Elementi di Astronomia\" (\"Elements of Astronomy\") di Samuel Vince.\nEsperimento dello Schiehallion.\nNel 1772 Maskelyne propose alla \"Royal Society\" di realizzare un esperimento che avrebbe permesso di misurare la densit\u00e0 della Terra utilizzando un filo a piombo. L'Esperimento dello Schiehallion divenne famoso col nome della montagna su cui fu condotto lo Schiehallion in Scozia, caratterizzata dall'avere una forma conica che semplificava notevolmente il calcolo del suo volume. Durante l'esperimento, eseguito nel 1774, furono confrontate la differenza rilevata nella latitudine apparente tra due stazioni su lati opposti della montagna e la differenza reale della latitudine misurata tramite la triangolazione. Dalle osservazioni di Maskelyne, Charles Hutton dedusse un valore della densit\u00e0 della Terra pari a 4,5 volte quello della densit\u00e0 dell'acqua (Il valore corretto, secondo misurazioni moderne, \u00e8 pari a 5,515 volte la densit\u00e0 dell'acqua).\nMaskelyne non fu il primo a suggerire un tale esperimento, che era stato gi\u00e0 tentato nel 1738 da Pierre Bouguer e Charles Marie de La Condamine sul .\nAltri lavori.\nIl primo contributo di Nevil Maskelyne alla letteratura astronomica fu \"A Proposal for Discovering the Annual Parallax of Sirius\" (in italiano, Una proposta per scoprire la parallasse annua di Sirio), pubblicato nel 1760. I successivi contributi al \"Philosophical Transactions of the Royal Society\" comprendono le osservazioni del transito di Venere (1761 e 1769), sulle maree a Sant'Elena (1762) e su vari fenomeni astronomici osservati dall'isola di Sant'Elena (1764) e da Barbados (1764).\nMaskelyne inoltre introdusse diversi miglioramenti pratici come misurare il tempo in decimi di secondo. Prevalse inoltre sul governo riuscendo a far rimpiazzare il quadrante murale di John Bird con un cerchio ripetitore di 6 piedi (1,8 m) di diametro. Il nuovo strumento fu costruito da Edward Troughton ma Maskelyne mor\u00ec prima di vederlo completato."}
{"id": "2103279", "revid": "762947", "url": "https://it.wikipedia.org/wiki?curid=2103279", "title": "David Schwarz", "text": ""}
{"id": "2103282", "revid": "1833487", "url": "https://it.wikipedia.org/wiki?curid=2103282", "title": "Serra Pedace", "text": "Serra Pedace (\"A S\u00e8rra\" in dialetto locale) \u00e8 una frazione di Casali del Manco. \u00c8 stato un comune italiano di 978 abitanti della provincia di Cosenza in Calabria fino al 5 maggio 2017 quando \u00e8 confluito nel nuovo comune di Casali del Manco.\nStoria.\nIl centro presilano inizi\u00f2 a prendere vita verso i primi anni del X secolo, quando le incursioni arabe avevano creato scompiglio nella citt\u00e0 di Cosenza. Cos\u00ec, come tanti altri paesi, anche Serra Pedace cominci\u00f2 a crescere. Il paese sorge dove si trova l'attuale centro storico nella parte pi\u00f9 bassa e nascosta, ai lati del fiume Cardone, proprio per garantire di non essere visti dalla valle. Il paese viveva di allevamento e agricoltura, come fece fino alla met\u00e0 degli anni '60 del XX secolo.\nIl 26 marzo 2017 i cittadini di Serra Pedace, insieme a quelli dei confinanti comuni di Casole Bruzio, Pedace, Trenta e Spezzano Piccolo hanno deciso con un referendum la fusione dei precedenti comuni nel nuovo comune di Casali del Manco.."}
{"id": "2103283", "revid": "1428919", "url": "https://it.wikipedia.org/wiki?curid=2103283", "title": "Mor\u00f3n (Argentina)", "text": "Mor\u00f3n \u00e8 una citt\u00e0 argentina, capoluogo del partido omonimo, situata nella provincia di Buenos Aires. \n\u00c8 il principale centro politico, economico, finanziario e commerciale della parte occidentale dell'area metropolitana bonaerense, tanto da essere conosciuto come la \"Capital del Oeste\".\nGeografia.\nMor\u00f3n \u00e8 situata nella parte occidentale della grande conurbazione bonaerense, a 24 km ad ovest dal centro di Buenos Aires.\nStoria.\nPochi anni dopo la fondazione di Buenos Aires, Juan de Garay ripart\u00ec alcune terre ad ovest della futura capitale argentina. Una parte di questi appezzamenti, dove oggi sorge Mor\u00f3n, fu assegnata al capitano Juan Ruiz de Oca\u00f1a, e per tanto l'area fu conosciuta per tutto il XVII secolo come \"Ca\u00f1ada de Juan Ruiz\".\nLa zona dove sorge l'odierna citt\u00e0 inizi\u00f2 ad essere abitata in pianta stabile in epoca coloniale, grazie anche al fatto che era attraversata dalla mulattiera che univa il porto di Buenos Aires a C\u00f3rdoba. Gli insediamenti e le fattorie si svilupparono prevalentemente lungo i due principali corsi d'acqua della zona: il torrente Mor\u00f3n e il Reconquista. L'attraversamento di quest'ultimo fiume fu favorito nel 1771 dalla costruzione di un ponte di legno noto come \"ponte di M\u00e1rquez\". Nonostante la zona vivesse sotto la costante minaccia delle incursioni dei nativi, nel 1776 fu costruita al centro dell'odierna citt\u00e0 una piccola cappella dedicata a Nostra Signora del Buon Viaggio. Due anni dopo furono assegnati i lotti circostanti dando il via alla prima urbanizzazione della zona. Nel 1785 le autorit\u00e0 coloniali nominarono il primo \"alcalde\" e istituirono il partido di Mor\u00f3n.\nNel corso delle guerre civili argentine la zona fu interessata dagli scontri tra i \"federales\" e gli \"unitarios\", in particolare il 26 aprile 1829 quando le truppe di Juan Lavalle furono sconfitte da quelle del \"caudillo\" Juan Manuel de Rosas presso il ponte di M\u00e1rquez. Nei decenni successivi l'economia della localit\u00e0 continu\u00f2 ad essere incentrata sull'agricoltura, grazie anche alla costante richiesta del mercato della vicina Buenos Aires.\nNel febbraio 1859 fu raggiunta dalla ferrovia proveniente da Buenos Aires, favorendo cos\u00ec lo sviluppo economico della cittadina e l'insediamento di nuovi abitanti. Immediatamente dopo inizi\u00f2 ad insediarsi a Mor\u00f3n una consistente comunit\u00e0 italiana che gi\u00e0 nel 1867 si era dotata di una propria istituzione. A partire dall'ultima decade del XIX secolo, la citt\u00e0 inizi\u00f2 a convertire la sua economia grazie all'insediamento di numerose industrie metallurgiche e manifatturiere.\nSociet\u00e0.\nReligione.\nLa citt\u00e0 \u00e8 sede della diocesi di Mor\u00f3n, istituita il 1\u00ba dicembre 1962 e suffraganea dell'arcidiocesi di Buenos Aires.\nCultura.\nIstruzione.\nUniversit\u00e0.\nLa citt\u00e0 \u00e8 sede dell'Universit\u00e0 di Mor\u00f3n, privata, fondata nel 1960.\nInfrastrutture e trasporti.\nStrade.\nLa principale via d'accesso a Mor\u00f3n \u00e8 l'autostrada Acceso Oeste, che attraversa il sobborgo di Castelar. Il centro della citt\u00e0 si sviluppa lungo l'importante avenida Rivadavia, arteria stradale che unisce il centro di Buenos Aires con la periferia ovest.\nFerrovie.\nMor\u00f3n \u00e8 servita da una stazione ferroviaria lungo la linea suburbana Sarmiento che unisce il centro di Buenos Aires con la parte occidentale della sua area metropolitana.\nSport.\nLa principale societ\u00e0 calcistica della citt\u00e0 \u00e8 il Deportivo Mor\u00f3n, che disputa le sue partite interne presso lo stadio Nuevo Francisco Urbano."}
{"id": "2103288", "revid": "767487", "url": "https://it.wikipedia.org/wiki?curid=2103288", "title": "A Punk Tribute to Metallica", "text": "A Punk Tribute to Metallica \u00e8 un album tributo del 2001 al gruppo musicale thrash metal statunitense Metallica, composto da vari artisti."}
{"id": "2103289", "revid": "1543377", "url": "https://it.wikipedia.org/wiki?curid=2103289", "title": "Chiesa cattolica nazionale polacca", "text": "La Chiesa cattolica nazionale polacca (in polacco: \"Polski Narodowy Ko\u015bci\u00f3\u0142 Katolicki\"; PNCC) \u00e8 nata negli Stati Uniti tra il XIX e il XX secolo, in seguito ad alcuni dissidi tra un gruppo di parrocchie di immigrati cattolici polacchi e i loro vescovi (irlandesi o tedeschi) a motivo dell'uso della lingua polacca e dell'esigenza di avere un vescovo di madre lingua polacca negli USA. Il fondatore della PNCC fu Franciszek (Francis) Hodur emigrato polacco ordinato presbitero cattolico a Scranton in Pennsylvania nel 1893. Eletto vescovo dalla PNCC in USA, dopo la rottura con Roma del 1898, venne consacrato vescovo nel 1907 dall'Arcivescovo di Utrecht, capo delle Chiese vetero-cattoliche dell'Unione di Utrecht la cui successione apostolica \u00e8 sempre stata riconosciuta valida dalla Chiesa cattolica romana.\nLa Chiesa fa parte del Consiglio ecumenico delle Chiese e del Consiglio nazionale delle chiese degli Stati Uniti.\nOrgani giornalistici ufficiali della Chiesa sono \"PNCC. Studies\" e \"Rola Bo\u017ca\".\nRapporto con l'Unione di Utrecht.\nLa Chiesa cattolica nazionale polacca \u00e8 stata fino al 2003 membro dell'Unione di Utrecht. Da questa si \u00e8 allontanata, perch\u00e9 contraria all'ordinazione delle donne e alla benedizione delle unioni omosessuali sostenuta da alcuni suoi membri. La Chiesa cattolica nazionale polacca degli USA \u00e8 rimasta comunque in piena comunione con la Chiesa polacco-cattolica: \"Ko\u015bci\u00f3\u0142 Polskokatolicki\".\nRapporto con la Chiesa cattolica.\nFin dal 1984 la PNCC \u00e8 in dialogo con la Chiesa cattolica romana, intensificato anche da una lettera personale di papa Giovanni Paolo II inviata nel 1992 al Primo Vescovo della PNCC John Swantek nella quale il Papa caldamente invita \"a superare gli ostacoli che impediscono la piena comunione\". Il cammino di dialogo ha portato a una limitata intercomunione in sacris tra le due Chiese:\nStruttura.\nLa PNCC \u00e8 suddivisa in cinque diocesi:\nIn precedenza la diocesi canadese era amministrata dal vescovo Sylvester Bigaj, ma questi \u00e8 successivamente uscito dalla Chiesa.\nUnione di Scranton.\nNel 2008 la PNCC ha costituito insieme alla Chiesa Cattolica Nordica scandinava l'Unione di Scranton, una comunione di chiese cattoliche indipendenti che, a differenza dell'Unione di Utrecht, non approva ordinazioni femminili e matrimoni tra persone dello stesso sesso. Di questa realt\u00e0 tradizionale fanno parte, oltre alla PNCC e alla sua \"chiesa sorella\" in Polonia, anche la NCC (con a capo il vescovo primate Roald Nikolai Flemestad) e i vicariati da essa dipendenti nel resto d'Europa (compresa la Chiesa vecchio-cattolica in Italia).\nStampa specializzata.\nNella prima met\u00e0 degli anni '80 in Polonia comparve una \"Catholic News Agency\" caratterizzata dal fatto di pubblicare sia contenuti di orientamento cattolico che laico, ispirandosi all'esempio della \"Catholic Press Agency\" attiva dal 1927 fino all'inizio della Seconda Guerra Mondiale. \nIl Concordato fra Stato e Chiesa Cattolica del 17 maggio 1989 sanc\u00ec il diritto della Conferenza Episcopale Polacca a possedere una propria agenzia di stampa specializzata. In questo modo, il 1\u00ba dicembre 1993 apriva la \"Catholic Information Agency\" (KAI, come l'agenzia tedesca), diversa nella sua attivit\u00e0 editoriale rispetto ai precedenti ora citati. Infatti, se la \"Catholic Information Agency\" era propriet\u00e0 della Conferenza Episcopale Nazionale, la maggioranza dei suoi giornalisti e collaboratori apparteneva al laicato, contrariamente alla \"Catholic News Agency\". \nLa CIA ebbe la consulenza della \"Catholic News Service\" e il supporto tecnico dell\"Agence France Press\", una delle maggiori al mondo. Il clero partecip\u00f2 alla definizione del palinsesto, mentre l'Agenzia si propose di diffondere un linguaggio universale della Chiesa che le consentisse di essere compresa dalle masse attraverso i mezzi di comunicazione secolari. La rete vide crescere la propria notoriet\u00e0 presso il grande pubblico dopo la trasmissioni in diretta dei pellegrinaggi di Giovanni Paolo II in Polonia."}
{"id": "2103291", "revid": "300067", "url": "https://it.wikipedia.org/wiki?curid=2103291", "title": "Jim Forbes", "text": "Biografia.\nNativo dell'Alabama, dopo aver frequentato la Bel Air High School inizi\u00f2 la carriera nel basket al college presso l'Universit\u00e0 del Texas a El Paso, con gli UTEP Miners. Selezionato per la squadra nazionale degli Stati Uniti alle Olimpiadi di Monaco di Baviera del 1972, fece parte della finale olimpica disputata contro l'Unione Sovietica, quando dopo le controversie relative al contestato finale di gara, Forbes e gli altri componenti della squadra rifiutarono di ritirare la medaglia d'argento non presentandosi alla cerimonia di premiazione e ribadendole, in anni successivi, anche con gesti clamorosi (Ed Ratleff e Kenny Davis su tutti). .\nDopo quella gara, Forbes ebbe l'opportunit\u00e0 di passare al professionismo quando fu la quarta scelta nel draft della NBA del 1974 per i Chicago Bulls, ma decise di rinunciare, smettendo l'attivit\u00e0 agonistica. Rest\u00f2 tuttavia nel mondo del basket, dapprima come vice allenatore nella squadra in cui aveva cominciato la carriera (gli UTEP Miners), e poi come allenatore; in questa veste ottenne oltre 600 vittorie guidando i Riverside Rangers alla Texas 5A Final Four nel 1995 e gli Andress Eagles al Texas 5A Sweet Sixteen nel 2009.\nForbes \u00e8 morto nel 2022 per complicazioni da Covid-19."}
{"id": "2103299", "revid": "599013", "url": "https://it.wikipedia.org/wiki?curid=2103299", "title": "Ed Ratleff", "text": "Biografia.\nFrequenta la Columbus East High School di Columbus, nell'Ohio, portando la squadra dei Columbus Tigers alla vittoria del campionato statale AAA nella stagione 1967-1968 con un record di 25\u20130. Nella stagione 1968-1969 i Tigers si riconfermano campioni statali non perdendo una gara. Complessivamente in tre stagioni ha portato i Tigers a disputare tre stagioni del campionato statale, due campionati statali vinti e un record di 70 gare vinte e 1 persa.\nPassato al college presso la California State University, a Long Beach milita nei Long Beach 49ers con l'allenatore Jerry Tarkanian. Detiene ancora il record di carriera nei college per la miglior media punteggio (21,4). \u00c8 stato due volte vincitore della NCAA AP All-American nelle stagioni 1971-1972 e 1972-1973.\nMentre giocava a Long Beach venne selezionato per la squadra nazionale di basket degli Stati Uniti alle Olimpiadi di Monaco di Baviera del 1972, dove gli Stati Uniti giunsero piuttosto agevolmente in finale \u2013 e Ratleff segn\u00f2 in media 6,4 punti a partita \u2013 ma persero una controversa finale per la medaglia d'oro contro l'Unione Sovietica. Ratleff e i suoi compagni di squadra decisero all'unanimit\u00e0 di non ritirare le medaglie d'argento non presentandosi alla cerimonia di premiazione.\nPassato al professionismo, fu la sesta scelta nel draft NBA del 1973 dagli Houston Rockets. Ha giocato cinque stagioni per i Rockets, segnando complessivamente 2.813 punti, con 1.363 rimbalzi e 896 assist vincenti; con una media a partita di 8,3 punti e 4,0 rimbalzi nella sua carriera NBA. Si ritir\u00f2 dal basket professionistico nel 1978.\nNel 1991 il suo numero di maglia n. 42 venne ritirato dallo Stato di Long Beach. Nel 2009, \u00e8 stato inserito nella Ohio Basketball Hall of Fame. Nel 2015 entr\u00f2 nella College Basketball Hall of Fame e nel 2017 \u00e8 stato inserito nella Ohio High School Athletic Association Ring of Champions.\nNegli anni Novanta suscit\u00f2 scalpore la sua decisione di divorziare dalla moglie poich\u00e9 lei si dimostr\u00f2 molto determinata ad accettare la medaglia d'argento olimpica del 1972 soltanto per avere la possibilit\u00e0 di mostrarla ai propri figli. In occasione della sentenza di divorzio, Ratleff dichiar\u00f2 che la moglie stava dando soltanto un suo parere personale, non rispettando i suoi desideri, e conferm\u00f2 la sua decisione di non accettare e ritirare la medaglia \u2013 a tutt'oggi conservata insieme alle altre, non ritirate, nel caveau di una banca a Losanna, in Svizzera \u2013 ribadita in un'intervista del 2012 con Todd Jones del giornale \"The Columbus Dispatch\" e nel documentario del 2013 della ESPN \"Silver Reunion\".\nNel film drammatico sportivo del 2017 \"Going Vertical\" (\"Dvi\u017eenie vverch\") che esaminava dal punto di vista russo gli eventi controversi accaduti durante quella storica finale, Ratleff venne impersonato da Francis Burris."}
{"id": "2103301", "revid": "599013", "url": "https://it.wikipedia.org/wiki?curid=2103301", "title": "H\u00e6ren (Danimarca)", "text": "L'Esercito reale danese (, in faroese \"Herurin\", in groenlandese \"Sakkutuut\") \u00e8 l'arma terrestre della Difesa danese, insieme alla Guardia nazionale danese. Nell'ultimo decennio, l'esercito reale danese ha subito una massiccia trasformazione di strutture, equipaggiamento e metodi di addestramento, abbandonando il suo tradizionale ruolo di difesa anti-invasione e concentrandosi invece sulle operazioni fuori area riducendo, tra le altre iniziative, le dimensioni delle le componenti arruolate e di riserva e aumentando la componente attiva (esercito permanente), passando dal 60% di struttura di supporto e 40% di capacit\u00e0 operativa, al 60% di capacit\u00e0 operativa di combattimento e al 40% di struttura di supporto. Quando sar\u00e0 pienamente attuato, l'esercito danese sar\u00e0 in grado di dispiegare continuamente 1.500 soldati in tre diversi continenti, o 5.000 soldati per un periodo di tempo pi\u00f9 breve, in operazioni internazionali senza bisogno di misure straordinarie come l'approvazione parlamentare di un disegno di legge sul finanziamento della guerra.\nStoria.\nFondato nel 1614, sulla scia della guerra di Kalmar, l'esercito reale danese venne originariamente progettato per prevenire conflitti e guerre, mantenere la sovranit\u00e0 della Danimarca e proteggere i suoi interessi. Con il tempo, questi obiettivi si sono sviluppati comprendendo anche la necessit\u00e0 di proteggere la libert\u00e0 e lo sviluppo pacifico nel mondo nel rispetto dei diritti umani.\nIl re danese rimase comandante in capo per tutto il periodo moderno, nella guerra dei trent'anni, nella guerra danese-svedese (1657\u201358) e nella guerra di Scania (1675\u20131679), nella Grande guerra del Nord (1700\u20131721), nella guerra del teatro del 1789/9 e nelle guerre napoleoniche. Nel 1815, tuttavia, come risultato della continua evoluzione e divisione del comando, vennero creati quattro comandi generali con il re come autorit\u00e0 suprema: Sealanda ed isole adiacenti, Fionia e Langeland, Jutland e i ducati di Schleswig e Holstein. Allo stesso tempo, la necessit\u00e0 di mantenere l'esercito in tempo di pace divenne pertinente e venne istituito il Comando operativo dell'esercito.\nL'esercito reale danese \u00e8 stato storicamente parte integrante della difesa della Danimarca e quindi coinvolto continuamente in guerre, schermaglie e battaglie per proteggere i suoi interessi. In particolare varie guerre territoriali con Svezia, Russia e Prussia, le guerre napoleoniche a fianco della Francia e la seconda guerra mondiale, polemicamente e notoriamente contro la volont\u00e0 del governo danese, che aveva ordinato la resa immediata alla Germania. Nei tempi moderni l'esercito reale danese \u00e8 diventato anche la spina dorsale delle missioni internazionali danesi, come quelle in Kosovo, Iraq e Afghanistan.\nAi giorni nostri.\nL'esercito reale danese \u00e8 stato impegnato in una serie di operazioni di mantenimento della pace e di guerra non convenzionale delle Nazioni Unite e della NATO da quando venne coinvolto nelle guerre jugoslave sotto mandato delle Nazioni Unite nel 1994, in particolare nella famosa operazione B\u00f8llebank. L'esercito reale danese \u00e8 stato anche impegnato nella guerra del Kosovo e continua fino ad oggi a mantenere operazioni di mantenimento della pace in Kosovo come parte della Missione di amministrazione provvisoria delle Nazioni Unite in Kosovo (UNMIK), insieme alla Guardia nazionale danese. Inoltre, l'esercito reale danese venne coinvolto nella guerra in Iraq dal 2003 al 2007 con un significativo contingente di soldati responsabili della creazione e del mantenimento della pace nella provincia di Bassora, insieme agli inglesi.\nLa Danimarca perse il suo primo soldato in Iraq il 17 agosto 2003: Preben Pedersen, un caporale 34enne del Reggimento dragoni dello Jutland, divenne il primo soldato della coalizione non statunitense o britannico a morire nella guerra in Iraq. A partire dal 2001, l'esercito reale danese venne coinvolto anche nella guerra in Afghanistan. Negli ultimi anni, l'esercito reale danese e l'esercito britannico sono stati coinvolti in pesanti scontri con i talebani nella provincia di Helmand, dove circa 760 soldati danesi controllano un vasto contingente tattico. L'esercito danese ritir\u00f2 le sue forze di combattimento dall'Afghanistan nel maggio 2014. Dopo che l'esercito nazionale afghano assunse la responsabilit\u00e0 della sicurezza in Afghanistan nel 2015, l'esercito danese forn\u00ec addestramento, consulenza e supporto per la sicurezza nell'ambito della Missione Sostegno Risoluto.\nNel tentativo di alleviare gli agenti di polizia a Copenaghen e al controllo di frontiera, i soldati danesi hanno sostituito gli agenti di polizia in luoghi diversi. Segnando la prima volta in 86 anni, i soldati venivano usati per mantenere l'ordine nelle citt\u00e0.\nStruttura dell'Esercito reale danese.\nLa struttura dell'esercito danese \u00e8 cambiata nel 2015, lasciando la Divisione danese senza brigate o truppe di supporto direttamente sotto il suo comando. Le due brigate avevano solo il comando sui battaglioni di combattimento, poich\u00e9 le unit\u00e0 di supporto al combattimento e di supporto logistico erano raggruppate sotto vari centri di supporto. La 1\u00aa Brigata era composta da quattro battaglioni da combattimento e aveva il compito di fornire truppe per gli schieramenti internazionali. La 2\u00aa Brigata era composta da cinque battaglioni ed era incaricata della difesa del territorio danese. I centri di supporto contenevano il supporto al combattimento dell'esercito, la logistica di combattimento e le unit\u00e0 di supporto generale. Questa struttura \u00e8 stata modificata in\nTruppe dell'Aviazione dell'Esercito.\nLe Truppe dell'Aviazione dell'Esercito danese (\"H\u00e6rens Flyvertropper\") vennero stabilite nel 1923 seguendo il rapido sviluppo della tecnologia dei velivoli militari. Le truppe dell'aviazione usarono due squadroni di aeromobili di ricognizione Fokker C.V dal 1923 al 1932, quando vennero acquistati 17 caccia Gloster Gauntlet per formare due nuovi squadroni. Nel 1937, vennero costruiti dieci caccia Fokker D.XXI su licenza nella Fabbrica aerei dell'esercito reale di V\u00e6rl\u00f8se. Come risultato dell'istituzione dell'aeronautica reale danese nel 1950, le truppe dell'aviazione dell'esercito vennero sciolte e le attivit\u00e0 trasferite al nuovo servizio. Durante la guerra fredda l'esercito cre\u00f2 il Corpo aeronautico dell'esercito reale (\"H\u00e6rens Flyvetjeneste\") nel 1971 con 12 elicotteri leggeri d'osservazione Hughes OH-6 Cayuse. Nel 1974 vennero aggiunti altri 4 Hughes OH-6 Cayuse. Nel 1990 l'esercito compr\u00f2 12 Eurocopter Fennec come elicotteri controcarri. Ma con la fine della guerra fredda e la riduzione delle forze, i 12 Eurocopter Fennec AS 550 ed i 10 Hughes OH-6 Cayuse (entrambi come elicotteri utility) vennero trasferiti alla Squadriglia 724 dell'aeronautica nel 2003 e il servizio aereo dell'esercito venne sciolto.\nGradi ed insegne militari.\nOgni reggimento e corpo ha insegne distintive, come un distintivo, dei berretti, mostrine d'addestramento o una fascia stabile.\nReggimenti disciolti dell'esercito reale danese.\nL'esercito, nel corso della sua lunga storia, ha avuto molti reggimenti diversi, che hanno cambiato nome, sono stati sciolti o sono stati amalgamati o fusi. Dalla fine della guerra fredda si sono verificati molti tagli alle spese dell'esercito, molti reggimenti sono stati ridimensionati e fusi. Allo stesso modo l'ulteriore sviluppo delle tattiche militari ha portato ad una razionalizzazione dei reggimenti."}
{"id": "2103305", "revid": "599013", "url": "https://it.wikipedia.org/wiki?curid=2103305", "title": "Kevin Joyce", "text": ""}
{"id": "2103311", "revid": "1543377", "url": "https://it.wikipedia.org/wiki?curid=2103311", "title": "David Schwarz (inventore)", "text": "L'imprenditore conte Ferdinand von Zeppelin ne acquist\u00f2 i disegni per concretizzarne la costruzione ma Schwarz non fece in tempo ad assistere all'ascensione del suo dirigibile morendo poco prima dell'evento.\nVita privata.\nLa figlia di Schwarz, Vera, divent\u00f2 una conosciuta cantante d'opera e operetta."}
{"id": "2103312", "revid": "767487", "url": "https://it.wikipedia.org/wiki?curid=2103312", "title": "Kerrang presents Remastered - Metallica's Master of Puppets Revisited", "text": "Kerrang presents Remastered - Metallica's Master of Puppets Revisited \u00e8 un album tributo al gruppo musicale Metallica pubblicato nel 2006.\nIl disco contiene tutti i brani di \"Master of Puppets\" reinterpretati da vari artisti in occasione del ventennale dell'uscita dell'album."}
{"id": "2103316", "revid": "599013", "url": "https://it.wikipedia.org/wiki?curid=2103316", "title": "Dwight Jones (cestista 1952)", "text": "Biografia.\nFrequenta l'E.O. Smith Education Center e la Wheatley High School a Houston e inizia a giocare a basket nel periodo del college, svolto alla University of Houston con gli Houston Cougars, dove rimane dal 1970 al 1973. Mentre gioca con i Cougars, viene selezionato nella nazionale degli Stati Uniti di basket per prendere parte alle Olimpiadi di Monaco di Baviera del 1972 dove si mette subito in luce nelle otto gare vittoriose per il maggior numero di punti segnati e di rimbalzi catturati, ma perdendo la controversa finale contro l'Unione Sovietica. Durante quella partita, Jones viene espulso dopo un alterco con un giocatore sovietico; pi\u00f9 tardi venne rivelato che i sovietici, quando seppero che lui era il leader della squadra statunitense, lo provocarono intenzionalmente per farlo uscire dalla gara. Jones e gli altri compagni di squadra, dopo le controversie relative al convulso finale di gara, rifiutarono di ritirare la medaglia d'argento non presentandosi alla cerimonia di premiazione.\nInizia la carriera da professionista nel 1973 quando durante il draft della NBA del 1973 fu la nona scelta degli Atlanta Hawks. Gioca per dieci stagioni nella NBA con quattro franchigie; oltre agli Hawks, anche gli Houston Rockets, i Chicago Bulls e i Los Angeles Lakers. Nella carriera NBA ha giocato 766 gare di regular season segnando complessivamente 6.230 punti, catturando 4.513 rimbalzi ed effettuando 911 assist vincenti, con una media di 8,1 punti a partita.\nApprodato in Italia, gioca 30 gare di campionato nella stagione 1983-1984 nella Bic Trieste, che si classific\u00f2 al 12\u00ba posto finale.\nNel 2012 compare insieme agli altri compagni di squadra della finale olimpica del 1972 nel documentario \"Silver Reunion\" della ESPN, dove ribadirono la loro ferma volont\u00e0 di non ritirare le medaglie d'argento, tuttora conservate nel caveau di una banca a Losanna, in Svizzera. Nel film drammatico sportivo del 2017 \"Going Vertical\" (\"Dvi\u017eenie vverch\") che esamina i fatti controversi accaduti durante quella celebre gara dal punto di vista russo, Dwight Jones \u00e8 impersonato da Kibwe Trim.\nSuo figlio, Dwight Jones II, ha giocato anch'esso a basket a livello di college alla Houston Baptist University, nominato Player of the Year nella Red River Athletic Conference e anche nominato dalla NAIA All-America per due stagioni consecutive (2005-06 e 2006-07).\nDwight Jones \u00e8 scomparso nel luglio 2016 a 64 anni."}
{"id": "2103318", "revid": "770813", "url": "https://it.wikipedia.org/wiki?curid=2103318", "title": "Flyvev\u00e5bnet", "text": "La Flyvev\u00e5bnet, o Reale aeronautica militare danese (in lingua inglese Royal Danish Air Force), \u00e8 l'attuale forza aerea dell'esercito danese e parte integrante delle forze armate danesi.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2103320", "revid": "287204", "url": "https://it.wikipedia.org/wiki?curid=2103320", "title": "Dirigibile rigido", "text": ""}
{"id": "2103324", "revid": "92723", "url": "https://it.wikipedia.org/wiki?curid=2103324", "title": "Ian Stewart (matematico)", "text": "Membro della Royal Society, egli \u00e8 un autore prolifico, tradotto in molte lingue."}
{"id": "2103326", "revid": "110157", "url": "https://it.wikipedia.org/wiki?curid=2103326", "title": "Tom McMillen", "text": "Basket.\nNegli anni settanta e ottanta McMillen fu un noto cestista e milit\u00f2 in varie squadre della NBA: i Buffalo Braves, i New York Knicks, gli Atlanta Hawks e i Washington Bullets.\nMcMillen disput\u00f2 un campionato con la maglia della Virtus Bologna, vivendo e studiando ad Oxford (UK) e spostandosi a Bologna solo per il week end, durante il quale effettuava un paio di allenamenti con la squadra e la partita domenicale. La statura tecnica di McMillen era tale da permettergli di giocare in Italia ai massimi livelli senza praticamente allenarsi.\nNel 1972 McMillen fu convocato nella nazionale olimpica e fu uno dei cestisti che disputarono la controversa finale con la nazionale sovietica, che vide i sovietici conquistare l'oro e gli americani l'argento. La nazionale statunitense per\u00f2 non prese bene il secondo posto e si rifiut\u00f2 di ritirare le medaglie, che sono tuttora custodite nel caveau di una banca a Losanna, in Svizzera.\nPolitica.\nDopo aver lasciato il mondo dello sport, McMillen intraprese la carriera politica e nel 1987 approd\u00f2 al Congresso come deputato democratico alla Camera dei Rappresentanti.\nMcMillen venne rieletto due volte ma nel 1993 decise di candidarsi per un altro distretto congressuale dato che il suo era stato ridefinito affinch\u00e9 avesse una maggioranza di elettori afroamericani. A causa del cambiamento McMillen affront\u00f2 le elezioni contro un altro deputato in carica, il repubblicano Wayne Gilchrest, che lo sconfisse per un margine di soli tre punti percentuali.\nCon un'altezza di 2,11 m, McMillen \u00e8 considerato il pi\u00f9 alto di sempre tra i membri del Congresso degli Stati Uniti d'America."}
{"id": "2103327", "revid": "300067", "url": "https://it.wikipedia.org/wiki?curid=2103327", "title": "Charles Thomas McMillen", "text": ""}
{"id": "2103331", "revid": "74801", "url": "https://it.wikipedia.org/wiki?curid=2103331", "title": "Spencer Larsen", "text": "Carriera universitaria.\nLarsen gioc\u00f2 con gli Arizona Wildcats, squadra rappresentativa dell'Universit\u00e0 dell'Arizona.\nCarriera professionistica.\nDenver Broncos.\nAl draft NFL 2008 fu selezionato come 183\u00aa scelta dai Broncos. Debutt\u00f2 nella NFL l'8 settembre contro gli Oakland Raiders indossando la maglia numero 46. Il 16 novembre fu il primo giocatore ad aver debuttato da titolare sia in attacco come full back sia in difesa come linebacker nella stessa partita. Gioc\u00f2 il resto della stagione prevalentemente in difesa.\nNelle stagioni successive ha trov\u00f2 pochi spazi, giocando maggiormente come fullback. Il 22 dicembre 2010 fu messo sulla lista infortunati per un problema ad una caviglia.\nNella stagione 2011 gioc\u00f2 16 partite di cui 6 da titolare.\nNew England Patriots.\nLarsen firm\u00f2 con i New England Patriots il 22 marzo 2012.\nVittorie e premi.\n(1) Pepsi NFL Rookie della settimana (11 del 2008)."}
{"id": "2103333", "revid": "61051", "url": "https://it.wikipedia.org/wiki?curid=2103333", "title": "ASK 13", "text": ""}
{"id": "2103335", "revid": "61051", "url": "https://it.wikipedia.org/wiki?curid=2103335", "title": "ASK-21", "text": ""}
{"id": "2103337", "revid": "17654", "url": "https://it.wikipedia.org/wiki?curid=2103337", "title": "Limacella lenticularis", "text": ""}
{"id": "2103338", "revid": "287204", "url": "https://it.wikipedia.org/wiki?curid=2103338", "title": "Matt Fort\u00e9", "text": "Carriera universitaria.\nNei 4 anni in cui gioc\u00f2 con i Tulane Green Wave, Fort\u00e9 apparve in 43 partite come running back, totalizzando 4.265 yard su corsa e 39 touchdown in 833 portate e 985 yard ricevute con 5 TD su 103 ricezioni. Matt ottenne i seguenti riconoscimenti:\nCarriera professionistica.\nChicago Bears.\nStagione 2008.\nAl Daft NFL 2008, Fort\u00e9 fu selezionato come 44\u00aa scelta dai Chicago Bears. Prima dell'inizio della stagione dovette superare la concorrenza per il posto da titolare con i compagni di squadra Adrian Peterson e Garrett Wolfe. Debutt\u00f2 nella NFL il 7 settembre 2008 contro gli Indianapolis Colts indossando la maglia numero 22, in cui segn\u00f2 un touchdown su corsa da 50 yard.\nNella 12\u00aa settimana vinse il titolo miglior rookie della settimana. A fine stagione riusc\u00ec a superare il muro delle 1.000 yard guadagnate su corsa, guidando tutti i rookie della lega sia in yard corse che ricevute.\nStagione 2009.\nNella sua seconda stagione da professionista, Matt si conferm\u00f2 sui buoni livelli della prima annata. La sua miglior partita la disput\u00f2 nella quarta settimana contro i Detroit Lions dove fece registrare 121 yard su corsa ed un touchdown. A fine stagione termin\u00f2 giocando tutte le 16 gare stagionali come titolare con 929 yard corse, 8 touchdown su corsa e 4 su ricezione\nStagione 2010.\nNella prima settimana della stagione, Fort\u00e9 mise a segno due touchdown su passaggi rispettivamente da 89 e 28 yard, che gli valsero il riconoscimento di miglior giocatore offensivo della settinana della NFC. Nella quinta settimana contro i Carolina Panthers vinse per la prima volta il riconoscimento di miglior running back della settimana. La sua stagione si concluse giocando nuovamente tutte le 16 gare come titolare, con 1.069 yard corse, 6 touchdown su corsa e 3 su ricezione\nStagione 2011.\nNella vittoria contro i Carolina Panthers, giocata il 2 ottobre 2011, grazie ad un'ottima prestazione da 205 yard su corsa e un touchdown vinse il titolo di miglior running back della settimana. Nella partita contro i Kansas City Chiefs si distorse il legamento mediale collaterale, saltando le ultime 4 partite della stagione. A fine stagione comunque venne convocato per giocare il suo primo Pro Bowl e votato al 33\u00ba posto nella NFL Top 100, l'annuale classifica dei migliori cento giocatori della stagione.\nStagione 2012.\nIl 2 marzo 2012, Matt fu designato con la franchise tag dai Bears, togliendolo preventivamente dal mercato dei free agent. Il 16 luglio, dopo una lunga trattativa, Fort\u00e9 giunse a un accordo con la franchigia per un contratto quadriennale a una media di 8 milioni di dollari annuali, di cui 18 milioni di dollari complessivi garantiti.\nIl 9 settembre, nel debutto stagionale vinto nettamente contro gli Indianapolis Colts per 41-21, Fort\u00e9 corse 80 yard e segn\u00f2 un touchdown su corsa. Il gioved\u00ec successivo, nella sconfitta contro i Green Bay Packers, corse 31 yard su 7 tentativi e ricevette 4 passaggi per 49 yard prima di uscire per infortunio non facendo pi\u00f9 ritorno in campo e venendo sostituito da Michael Bush.\nDopo aver perso la partita della settimana 3 per un problema alla caviglia, Fort\u00e9 torn\u00f2 nella settimana successiva quando i Bears si portarono sul record di 3-1 con la vittoria sui Cowboys nel Monday Night Football, guidando la squadra con 52 yard corse su 13 tentativi. Nella settimana 12, dopo aver corso 42 yard, Fort\u00e9 si infortun\u00f2 nuovamente contro i Minnesota Vikings.\nLa contemporanea vittoria dei Vikings rese inutile la vittoria dei Bears nell'ultimo turno di campionato sui Lions, condannando la squadra a rimanere ancora fuori dai playoff malgrado 103 yard e un touchdown di Fort\u00e9.\nStagione 2013.\nNella prima gara della stagione, Fort\u00e9 segn\u00f2 un touchdown nella vittoria sui Cincinnati Bengals. Il secondo lo segn\u00f2 due settimane dopo contro i Pittsburgh Steelers, contribuendo a mantenere i Bears imbattuti. Nel turno seguente corse 95 yard e segn\u00f2 il suo terzo TD ma i Bears subirono la prima sconfitta stagionale ad opera dei Lions. Nella settimana 7 contro i Redskins, Fort\u00e9 divenne il primo running back dei Bears da Rashaan Salaam nel a segnare tre touchdown su corsa in una gara. Due settimane dopo corse 125 yard e segn\u00f2 un touchdown nella vittoria nel Monday Night Football in casa dei Packers. Nella settimana 11 contro i Ravens campioni in carica segn\u00f2 un TD su ricezione oltre a correre 83 yard, contribuendo alla vittoria ai supplementari dei Bears.\nNel quattordicesimo turno Fort\u00e9 corse 72 yard, ne ricevette 102 e segn\u00f2 un touchdown su ricezione nella dominante vittoria dei Bears sui Cowboys nel Monday Night. Il 27 dicembre fu premiato con la seconda convocazione al Pro Bowl in carriera. Nell'ultima gara della stagione contro i Packers, una grande prova con tre touchdown di Matt (2 su corsa e uno su ricezione) non furono sufficienti a Chicago per vincere la partita, condannandola a rimanere fuori dai playoff per la sesta volta negli ultimi sette anni. La sua stagione si concluse al secondo posto nella lega con 1.339 yard corse, segnando 9 touchdown su corsa e 3 su ricezione, venendo votato al 91\u00ba posto nella NFL Top 100.\nStagione 2014.\nIl primo touchdown del 2014, Fort\u00e9 lo segn\u00f2 su ricezione nella settimana 5 contro i Panthers. La settimana successiva arrivarono i primi due su corsa nella vittoria in casa dei Falcons. Ne segn\u00f2 due anche nella settimana 12 nella vittoria sui Buccaneers che rovin\u00f2 il ritorno del suo ex allenatore Lovie Smith a Chicago. Nell'ultima gara dell'anno stabil\u00ec un record NFL per un running back, ricevendo il suo 102\u00ba passaggio stagionale, superando i 101 di Larry Centers del (primato in seguito superato da Christian McCaffrey nel ). Nella stessa gara inoltre super\u00f2 per il terzo anno consecutivo le mille yard corse, il quinto complessivo.\nStagione 2015.\nNel 2015, circondato da voci su un suo imminente addio alla squadra a fine stagione, Fort\u00e9 guid\u00f2 i Bears in yard corse (898) e touchdown totali (7), mentre la squadra si classific\u00f2 all'ultimo posto della division con un record di sei vittorie e dieci sconfitte.\nNew York Jets.\nIl 9 marzo 2016, Fort\u00e9 firm\u00f2 con i New York Jets un contratto triennale da 12 milioni di dollari. Mise a segno i primi touchdown con la nuova maglia nella seconda gara dell'anno, una vittoria per 37-31 su Buffalo, in cui and\u00f2 a segno tre volte e corse 100 yard."}
{"id": "2103340", "revid": "1318658", "url": "https://it.wikipedia.org/wiki?curid=2103340", "title": "Boston Celtics 1985-1986", "text": "La stagione 1985-86 dei Boston Celtics fu la 40\u00aa nella NBA per la franchigia.\nI Boston Celtics vinsero la \"Atlantic Division\" della \"Eastern Conference\" con un record di 67-15. Nei play-off vinsero il primo turno con i Chicago Bulls (3-0), la semifinale di conference con gli Atlanta Hawks (4-1), la finale di conference con i Milwaukee Bucks (4-0), vincendo poi il titolo battendo nella finale NBA gli Houston Rockets (4-2).\nLarry Bird, per la terza volta consecutiva, venne eletto MVP. A Bill Walton and\u00f2 il riconoscimento per il miglior sesto uomo."}
{"id": "2103341", "revid": "133248", "url": "https://it.wikipedia.org/wiki?curid=2103341", "title": "Raytheon Missile Systems", "text": ""}
{"id": "2103356", "revid": "1573940", "url": "https://it.wikipedia.org/wiki?curid=2103356", "title": "Nanger soemmerringii", "text": "La gazzella di Soemmerring (Nanger soemmerringii ) \u00e8 una specie di gazzella originaria dell'Africa orientale. Abbastanza rara, ne rimangono solamente 6.000-6.500 esemplari.\nTassonomia.\nSe ne riconoscono tre sottospecie:\nDescrizione.\nLa gazzella di Soemmerring misura 125\u2013150\u00a0cm di lunghezza e pesa 35\u201345\u00a0kg. Affine alla gazzella di Grant, ma un po' pi\u00f9 piccola (cranio lungo 21\u201326\u00a0cm), se ne distingue assai bene poich\u00e9 ha corna lirate, molto incurvate all'indietro, che divengono quasi orizzontali, e con punte lisce e uncinate dirette in alto e all'interno. Sono piuttosto sottili e con 15-22 anelli ben marcati; nelle femmine sono pi\u00f9 brevi, sottili e meno incurvate. Il disegno facciale \u00e8 assai caratteristico e molto evidente, poich\u00e9 la fronte e la linea del muso sono nerastre (brune in \"N. s. soemmerringii\" di Sudan ed Etiopia, che ha anche corna pi\u00f9 brevi); la macchia nera sopra il naso \u00e8 sempre presente e molto cospicua; la linea bianca, che dalle corna passa davanti agli occhi e borda il muso, \u00e8 larga e si interrompe prima della macchia scura del naso; una riga nera assai evidente passa dagli occhi e giunge fino alle corna. Il pelo \u00e8 chiaro isabella, ocra o cannella molto pallidi; natiche, groppa, fianchi, ventre, petto e gola sono bianchi. Solo nella sottospecie somala (\"N. s. berberana\") e del sud Etiopia (\"N. s. butteri\") sono presenti una sottile banda bruna sui fianchi e le linee (assai rare) ai bordi delle natiche. La coda \u00e8 bianca con ciuffetto scuro.\nDistribuzione e habitat.\nIn passato la gazzella di Soemmerring era ampiamente diffusa in quasi tutto il Gibuti, nelle regioni settentrionali e nelle pianure costiere della Somalia, nel Sudan nord-orientale e centrale, nelle pianure dell'Eritrea, nell'Ogaden e in altre zone pianeggianti dell'Etiopia orientale. Talvolta, qualche esemplare si spingeva pi\u00f9 a sud fino a raggiungere il Kenya nord-orientale, ma in quest'ultimo Paese la specie non viene pi\u00f9 avvistata da molti anni. La popolazione presente sull'isola di Dahlak Kebir venne probabilmente introdotta dall'uomo pi\u00f9 di 100 anni fa.\nLa caccia incontrollata e la distruzione dell'habitat hanno probabilmente eliminato questa specie dal Sudan. Oggi, essa vive ancora in Gibuti, Somalia, Eritrea ed Etiopia, ma con un numero di capi nettamente inferiore al passato e con popolazioni isolate; anche la popolazione presente nell'Ogaden si \u00e8 notevolmente ridotta a causa della caccia incontrollata.\nQuesta specie vive nelle savane sudanesi cespugliose e aride e sugli altopiani (fino a 1800 m di quota).\nBiologia.\nNel periodo riproduttivo (settembre-novembre) i maschi sono territoriali e raccolgono un harem di 3-10 femmine. Le femmine si riuniscono in branchi con i piccoli di 10-50 capi, ma anche in branchi di 50-150 animali o pi\u00f9 durante le migrazioni (marzo-aprile verso nord e settembre-ottobre a sud). La gestazione dura 198-199 giorni, dopo i quali nasce sempre un unico piccolo, di solito in aprile-maggio. La sua dieta \u00e8 a base di erbe, foglie e germogli. Si associa spesso a orici, damalischi e zebre."}
{"id": "2103358", "revid": "367445", "url": "https://it.wikipedia.org/wiki?curid=2103358", "title": "Zeus - Le gesta degli dei e degli eroi", "text": "Zeus - Le gesta degli dei e degli eroi \u00e8 stato un programma televisivo condotto da Luciano De Crescenzo e diretto da Marco Colli e andato in onda su Rai Uno negli anni novanta.\nL'argomento della trasmissione era la mitologia greca. Nelle puntate della durata di circa venti minuti lo scrittore partenopeo racconta i miti classici con il suo stile personale. Il programma pu\u00f2 considerarsi come una versione televisiva dei suoi libri. Da sempre infatti i miti greci sono stati uno dei suoi temi preferiti, presenti in molte sue opere. Nella trasmissione egli narra le vicende con uno stile ironico, umoristico, teatrale, in linguaggio semplice e di facile comprensione.\nL'intera serie \u00e8 stata in seguito raccolta e commercializzata in videocassette, suddivisa in quattro gruppi:\nOgnuno dei gruppi era costituito da un cofanetto contenente due videocassette con le relative puntate della serie ed un libro (redatto dallo stesso De Crescenzo) che tratta in maniera pi\u00f9 estesa gli argomenti. Tutte le storie sono state inoltre trascritte da De Crescenzo nella raccolta pubblicata nel 1999 \"I grandi miti greci\".\nI miti degli dei.\nNel primo gruppo Luciano De Crescenzo traccia un ritratto di ognuno dei dodici maggiori Dei dell'Olimpo che sono rispettivamente Zeus, Era, Poseidone, Atena, Ares, Ade, Demetra, Dioniso, Efesto, Apollo, Afrodite, Ermes ed Artemide. Di loro lo scrittore analizza, attraverso i miti degli scrittori greci, gli aspetti sia positivi che negativi.\nI miti degli eroi.\nDe Crescenzo questa volta si sposta nelle zone costiere della Campania e della Sicilia nei pressi di Agrigento, per spiegare le avventure degli eroi pi\u00f9 famosi della mitologia greca. Il pi\u00f9 famoso tra tutti \u00e8 Giasone, definito dallo scrittore come una specie di Indiana Jones, grande navigatore a bordo della nave degli Argonauti e sposo sfortunato della maga Medea.\nI miti dell'amore.\nNella mitologia greca protagonista era soprattutto Eros ovvero l'Amore in persona. De Crescenzo prima di spiegare il ruolo del dio nei miti, analizza profondamente e con grande passione il dialogo \"Simposio\", scritto da Platone oltre 2500 anni fa. L'amore a quei tempi era libero e non si faceva distinzione fra i sessi. Inoltre l'omosessualit\u00e0 in Grecia era del tutto normale ed anzi serviva appunto agli individui per scambiarsi forti sentimenti e pura conoscenza, come Socrate con Alcibiade.\nI miti della guerra di Troia.\nSul grande conflitto da troiani e greci per colpa di Elena e Paride, De Crescenzo analizza vari fatti accaduti durante le battaglie, come la vigliaccheria di Achille ed Ulisse e la morte violenta di Protesilao e Palamede per colpa degli inganni degli dei e di nemici compatrioti. Concludendo la serie, De Crescenzo crea una sorta di tribunale dove in causa \u00e8 chiamata proprio Elena, in attesa di essere giudicata o colpevole o innocente."}
{"id": "2103361", "revid": "1873140", "url": "https://it.wikipedia.org/wiki?curid=2103361", "title": "57\u00aa Mostra internazionale d'arte cinematografica di Venezia", "text": "La 57\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 30 agosto all'8 settembre 2000: direttore della Mostra \u00e8 Alberto Barbera (riconfermato).\nIl film d'apertura della Mostra \u00e8 stato \"Space Cowboys\" di Clint Eastwood, a cui venne assegnato anche il Leone d'oro alla carriera e i cui film vennero omaggiati in una retrospettiva accolta calorosamente.\nGiuria e Premi.\nLa giuria era cos\u00ec composta:\nLa \"Giuria Internazionale Corto-Cortissimo\" era invece cos\u00ec composta:\nLa \"Giuria Opera Prima\":\nI principali premi distribuiti furono:"}
{"id": "2103363", "revid": "1573940", "url": "https://it.wikipedia.org/wiki?curid=2103363", "title": "Leopardus jacobita", "text": "Il gatto delle Ande (Leopardus jacobita ) \u00e8 un rappresentante sudamericano della famiglia dei Felidi.\nTassonomia.\nIl gatto delle Ande era precedentemente classificato in un proprio genere \"Oreailurus\", ma le analisi genetiche lo collocano saldamente nella linea evolutiva \"Leopardus\". Si ritiene che il suo parente pi\u00f9 prossimo sia il gatto delle Pampas, ma le prove sono equivoche e occorreranno ulteriori ricerche. Non sono descritte sottospecie.\nDescrizione.\nIl gatto delle Ande ha le dimensioni di un grosso gatto domestico (lunghezza testa-corpo 57,7-85 cm, coda 41-48 cm per 4,0 kg di peso), con corporatura robusta, arti spessi e grandi piedi. La faccia \u00e8 poco segnata, a parte le striature scure sotto le tempie e sulle guance, e presenta un'espressione caratteristica, come leggermente ansiosa. La coda \u00e8 lunga, ricoperta di una pelliccia molto densa che le conferisce un aspetto gonfio e tubolare. La folta pelliccia \u00e8 di colore grigio-argento chiaro, con grandi macchie color ruggine sul corpo e pi\u00f9 scure, fino a un intenso bruno-grigiastro, su faccia, petto e arti. La coda \u00e8 contraddistinta da 5-10 spesse bande color ruggine che verso la punta diventano coppie di anelli marrone scuro con centro rossiccio.\nIl gatto delle Ande si confonde facilmente con la forma \u00abcolocolo\u00bb del gatto delle Pampas, che \u00e8 simpatrico per gran parte dell'areale del gatto delle Ande. Il gatto delle Pampas \u00e8 generalmente pi\u00f9 maculato, non ha la coda lunga e folta del gatto delle Ande e ha un naso rosa o rossastro, mentre quello del gatto delle Ande \u00e8 scuro.\nBiologia.\nAlimentazione.\nIl gatto delle Ande \u00e8 fortemente dipendente da roditori di taglia media che vivono in habitat rocciosi. Il suo areale si sovrappone al precedente areale del cincill\u00e0 coda corta, in passato probabilmente una preda chiave, ma oggi ridotto a poche popolazioni minuscole e a rischio di estinzione perch\u00e9 pesantemente cacciati per la loro pelliccia. Oggi i gatti delle Ande sono specializzati principalmente in due specie di viscacce di montagna (\"Lagidium\" spp.), anch'esse con un areale molto simile. Altre prede importanti sono topi, ratti cincill\u00e0, cavie, lepri europee e tinamou. Non disdegnano anche carcasse di ungulati morti, mentre il loro impatto sugli animali domestici \u00e8 poco noto. Non vi sono prove sufficienti di predazione di pollame domestico, peraltro allevato di rado nella maggior parte degli habitat dei gatti delle Ande. Piccoli allevatori della Patagonia argentina hanno fornito testimonianze oculari attendibili di gatti delle Ande che hanno ucciso giovanissime capre.\nIn base a dati limitati da fototrappolaggi e da una femmina munita per un breve periodo di radiocollare, i gatti delle Ande sembrano essere perlopi\u00f9 notturni, con picchi di attivit\u00e0 al crepuscolo. Il crepuscolo e l'alba sono probabilmente importanti per la caccia in quanto concomitanti con i picchi di attivit\u00e0 delle viscacce. Gli avvistamenti e i dati telemetrici sulle attivit\u00e0 suggeriscono comunque una certa flessibilit\u00e0 nei modelli di ricerca di cibo. I gatti delle Ande compaiono di rado in habitat che non siano poco vegetati, e la ricerca di prede avviene al suolo, tipicamente in habitat rocciosi molto irregolari, in cui possono cacciare ad alta velocit\u00e0.\nComportamento.\nLe abitudini di questa specie sono poco note. La maggior parte degli avvistamenti e dei fototrappolaggi indicano un comportamento in gran parte solitario. In tutto sono stati tracciati con radiocollari soltanto sei animali, con risultati pubblicati per un solo individuo, una femmina delle Ande boliviane studiata per sette mesi, il cui \"home range\" \u00e8 stato stimato di 65,5\u00a0km\u00b2, un dato inaspettatamente alto. I dati preliminari di cinque individui muniti di radiocollare sulle Ande argentine indicano \"home range\" relativamente grandi, in media di 58,5\u00a0km\u00b2, ossia il doppio di quelli dei gatti delle Pampas della stessa area. I grandi \"home range\" del gatto delle Ande possono riflettere la dipendenza della specie dalle viscacce, che vivendo in colonie molto distanti tra loro la obbligano a coprire grandi distanze per spostarsi da una colonia a un'altra. Nei fototrappolaggi il gatto delle Ande \u00e8 sempre meno frequente rispetto al gatto delle Pampas, suo parente stretto, nelle aree in cui le due specie sono simpatriche. L'unica stima di densit\u00e0 rigorosa per il gatto delle Ande proviene dalle Alte Ande argentine, dove sono stati stimati 7-12 individui per 100\u00a0km\u00b2 a fronte di 74-79 gatti delle Pampas per 100\u00a0km\u00b2.\nRiproduzione.\nLe abitudini riproduttive sono in gran parte sconosciute in natura. I gatti delle Ande convivono con inverni molto freddi, che determinano probabilmente una riproduzione stagionale. La primavera e l'estate australe, da ottobre a marzo, sono il probabile periodo riproduttivo, che coinciderebbe anche con il picco delle nascite di molte specie di prede. I cuccioli sono stati osservati tra ottobre e aprile. Il periodo di gestazione \u00e8 sconosciuto, ma si ritiene che sia di circa 60 giorni e che termini con la nascita di uno o due cuccioli. Non vi sono gatti delle Ande in cattivit\u00e0.\nDistribuzione e habitat.\nIl gatto delle Ande \u00e8 diffuso nel Per\u00f9 centrale e meridionale, in Bolivia occidentale, nel Cile nord-orientale e in Argentina occidentale, dove occupa solo habitat andini d'alta quota, perlopi\u00f9 da 3000 a 5100\u00a0m, con la maggior parte degli avvistamenti sopra i 4000\u00a0m. Sulle Ande \u00e8 limitato a zone semi-aride o aride con vegetazione sparsa sopra il limite del bosco, principalmente in habitat dominati da ripidi pendii rocciosi con \"bofedales\" (praterie arbustive ben irrigate dallo scioglimento di ghiacciai) e boscaglie secche associate. I gatti delle Ande sono stati recentemente avvistati nelle steppe della Patagonia (sud-ovest dell'Argentina) ad altitudini di 650-1800 metri, dunque sotto il limite del bosco, in zone rocciose con vegetazione a macchia e steppa.\nConservazione.\nLo stato di conservazione del gatto delle Ande \u00e8 difficile da valutare. Negli studi sul campo, questa specie compare molto meno spesso di altri carnivori, il che ne indicherebbe una naturale rarit\u00e0. Ha un areale molto ristretto e una preferenza per habitat limitati, vulnerabili al pascolo del bestiame, all'agricoltura e allo sfruttamento minerario e petrolifero, che hanno spesso impatto sulle regioni rocciose e le fonti idriche. La conversione degli habitat pu\u00f2 incidere anche sui numeri delle prede, soprattutto in combinazione con la caccia umana alle stesse prede, in particolare le viscacce, che \u00e8 considerata una minaccia grave. I gatti delle Ande sono sacri secondo le tradizioni indigene aymara e quechua del \u00abfestival del raccolto\u00bb in cui pelli o gatti imbalsamati vengono tenuti in casa nella convinzione che portino fertilit\u00e0 e produttivit\u00e0 al bestiame domestico e alle colture. Sembra abbiano poca paura dell'uomo e che si lascino avvicinare con facilit\u00e0. Le popolazioni locali li uccidono agevolmente con il lancio di una grossa pietra. Sono anche perseguitati per sospette predazioni di pollame e uccisioni di bestiame, e vengono uccisi senza indugio dai pastori e dai loro cani in Patagonia, Argentina. Lo sviluppo rapido ed esteso del \u00abfracking\u00bb nelle steppe del nord della Patagonia minaccia l'intero areale della specie nella regione.\nIl gatto delle Ande viene classificato come \u00abspecie in pericolo\u00bb (\"Endangered\") dalla IUCN e figura nell'Appendice I della CITES."}
{"id": "2103367", "revid": "767487", "url": "https://it.wikipedia.org/wiki?curid=2103367", "title": "Emanuele Toso", "text": "Medaglia d'oro al merito civile alla memoria.\nBiografia.\nEntra in seminario e viene ordinato sacerdote nel 1915 per la Diocesi della Spezia-Sarzana-Brugnato.\nViene inviato nella parrocchia di San Sebastiano di Lavaggiarosso, popolosa borgata di Levanto.\nSi impegna attivamente per aiutare le popolazioni sfollate e i partigiani della zona.\nIl 12 agosto 1944, viene catturato dai nazifascisti e gli viene richiesto di collaborare alla ricerca e cattura dei partigiani attivi nella zona, al suo rifiuto, viene fucilato dai repubblichini della Divisione Alpina Monterosa, davanti alla chiesa.\nOnorificenze.\nData del conferimento: 13 febbraio 2007\nRiconoscimenti.\nLe due cittadine di Levanto e Sestri Levante gli hanno dedicato una via."}
{"id": "2103371", "revid": "270833", "url": "https://it.wikipedia.org/wiki?curid=2103371", "title": "Walter Suzzi", "text": "Biografia.\nNel 1942 viene arruolato nella Marina Militare come \"mar\u00f2 servizi vari\" e inviato in congedo in attesa della chiamata della sua classe.\nAncora prima dell'8 settembre era iniziato il suo impegno nella Resistenza. La sua famiglia era una famiglia di antifascisti e dopo la caduta del fascismo la sua casa divenne per alcuni mesi la sede del Comando partigiano nel ravennate. Cos\u00ec, per Walter (\"Sputafuoco\"), fu automatico entrare a far parte della Resistenza, diventando comandante di un Distaccamento della Brigata Garibaldi Romagnola, operante sugli Appennini forlivesi.\nNell'aprile 1944, la Brigata - da poco trasformata in Divisione: il Gruppo Brigate \"Romagna\" - fu vittima di un massiccio rastrellamento nazifascista che, nonostante la resistenza opposta, sband\u00f2 la formazione (che si ricostituir\u00e0 successivamente col nome di 8\u00aa Brigata Garibaldi \"Romagna\").\nTornato in pianura, \"Sputafuoco\" si impegn\u00f2 all'interno della Resistenza ravennate - coordinata da Arrigo Boldrini (\"Bulow\") - al comando del \"GAP volante\" di Ravenna, una unit\u00e0 scelta di partigiani incaricata delle azioni pi\u00f9 audaci, con cui riusc\u00ec a mettere a segno diverse azioni.\nIl 16 luglio 1944, di ritorno da una missione, fu catturato a Porta Serrata di Ravenna, torturato e infine riportato nel luogo della cattura ove venne fucilato.\nIl suo posto sar\u00e0 preso da Umberto Ricci (\"Napoleone\"), ma anch'egli dopo alcune clamorose azioni verr\u00e0 catturato ed impiccato a Ravenna.\nNel 1951 gli \u00e8 stata conferita la medaglia d'oro al valor militare alla memoria dal Presidente della Repubblica Luigi Einaudi."}
{"id": "2103372", "revid": "1197634", "url": "https://it.wikipedia.org/wiki?curid=2103372", "title": "Campionati mondiali di pugilato dilettanti femminile 2008", "text": "I Campionati mondiali di pugilato dilettanti femminile del 2008 si sono svolti, sotto la direzione dell'AIBA, a Ningbo, Cina, dal 22 al 29 novembre. Il premio per la migliore atleta dell'edizione \u00e8 stato assegnato all'irlandese Katie Taylor.\nGli incontri si sono disputati presso il Ningbo Youngor Gymnasium all'interno del Ningbo Sports Center."}
{"id": "2103381", "revid": "122309361", "url": "https://it.wikipedia.org/wiki?curid=2103381", "title": "Renato Del Din", "text": "Biografia.\nFrequenta la Scuola militare \"Teuli\u00e9\".\nGiovane sottotenente degli alpini comandante di plotone della 70\u00aa Compagnia, Battaglione Gemona, 8\u00ba Reggimento Alpini della Divisione alpina \"Julia\", dopo l'armistizio, \u00e8 tra i primi a promuovere la lotta di liberazione in Carnia, prende il nome di battaglia Anselmo.\nTra i fondatori della prima formazione delle Brigate Osoppo-Friuli, in Val d'Arzino, formazione nella quale confluirono militari, repubblicani, monarchici, aderenti alla Democrazia Cristiana, al Partito d'Azione, al Partito socialista, al Partito liberale e appoggiate dalla chiesa friulana.\nLa sorella Paola Del Din, ancora vivente anche lei medaglia d'oro al valor militare, lo seguir\u00e0 nell'esperienza della Resistenza collaborando con la formazione da lui fondata.\nProtagonista di audaci azioni di sabotaggio, fu fautore di un metodo di combattimento aggressivo, nella notte tra il 24 e il 25 aprile 1944, assieme ad altri compagni organizza un attacco notturno alla caserma della milizia fascista a Tolmezzo, la reazione dei militi fascisti \u00e8 immediata; ferito non si arrende e al grido di \"Viva l'Italia\"! Avanti Osoppo\"! continua l'attacco, ma viene definitivamente falciato da una raffica di mitragliatrice.\nIl solenne funerale si svolse a Tolmezzo, sotto gli occhi degli occupanti che non osarono impedirlo vista la partecipazione di massa della popolazione.\nOnorificenze.\nSottotenente in s.p.e. degli Alpini, Partigiano combattente\nRiconoscimenti.\nDiverse sono le caserme e le vie a lui intitolate in questi anni in tutto il Friuli.\nInoltre gli \u00e8 stata intitolata la base militare statunitense costruita presso l'ex aeroporto \"Dal Molin\" a Vicenza. Un corso della Scuola Militare \"Teuli\u00e8\" da lui frequentata porta il suo nome, il XII corso 2007-2010."}
{"id": "2103385", "revid": "3115", "url": "https://it.wikipedia.org/wiki?curid=2103385", "title": "Gabriele Brocani", "text": "Attivit\u00e0 radiofonica.\nEsordisce radiofonicamente nel 1982 a soli 14 anni a Radio Costa Tirrena, una piccola radio della provincia di Latina, e poco dopo approda nella ben pi\u00f9 nota RadioLatina1.\nDopo una serie di esperienze in ambito locale che lo portano a collaborare con molte altre emittenti (Radio Onda Blu, Radio Spazio Musica, Radio Citt\u00e0 Nord, ecc.), approda nel 1989 a Radio Immagine, che viene assorbita mesi dopo dalla pi\u00f9 importante Radio Luna dove ricopre tuttora l'incarico di direttore artistico.\nAl ritorno da un'esperienza di animatore turistico che lo tiene lontano dall'Italia per qualche tempo entra a far parte definitivamente dello staff di Radio Luna, che nel frattempo \u00e8 diventata la pi\u00f9 importante radio della provincia, per diventare la voce del pomeriggio, dapprima conducendo la popolare trasmissione \"Dillo alla luna\", e poi \"Ambasciator non porta pena\", uno show creato appositamente sulla sua capacit\u00e0 di interagire in modo spontaneo con gli ascoltatori e sulla sua abilit\u00e0 negli scherzi telefonici.\nDal 2003 entra nel gruppo Radio Dimensione Suono e il 7 luglio 2007, proprio per RDS \u00e8 l'inviato a Rio de Janeiro per il Live Earth. Conduce quotidianamente dalle 6,00 alle 9,00 la trasmissione di apertura su Dimensione Suono 2.\nDal 2006 inizia la collaborazione con Radiouno Rai in qualit\u00e0 di programmista/regista per la fortunata serie \"Brasil\".\n\u00c8 stato uno dei conduttori di Radiouno Musica nei programmi La Notte di Radio1 e Suoni d'Estate e Caff\u00e8 Ristretto il contenitore musicale e di spettacolo degli eventi del fine settimana di Radiouno oltre ai programmi START, Baobab e Sabato Sport.\nDurante le Olimpiadi di Londra 2012 ha condotto in coppia con Daniele Masala la trasmissione Radio 1 Olimpia.\nRegista dal 2014 al 2016 di \"Italia Sotto Inchiesta\", trasmissione di Radio1 RAI condotta da Emanuela Falcetti in onda ogni giorno alle 17:05 e di \"Stereonotte\", lo storico programma di informazione musicale in onda ogni sabato dopo il giornale della mezzanotte.\n\u00c8 stata una delle voci di \"Radio Globo\".\nSi \u00e8 occupato della produzione della fortunata serie radiofonica di Radio1 Rai \"Latitudine Soul\" scritta da Luca Sapio e raccontata da Luca Ward.\n\u00c8 attualmente conduttore e regista del nuovo canale digitale Rai Radio 1 Sport dove conduce quotidianamente la trasmissione \"Note di Sport\": lo sport attraverso il cinema, i libri e le canzoni.\nAttivit\u00e0 musicale.\nNei primi anni novanta, sostiene l'esame da autore presso la S.I.A.E. ed entra a far parte, come cantante e armonicista, di una bluesband locale chiamata \"The Crossroads\". Durante questa decade fonda altri tre gruppi tra le quali uno di blues-a-billy: \"The Big Mary's\" e una coverband di brani di Vinicio Capossela, Fred Buscaglione e Paolo Conte: i \"Pongo Sbronzo\", esperienza che li dirotta verso brani originali e li trasforma nei \"Bandonia Fly\" (vincitori del concorso nazionale per gruppi emergenti SONICA'99 in Sicilia). Si dedica alla realizzazione di colonne sonore per produzioni televisive, teatrali e cinematografiche e alla produzione di sonorizzazioni per radio e tv.\nAttivit\u00e0 letteraria e cinematografica.\nDal 2006 ha iniziato a dedicarsi alla realizzazione di una raccolta di racconti autobiografici legati alla sua esperienza in Africa, ad altre forme narrative e alla sceneggiatura di alcuni propri soggetti.\nNel luglio del 2008 realizza un cortometraggio dal titolo \"23 Minuti\" tratto da un suo breve racconto pubblicato nell'antologia \"Parole in corsa VI\", e che vede la partecipazione di giovani attori quali Subash Scheggi Merlini, Federica Montanelli e Gianluca Bolognesi. Il film viene selezionato per il premio del pubblico della quarta edizione del festival Zerotrenta di Argenta (FE) e selezionato per il premio \"corto off\" riservato alle opere prime nel concorso nazionale Les petites lumi\u00e8re di Marcianise (CE) e inserito, nell'aprile del 2009, nella serata dedicata alle tematiche sociali della quinta edizione del Reggio Calabria Film Fest.\nNel maggio del 2009 realizza un nuovo cortometraggio dal titolo Guilty Pleasure per l'edizione italiana del concorso internazionale 48h film project e per il quale cura regia, sceneggiatura e compone le musiche originali. Tra i vari attori presenti, i giovani Alessia Mancarella, Leandro Da Silva e Gioia Marzocchi.\nA settembre 2009 risulta tra i migliori scrittori del premio letterario Giallolatino e il suo racconto \"Solo un bastardo\" viene pubblicato nell'antologia della terza edizione.\nNel dicembre 2013 termina la realizzazione del documentario \"Il mio nome \u00e8 Omar\" sulla storia del desaparecidos italo-cileno Omar Venturelli e del processo celebrato a Roma nei confronti di uno dei presunti responsabili delle stragi di Temuco, Oscar Alfonso Podlech Michaud. Un ex sacerdote, sospeso a divinis, \u201ccolpevole\u201d di aver sostenuto la candidatura di Allende nel \u201970. Il documentario ripercorre il drammatico sfondo politico e sociale del Cile dal golpe fino al processo a Roma, cercando di capire, attraverso una storia privata e il racconto dei testimoni, come ancora oggi, nonostante la fine della dittatura, sia impossibile una pacificazione. Omar Venturelli era nato in Cile da una famiglia originaria di Pavullo (Modena). In Italia vive oggi sua figlia Maria Paz, che all\u2019epoca della \u201cscomparsa\u201d del padre aveva solo due anni e che ha trascorso la sua vita alla ricerca della verit\u00e0 e della giustizia per suo padre.\nA giugno del 2016 realizza in qualit\u00e0 di regista un documentario dal titolo \"Latina: Storia di un ospedale che non c'\u00e8 pi\u00f9\" sul primo ospedale dell'allora Littoria che risale a prima della bonifica e demolito negli anni ottanta. Il film racconta la storia della prima infermeria, poi centro antimalarico ed infine ospedale e parte dal 1923, periodo antecedente la bonifica, e si chiude alla fine degli anni \u201880 con la demolizione dell\u2019ospedale; nel mezzo, le testimonianze, i racconti e documenti originali dell'epoca.\nNel maggio del 2017 realizza il cortometraggio \"Vacanze Separate\" sul tema della violenza di genere tratto da un suo breve racconto del 2001. L'opera vede la partecipazione della giovane attrice Chiara Protani e di Giada Colafrancesco. Le musiche originali sono di Niccol\u00f2 Fabi. La colonna sonora si \u00e8 aggiudicata la vittoria al SIC Festival e al Valle D'Itria Corto Festival . Il corto ha vinto il premio \"In Cammino\" alla XXIIa edizione del Premio Nickelodeon di Spoleto, il premio alla miglior sceneggiatura all'Effetto Cinema Film Festival ed \u00e8 stato inoltre segnalato come eccellenza dal Premio Treccani web e finalista nella categoria \"miglior corto italiano\" al Milano International Film Festival.\nL'opera \u00e8 stata selezionata e proiettata nei seguenti festival:\nA giugno 2018 realizza il cortometraggio Mara dei Cormorani tratto da un suo racconto pubblicato nell'antologia \"Mi Ricordi il Mare\" (Perrone Editore). Il film tratta il tema della disabilit\u00e0 in modo laterale e delicato ed \u00e8 stato realizzato sul litorale di Sabaudia. Ha ottenuto il premio come miglior corto al Cellole Film Festival e si \u00e8 aggiudicato la menzione speciale al Corti Di mare Film Festival e allo Short Film Fest San Giovanni di Spoleto ed \u00e8 stato inserito nelle selezioni ufficiali dei seguenti festival: \nNel luglio 2018 cura la regia del documentario \"...Si dice gi\u00e0z!\" La vita e la musica di Orazio Di Pietro L'opera rappresenta il profilo di un influente musicista jazz che ha collaborato con i maggiori artisti italiani e internazionali a cavallo degli anni Cinquanta e Sessanta come Mina, Lucio Dalla, Gianni Morandi e soprattutto Peter Van Wood con il quale si \u00e8 esibito in tutto il mondo. A causa di problemi di salute, abbandonati i palcoscenici, si \u00e8 dedicato all'insegnamento divenendo un prezioso punto di riferimento per i giovani della sua citt\u00e0.\nDall'ottobre 2019 \u00e8 direttore artistico del premio nazionale di letteratura \"Invictus\""}
{"id": "2103386", "revid": "1856513", "url": "https://it.wikipedia.org/wiki?curid=2103386", "title": "Lufthansa Italia", "text": "Lufthansa Italia S.p.A \u00e8 stata una sussidiaria (totalmente posseduta dalla casa madre) della compagnia aerea tedesca Lufthansa, con sede a Milano (Italia).\nLa compagnia ha iniziato le operazioni a febbraio 2009 servendo otto grandi citt\u00e0 europee, con una flotta di sei aerei, i quali hanno operato con il C.O.A. di Deutsche Lufthansa fino all'11 gennaio 2011, giorno del primo volo (per l'occasione quello da Milano Malpensa a Stoccolma Arlanda) avente il C.O.A. italiano.\nLufthansa Italia ha operato tutti i voli di linea con callsign e numero di volo Lufthansa. Il codice ICAO utilizzato dal vettore italiano per i voli operati direttamente con il proprio C.O.A. \u00e8 stato LIT.\nGli unici voli operati con questo codice erano voli charter.\nIl 29 ottobre 2011 ha chiuso le operazioni.\nStoria.\nIl 28 aprile 2008 Lufthansa annuncia di progettare di stabilire sei aerei Embraer 195 all'aeroporto di Malpensa per dar vita a dei voli da e per l'Europa sotto il marchio dell'altra sussidiaria italiana della compagnia tedesca: Air Dolomiti, nello stesso tempo Lufthansa firma un patto con la SEA, la societ\u00e0 che gestisce l'aeroporto milanese.\nL'11 settembre 2008 Lufthansa annuncia ufficialmente le otto destinazioni che saranno raggiunte da Air Dolomiti e che verranno usati degli Airbus A319, pi\u00f9 grandi degli Embraer 195 precedentemente previsti, in tal modo la compagnia intende creare 150 nuovi posti di lavoro a Milano.\nDal 14 ottobre i voli sono prenotabili mentre il 26 novembre la casa madre annuncia che tutte le nuove operazioni precedentemente attribuite ad Air Dolomiti saranno effettuate da una nuova compagnia: Lufthansa Italia.\nIl 4 marzo 2009 Lufthansa, visti i dati eccellenti delle prenotazioni dei voli, annuncia l'apertura delle prime 3 rotte nazionali: Roma, Napoli e Bari.\nInoltre, il 29 giugno 2009, Lufthansa Italia ha chiesto ulteriori 10 slot giornalieri all'aeroporto di Milano Malpensa, per voli di lungo e medio raggio.\nDal 16 febbraio 2010 sospende il collegamento dall'aeroporto milanese per Roma Fiumicino, che, a detta della vice president Heike Birlenbach, si \u00e8 rivelata al di sotto delle aspettative.\nPer compensare la chiusura di Bruxelles e di Roma (FCO), dal 28 marzo 2010 sono operativi 3 nuovi voli, e durante l'estate sono operativi 3 nuovi voli stagionali.\nIl 21 luglio 2010 Lufthansa annuncia due nuove destinazioni, Catania e Praga, che sarebbero servite a partire dalla Stagione invernale 2010/11. Il 3 settembre, invece, Catania \u00e8 tolta dalle vendite, mentre Bucarest viene resa stagionale. Per\u00f2 il volo su Napoli (inizialmente previsto operare solo due volte al giorno) viene portato a 3 volte al giorno.\nNel mese di ottobre 2010 annuncia che il volo per Catania sar\u00e0 effettuato a partire dal 27 marzo 2011; conferma i voli stagionali per Ibiza e Olbia anche per l'estate 2011, oltre ad inaugurare due nuovi collegamenti che saranno operati da luglio a settembre 2011: Cagliari e Palma di Maiorca.\nIl 26 gennaio 2011 annuncia attraverso un comunicato stampa, che l'amministratore delegato di Lufthansa Italia, Heike Birlenbach, sar\u00e0 sostituita a favore di Michael Andreas Kraus, gi\u00e0 AD di Air Dolomiti, formando una \"divisione Italia\" sotto al suo controllo (come AD di Air Dolomiti e Lufthansa Italia).\nLa Birlenbach assume il ruolo di manager degli equipaggi nella base Lufthansa di Monaco di Baviera (MUC).\nIl 23 maggio 2011 in un comunicato stampa annuncia la chiusura delle operazioni ad ottobre 2011, con l'entrata in servizio dell'orario invernale IATA.\nL'ultimo volo della Lufthansa Italia, da Palermo a Milano, \u00e8 stato effettuato il 29 ottobre 2011.\nIl COA Italiano.\nLa Lufthansa Italia doveva ricevere l'COA italiano dall'ENAC (Ente Nazionale Aviazione Civile) nel 2010.\nAl 31 dicembre 2010 non vi era alcuna notizia al riguardo e Lufthansa Italia non risultava nell'elenco delle imprese titolari di licenza di trasporto aereo dell'ENAC.\nTuttavia, l'11 gennaio 2011, Lufthansa Italia ha ricevuto il Certificato di Operatore Aereo Italiano dall'ENAC; il primo volo operato sotto al COA Italiano \u00e8 stato il volo \"LH3714\" con destinazione Stoccolma.\nFlotta.\nLa flotta di Lufthansa Italia \u00e8 stata composta da 8 Airbus A319, nominati secondo alcune citt\u00e0 italiane.\nUn ulteriore Airbus A319 della compagnia aerea bmi, \u00e8 stato utilizzato per alcuni dei voli tra Milano e Londra con servizio di bordo Lufthansa Italia."}
{"id": "2103393", "revid": "767487", "url": "https://it.wikipedia.org/wiki?curid=2103393", "title": "Cadaveri e compari", "text": "Cadaveri e compari (\"Wise Guys\") \u00e8 un film del 1986 diretto da Brian De Palma.\nTrama.\nHarry Valentini, italo-americano, e Moe Diestein, ebreo, sono due delinquenti di poco conto di Jersey City. Vicini di casa, lavorano alle dipendenze di Anthony Costello, boss mafioso rispettato e temuto da tutti in citt\u00e0. I due, sbeffeggiati da tutti i compari del boss si occupano, loro malgrado, esclusivamente di incarichi di basso rilievo, come fare la spesa e acquistare il giornale, ed alcuni pi\u00f9 rischiosi, come provare sulla propria pelle l'effettiva resistenza della sua giacca antiproiettile, o di avviare il motore dell'auto del boss, per verificare che non vi sia stata collocata una bomba. Il loro desiderio \u00e8 tuttavia quello di mettersi in proprio e di aprire un ristorante italo-ebraico.\nQuando sono incaricati dal capo di puntare a una corsa di cavalli, rischiano, venendo contro alle indicazioni date, una puntata sul cavallo sbagliato, perdendo diecimila dollari. Per punizione sono condannati ad eliminarsi l'uno con l'altro. Il barista del locale del bar del boss tuttavia tenta di avvertire i due ma viene freddato appena in tempo dai sicari di Costello. I due amici, quindi, fuggono verso Atlantic City sulla Cadillac di un grassone killer al soldo di Costello, il quale \u00e8 seriamente intenzionato a vendicarsi dell'affronto. Moe chiede aiuto allo zio Mike, ex gangster, ma scopre che \u00e8 morto ma gli ha lasciato in eredit\u00e0 250.000 dollari, che serviranno per saldare il debito con Costello. Il proprietario dell'hotel di Atlantic City, Bobby DiLea, ex amico di scuola dei due, inizialmente li aiuta e chiama Costello per organizzare la consegna del denaro, per poi venderli allo scagnozzo Frank a patto che Harry e Moe non vengono uccisi nel suo hotel.\nPrima di salire sulla limousine guidata proprio da Frank, Harry convince Moe a brindare ma preso dal demone del gioco inizia a giocarsi tutti i soldi e a provocare gli scagnozzi di Frank. Ne nasce una colluttazione tra Harry e Moe, durante la quale parte un colpo accidentale che ferisce Harry a morte. Durante il suo funerale, Costello organizza l'assassinio di Moe per chiudere i conti. Questi arrivato a casa per suicidarsi scopre che Harry \u00e8 vivo e vegeto e ha organizzato la messa in scena, con l'aiuto di Bobby, sapendo che Costello non si sarebbe accontentato dei soldi. I due dunque inscenano il suicidio di Moe, aprendo il gas, lasciando una lettera di addio e addirittura con le ossa di un cadavere della misura di Moe. Usciti dal retro vedono dopo poco l'appartamento esplodere, senza sapere che al suo interno erano entrati Costello e i suoi uomini per finire Moe. I due salvi e ricchi possono finalmente realizzare il loro sogno di aprire un ristorante italo-ebraico."}
{"id": "2103394", "revid": "28057", "url": "https://it.wikipedia.org/wiki?curid=2103394", "title": "Ospedale di San Gennaro dei Poveri", "text": "L'ospedale di San Gennaro dei Poveri \u00e8 una struttura ospedaliera di interesse storico-artistico di Napoli; \u00e8 situata nel centro storico, nel Rione Sanit\u00e0.\nStoria.\nLa storia dell'ospedale \u00e8 strettamente intrecciata a quella della basilica che sorge al suo interno, quella di San Gennaro fuori le mura. La chiesa, del V secolo d.C., dopo la traslazione delle reliquie di San Gennaro a Benevento (817-832), cadde in rovina. Tale condizione perdur\u00f2 fino all'872, anno in cui, il vescovo Atanasio di Napoli, la fece restaurare e annettere al monastero benedettino dei Santi Gennaro e Agrippino.\nNel XV secolo, l'intero monastero cadde in abbandono, ma nel 1468 venne riutilizzato dal cardinale Oliviero Carafa che lo trasform\u00f2 in ospedale per gli appestati. Dopo la peste del 1656, l'ospedale fu ulteriormente ampliato e fu dotato anche di un ospizio dedicato ai Santi Pietro e Gennaro, le cui statue, opera di Cosimo Fanzago, furono esposte all'esterno.\nIn seguito il complesso sub\u00ec varie sciagure economiche, fino al generoso intervento del re Gioacchino Murat.\nSul fondo del cortile, sulla verticale di un campanile a vela, si apre una scala a doppia rampa, che precede un vestibolo con affreschi cinquecenteschi di Agostino Tesauro, stemmi della citt\u00e0 di Napoli, ed altre particolarit\u00e0 artistiche-architettoniche."}
{"id": "2103395", "revid": "438678", "url": "https://it.wikipedia.org/wiki?curid=2103395", "title": "Home Movies - Vizietti familiari", "text": "Home Movies - Vizietti familiari (\"Home Movies\") \u00e8 un film del 1980 diretto da Brian De Palma. Si tratta di una commedia, che De Palma aveva gi\u00e0 eccellentemente sperimentato con i suoi primissimi film Greetings e Hi mom!\nTrama.\nIl film si apre con una sequenza in animazione, che presenta i nomi del cast e anticipa alcune vicende del film e d\u00e0 quell'effetto di cartone animato da cui \u00e8 caratterizzata la comicit\u00e0 del film. In sottofondo il brano di Pino Donaggio apre gioiosamente le danze mentre compaiono i nomi degli attori e del regista.\nIntenzionato a mettere in pratica gli insegnamenti del suo maestro di cinema, il giovane studente Dennis Byrd, per realizzare il suo primo film, si mette a riprendere i gesti quotidiani dei suoi familiari. L'oggettivit\u00e0 familiare, tuttavia, lo condurr\u00e0 ad essere un 'fotogramma della propria vita', cio\u00e8 un giudice perplesso.\nIl film \u00e8 una commedia dal tono buffo e quasi cartonesco, i personaggi sono caricaturali e piuttosto autobiografici per De Palma poich\u00e9 anche lui da ragazzo era appassionato di scienze fisiche come Dennis, suo padre era un medico e anche lui tradiva la moglie. Inoltre De Palma aiut\u00f2 sua madre a spiare il padre per offrire prove per il divorzio, come mostrato comicamente in questo film.\nTra gli altri personaggi vediamo il fratello maggiore James, impegnato a condurre una sorta di seminario scout dal nome di \"Spartanetica 1.0.1.\", una disciplina che mira grottescamente a formare uomini duri e inflessibili. La fidanzata di James \u00e8 Kristina, interpretata da Nancy Allen, all'epoca compagna di De Palma, e viene costretta dal fidanzato a seguire una rigida dieta e astensione dal cibo.\nIl padre dei fratelli Byrd \u00e8 un medico che tradisce la moglie con delle infermiere della sua clinica. Quando la moglie lo scopre va in crisi e inizia a ingerire spropositate quantit\u00e0 di pillole. Dennis cercher\u00e0 di aiutarla nel divorziare dal padre cercando di filmarlo con la sua cinepresa dalla finestra mentre sta con la sua infermiera. Nel frattempo vediamo come il professore di cinema di Dennis, interpretato da Kirk Douglas, lo motiva e lo segue nel suo esercizio della cinepresa e della messa in scena di ci\u00f2 che accade a s\u00e9 e ai suoi familiari.\nProduzione.\nDe Palma produsse questa commedia affiancato da alcuni studenti di cinema al Sarah Lawrence College, l'universit\u00e0 dove lui studi\u00f2 e in cui torn\u00f2 a fine anni '70 proprio per tenere un corso di scrittura e regia.\nIl film risulta infatti scritto da sei dei suoi alunni anche se il soggetto \u00e8 suo ed \u00e8 chiaramente basato sulle sue esperienze giovanili, in chiave di comica.\nNel cast di ritroviamo diversi attori familiari nella filmografia di De Palma come Gerrit Graham, conosciuto nelle sue primissime commedie giovanili e presente in Phantom of the Paradise, Kirk Douglas, con cui aveva appena lavorato in The Fury, Keith Gordon, che rivedremo in Vestito per Uccidere e la sua compagna Nancy Allen, gi\u00e0 presente in Carrie e co-protagonista dei successivi due film del regista.\nAnche nel genere della commedia Brian De Palma non perde l'occasione di offrire nel modo pi\u00f9 brillante e genuino i suoi pi\u00f9 riconoscibili e caratteristici segni distintivi come il metacinema, il voyeurismo e la mascolinit\u00e0 tossica. "}
{"id": "2103396", "revid": "1993690", "url": "https://it.wikipedia.org/wiki?curid=2103396", "title": "Gail Berman", "text": "Si \u00e8 laureata all'Universit\u00e0 del Maryland nel 1978 ed \u00e8 stata presidente sia della Fox Broadcasting Company che della Paramount Pictures. In seguito \u00e8 stata produttrice esecutiva di telefilm di buon successo, come Malcolm, Buffy ed Angel. Berman \u00e8 nota principalmente per aver cancellato Firefly."}
{"id": "2103399", "revid": "767487", "url": "https://it.wikipedia.org/wiki?curid=2103399", "title": "Le noci di cocco", "text": "Le noci di cocco (\"The Cocoanuts\") \u00e8 un film del 1929 diretto Robert Florey e Joseph Santley.\n\u00c8 il primo lungometraggio interpretato dai fratelli Marx, nonch\u00e9 uno dei primi film sonori della storia del cinema, la cui produzione e realizzazione dovette far fronte a continui problemi e difficolt\u00e0 tecniche, ma in cui l'elemento comicit\u00e0 funzion\u00f2 al meglio, posto che i fratelli Marx avevano interpretato le loro parti per anni nell'omonima opera teatrale da cui il film \u00e8 tratto, andata in scena per la prima volta l'8 dicembre 1925 a New York e proseguita per 276 repliche. A teatro, oltre ai fratelli Marx, protagonista in scena era anche Margaret Dumont nella parte della signora Potter, ruolo che rifar\u00e0 anche sullo schermo. Lo spettacolo venne ripreso al Century Theatre nel maggio 1927, sempre con protagonisti i Marx e la Dumont.\nTrama.\nAll'epoca del boom economico sviluppatosi in Florida negli anni venti, Mr. Hammer \u00e8 il proprietario del gigantesco Hotel Cocoanuts, un albergo di 600 stanze in cui la maggior parte degli ospiti non paga l'affitto, tanto che Hammer \u00e8 costretto a far lavorare gratis i propri impiegati poich\u00e9 non \u00e8 in grado di pagare gli stipendi. Per scongiurare la crisi finanziaria, Mr. Hammer tenta di salvare la propria posizione corteggiando Mrs. Potter, una facoltosa vedova che \u00e8 anche una tra i pochi ospiti dell'albergo a pagare i conti.\nNel frattempo, Mrs. Potter tenta di combinare il fidanzamento di sua figlia Polly con Harvey Yates, un altro ospite dell'albergo che lei ritiene degno di stima. Ma Yates \u00e8 in realt\u00e0 un truffatore che sta progettando di rubare una preziosissima collana di diamanti di propriet\u00e0 di Mrs. Potter. Il furto riesce e Yates nasconde il bottino all'interno dell'area di terreno che sta per essere battuta all'asta nei pressi dell'albergo.\nA sua volta, Polly \u00e8 innamorata del giovane architetto Bob Shaw, che lavora come impiegato all'hotel ma sogna di diventare ricco e famoso e di poter sposare Polly. Nel tentativo di realizzare i suoi sogni, Shaw compra dei terreni all'asta, ma la propriet\u00e0 che acquista \u00e8 proprio quella dove la collana di diamanti \u00e8 stata nascosta da Yates. Quando Harpo scopre la collana rubata all'interno della propriet\u00e0 appena acquistata da Shaw, questi viene creduto colpevole di furto, ma la sua innocenza viene dimostrata alla festa di fidanzamento di Yates e di Polly. Alla fine, Mrs. Potter annuncia che il matrimonio tra Shaw e Polly sar\u00e0 celebrato e tutti gli ospiti dell'albergo festeggiano insieme.\nProduzione.\nIl film fu prodotto dalla Paramount Pictures. Venne girato negli studi newyorkesi Astoria della Paramount, nel Queens, al 3412 36th Street, con un budget stimato di 500 000 dollari.\nDistribuzione.\nIl film, che si avvalse del medesimo cast gi\u00e0 protagonista sul palcoscenico, dai quattro fratelli Marx, a Oscar Shaw, Mary Eaton e Margaret Dumont, fu un grande successo commerciale, con un incasso di circa due milioni di dollari, nonostante i fratelli Marx non fossero entusiasti del risultato e avessero cercato di impedire alla Paramount il lancio del film. \nVenne presentato in prima a New York con il titolo originale \"The Cocoanuts\" il 3 maggio 1929, in una versione di 140 minuti. Usc\u00ec poi in sala il 3 agosto 1929. Nei titoli, appaiono come \"presentatori\" i nomi di Jesse L. Lasky e Adolph Zukor, i due tycoon della Paramount.\nIl film arriv\u00f2 in Italia direttamente in televisione nel 1992, e fu poi distribuito in VHS coi titoli Noci di cocco e Il ladro di gioielli.\nNegli anni, \u00e8 stato pubblicato in VHS e in DVD, distribuito in tutto il mondo, attraverso la MCA/Universal Pictures, la MCA/Universal Home Video, la Continental Home V\u00eddeo, la Sogemedia. Nel 2011, ne \u00e8 uscita una nuova versione dell'Universal Studios Home Entertainment in DVD."}
{"id": "2103400", "revid": "599013", "url": "https://it.wikipedia.org/wiki?curid=2103400", "title": "Gabriele Br\u00f2cani", "text": ""}
{"id": "2103403", "revid": "20493740", "url": "https://it.wikipedia.org/wiki?curid=2103403", "title": "Invernessshire", "text": ""}
{"id": "2103404", "revid": "1543377", "url": "https://it.wikipedia.org/wiki?curid=2103404", "title": "Widescreen signaling", "text": "Nella tecnologia televisiva, il widescreen signaling o WSS \u00e8 un flusso digitale inserito nel segnale televisivo che identifica alcune caratteristiche della trasmissione. In particolare permette di identificare il rapporto d'aspetto del video trasmesso, caratteristica da cui deriva il nome stesso del segnale.\nTramite questo segnale, il ricevitore \u00e8 in grado di commutare automaticamente la modalit\u00e0 di visualizzazione corretta o quella preferita dall'utente.\nIl segnale \u00e8 trasmesso sulla linea 23 (in PAL) e sulle linee 20 e 283 (in PAL-M e NTSC) ed \u00e8 composto da 14 bit."}
{"id": "2103410", "revid": "199745", "url": "https://it.wikipedia.org/wiki?curid=2103410", "title": "Poligono persicaria", "text": ""}
{"id": "2103416", "revid": "1361022", "url": "https://it.wikipedia.org/wiki?curid=2103416", "title": "In-N-Out Burger", "text": "In-N-Out Burger (o pi\u00f9 comunemente In-N-Out), \u00e8 una catena di fast food statunitense situata soprattutto in California. Fondata nel 1948 da Harry Snyder e sua moglie Esther a Irvine, in California, la catena si \u00e8 poi diffusa in California, in Arizona, nel Nevada, nello Utah, in Texas, in Oregon e in Colorado. In-N-Out non ha mai ceduto un locale in franchising e progetta di rimanere una compagnia privata. La catena ha sviluppato una base di clienti fedeli ed \u00e8 una delle poche negli USA che paga gli impiegati pi\u00f9 del salario minimo del governo federale (a gennaio 2008 era $10 l'ora in California). La catena In-N-Out \u00e8 una delle icone della cultura del sud della California.\nStoria.\nIl primo ristorante In-N-Out \u00e8 stato aperto il 22 ottobre 1948 da Harry Snyder e sua moglie Esther all'angolo nord-ovest dell'incrocio di State Rt.10 e il viale di Francisquito nel sobborgo a Los Angeles, nella zona di Baldwin, in California. Gli Snyders si sono basati su un programma semplice, tuttora in uso: \u201c\"Dai ai clienti gli alimenti pi\u00f9 freschi e di pi\u00f9 alta qualit\u00e0 possibile; comprali e fornisci un servizio amichevole in un ambiente pulito scintillante.\"\u201d Un secondo In-N-Out \u00e8 stato aperto nel San Gabriel Valley dopo tre anni e l'azienda \u00e8 rimasto una catena relativamente piccola del sud della California fino agli anni settanta. Nel 1976, alla morte di Harry Snyder era formata da soli 18 ristoranti.\nProdotti venduti.\nIn-N-Out ha un menu limitato che consiste di soltanto tre panini differenti: l'hamburger, il cheeseburger e il \"Double-Double\" (doppia carne/doppio formaggio). Sono disponibili patate fritte e bibite alla spina, cos\u00ec come frapp\u00e9 in tre diversi gusti.\nGli hamburger vengono fatti con lattuga, pomodoro, con o senza cipolle (al cliente \u00e8 chiesto al momento dell'ordine e pu\u00f2 averle fresche o cotte) e una salsa, chiamata \"spread\". Ci sono, tuttavia, articoli chiamati supplementari che non sono sul menu, ma che sono disponibili a ogni In-N-Out. Queste variazioni risiedono su di un \"menu segreto\", bench\u00e9 il menu sia accessibile sul sito web di In-N-Out alla voce \"Not-so-secret Menu\" o anche qua: Serious Eats. Queste variazioni includono 3x3 (o Triple Triple, che ha tre fette di carne e tre fette di formaggio), 4x4 (o Quad Quad, che ha quattro fette di carne e quattro fette di formaggio) e altri. Aggiungendo fette di carne era possibile, in teoria, generare un hamburger di qualsiasi formato (sono stati ordinati anche hamburger 100x100) Recentemente \u00e8 stato stabilito che il massimo numero di fette in un panino pu\u00f2 essere di 4x4 per garantire un prodotto di qualit\u00e0 .\nCitazioni bibliche.\nSulla parte inferiore dei bicchieri di In-N-Out sono stampate citazioni bibliche. La stampa \u00e8 piccola e contiene soltanto i numeri del libro, del capitolo e del verso, non il testo dei passaggi. La pratica \u00e8 cominciata negli anni ottanta sotto la presidenza di Rich Snyder."}
{"id": "2103422", "revid": "1543377", "url": "https://it.wikipedia.org/wiki?curid=2103422", "title": "L\u00e9o Lacroix", "text": "Biografia.\nSciatore completo in grado di ben figurare in tutte le specialit\u00e0, L\u00e9o Lacroix ottenne il suo primo risultato internazionale di rilievo ai IX Giochi olimpici invernali di , in Austria, vincendo la medaglia d'argento in discesa libera, valida anche ai fini dei Mondiali 1964; nello slalom gigante fu 11\u00ba. Due anni dopo venne convocato per i Mondiali di Portillo, in Cile, dove si aggiudic\u00f2 due argenti, in discesa e in combinata.\nIn Coppa del Mondo ottenne il primo risultato di rilievo il 6 gennaio 1967 a Berchtesgaden, in Germania Ovest, piazzandosi secondo in slalom gigante alle spalle del compagno di squadra Georges Mauduit. Un mese dopo, sulle nevi italiane di Madonna di Campiglio, sal\u00ec per l'ultima volta sul podio giungendo terzo in slalom speciale dietro ai connazionali Guy P\u00e9rillat e Louis Jauffret.\nNella stagione successiva non ottenne risultati di rilievo in Coppa del Mondo ma partecip\u00f2 ai X Giochi olimpici invernali di . Dopo aver pronunciato il giuramento olimpico degli atleti durante la cerimonia di apertura, disput\u00f2 la discesa libera classificandosi 20\u00ba."}
{"id": "2103425", "revid": "339392", "url": "https://it.wikipedia.org/wiki?curid=2103425", "title": "Kraj di Kamchatka", "text": ""}
{"id": "2103430", "revid": "339392", "url": "https://it.wikipedia.org/wiki?curid=2103430", "title": "1\u00aa Fallschirm-Panzer-Division Hermann G\u00f6ring", "text": ""}
{"id": "2103434", "revid": "110157", "url": "https://it.wikipedia.org/wiki?curid=2103434", "title": "Karaginskij rajon", "text": "Il Karaginskij rajon \u00e8 un \"rajon\" (\"distretto\") del kraj di Kam\u010datka, nella Russia estremo orientale. Il capoluogo \u00e8 il piccolo centro di \"Ossora\"."}
{"id": "2103435", "revid": "125841352", "url": "https://it.wikipedia.org/wiki?curid=2103435", "title": "Giacomo di Coimbra", "text": "Origine familiare.\nFiglio quartogenito del primo Duca di Coimbra e reggente del regno del Portogallo, Pietro d'Aviz (figlio del re del Portogallo, Giovanni I e della moglie, Filippa di Lancaster) e Isabella di Urgell (1409-1443), figlia del pretendente alla corona d'Aragona, il conte di Urgell, Giacomo II e di Isabella d'Aragona.\nGiacomo apparteneva alla casa reale del Portogallo ed era cugino e cognato di re Alfonso V, che aveva sposato sua sorella Isabella di Coimbra.\nBiografia.\nNel 1439 suo padre, Pietro, dalle \"cortes\" portoghesi fu nominato reggente per il re Alfonso V del Portogallo, ancora minorenne.\nAlfonso V, che aveva raggiunto la maggior et\u00e0 nel 1446, dal 9 giugno del 1448 cominci\u00f2 a governare direttamente senza pi\u00f9 bisogno della reggenza dello zio Pietro, anzi sotto l'influenza dell'altro zio, Alfonso I di Braganza, annull\u00f2 tutti i provvedimenti presi da Pietro, primo Duca di Coimbra, durante la reggenza. Questo fatto port\u00f2 alla rottura che sfoci\u00f2, nel 1449, in una guerra aperta che si concluse con la battaglia sulle sponde del fiume Alfarrobeira, nelle vicinanze di Vila Franca de Xira, dove il duca di Coimbra perse la vita mentre il figlio maggiore, il conestabile del Portogallo, anche lui di nome Pietro, dovette lasciare il Portogallo e andare in esilio in Castiglia, mentre il sedicenne Giacomo, assieme agli altri fratelli, fu imprigionato per quasi un anno. Forse in seguito a queste drammatiche vicende nacque in lui un profondo sentimento religioso, che lo port\u00f2 alla carriera ecclesiastica.\nGiacomo, assieme ai fratelli, Giovanni e Beatrice, fu consegnato alla zia, Isabella d'Aviz, duchessa di Borgogna, che li fece educare nelle Fiandre.&lt;br&gt;Favorito dalle illustri parentele, gi\u00e0 nel 1453 venne nominato vescovo di Arras (che allora apparteneva alle Fiandre).&lt;br&gt;Poi nello stesso anno fu incaricato di amministrare l'arcidiocesi di Lisbona da Niccol\u00f2 V, che gli promise il titolo di arcivescovo appena avesse raggiunto l'et\u00e0 adeguata (infatti fu arcivescovo di Lisbona, dal 1455). &lt;br&gt;Nel 1454 venne nominato vescovo titolare di Pafo, nell'isola di Cipro.\nNel 1456, a ventitr\u00e9 anni, Callisto III lo cre\u00f2 cardinale diacono, titolare di Sant'Eustachio. Nel 1459 si trovava a Roma quando venne invitato al Concilio di Mantova indetto da Pio II per cercare di fronteggiare la potenza dei turchi Ottomani che avevano espugnato Costantinopoli nel 1453. Lungo il viaggio manifest\u00f2 condizioni di salute precarie. Si ferm\u00f2 a Siena e a luglio arriv\u00f2 a Firenze. Qui peggior\u00f2 fino alla morte, che avvenne il 27 agosto, a soli venticinque anni (secondo i \"Reali del Portogallo\", Giacomo mor\u00ec a Firenze il 15 aprile 1459).\nRacconta l'umanista Vespasiano da Bisticci un episodio che testimonia l'alone di santit\u00e0 che circond\u00f2 la sua figura: uno dei medici gli aveva infatti consigliato per guarire di giacere con una donna, al che il giovane cardinale si oppose fermamente, tenendo pi\u00f9 al suo voto di castit\u00e0 che alla salute. Lo stesso Vespasiano riporta come nel testamento del giovane principe-cardinale ci fosse la volont\u00e0 di essere sepolto in una cappella nella basilica di San Miniato al Monte, olivetana, dove \"s'avessi ogni mattina a dire messa\". Si tratta della tuttora esistente Cappella del Cardinale del Portogallo, alla quale lavorarono alcuni dei migliori artisti rinascimentali dell'epoca (Bernardo Rossellino, Antonio e Piero del Pollaiolo, Alesso Baldovinetti e Luca della Robbia), con i mezzi profusi dalla sua famiglia, che tramandassero la sua stirpe reale."}
{"id": "2103436", "revid": "110157", "url": "https://it.wikipedia.org/wiki?curid=2103436", "title": "Oljutorskij rajon", "text": "L'Oljutorskij rajon \u00e8 un \"rajon\" (\"distretto\") del Kraj di Kam\u010datka, nella Russia estremo orientale. Il capoluogo \u00e8 il piccolo centro di Tili\u010diki.\nSi estende su una larga porzione della parte nordorientale del kraj, lungo la costa del mare di Bering, caratterizzata da una linea piuttosto uniforme nella quale spicca la vasta penisola di Oljutorskij: il territorio \u00e8 piuttosto accidentato da varie catene di basse montagne (monti della Pacha\u010da, monti Oljutorskij, monti Vetvejskij), parte del sistema dei monti dei Coriacchi, ed \u00e8 percorso da numerosissimi fiumi i pi\u00f9 importanti dei quali sono Vyvenka, Pacha\u010da e Apuka.\nIl territorio \u00e8 pressoch\u00e9 disabitato: gli unici centri con qualche dignit\u00e0 urbana sono il capoluogo Tili\u010diki e i piccoli villaggi costieri di Pacha\u010di, Korf e Vyvenka."}
{"id": "2103437", "revid": "36426", "url": "https://it.wikipedia.org/wiki?curid=2103437", "title": "Giacomo del Portogallo", "text": ""}
{"id": "2103438", "revid": "36426", "url": "https://it.wikipedia.org/wiki?curid=2103438", "title": "Giacomo di Lusitania", "text": ""}
{"id": "2103439", "revid": "36426", "url": "https://it.wikipedia.org/wiki?curid=2103439", "title": "Sant'Eustachio (titolo cardinalizio)", "text": ""}
{"id": "2103440", "revid": "1543377", "url": "https://it.wikipedia.org/wiki?curid=2103440", "title": "Pen\u017einskij rajon", "text": "Il Pen\u017einskij rajon \u00e8 un \"rajon\" (\"distretto\") del Kraj di Kam\u010datka, nella Russia estremo orientale. Il capoluogo \u00e8 il piccolo centro di \"Kamenskoe\"."}
{"id": "2103441", "revid": "547034", "url": "https://it.wikipedia.org/wiki?curid=2103441", "title": "D2-MAC", "text": "Il D2-MAC \u00e8 uno standard di trasmissione televisiva progettato per risolvere i problemi di occupazione di banda del D-MAC sui sistemi via cavo europei.\nAspetti tecnici.\nIl D2-MAC \u00e8 un vecchio sistema di criptazione televisiva analogica e, come standard televisivo, \u00e8 un formato di trasmissione ibrido. Il segnale di luminanza e quello di crominanza sono trasmessi in analogico mentre l'audio e le informazioni di sincroniscmo sono digitali. I componenti del segnale televisivo sono trasmessi separatamente tramite un processo di multiplazione comune agli altri sistemi MAC (Multiplexed Analog Components).\nIl D2-MAC prevede un segnale a 625 righe con rapporto d'aspetto di 16:9; rispetto al precedente D-MAC, questo standard:\nGli standard MAC prevedono l'uso di un sistema standard di codifica, l'EuroCrypt, un precursore del moderno DVB-CSA.\nComposizione del segnale.\nOgni linea di segnale \u00e8 composta da tra componenti, suddivisi come segue:"}
{"id": "2103444", "revid": "880848", "url": "https://it.wikipedia.org/wiki?curid=2103444", "title": "Convivenza (antica Roma)", "text": "La convivenza tra un uomo e una donna nell'antica Roma era considerata una pratica normale, al di fuori di ogni giudizio morale negativo o di riprovazione sociale per una scelta di vita in comune ritenuta non diversa dal matrimonio, se non per gli aspetti giuridici.\nI romani usavano due termini per indicare la convivenza:\nI componenti della convivenza venivano indicati come \"concubina\" o \"contubernalis\" termini che non esprimevano disprezzo ma anzi, era tanto accettata questa condizione sociale che veniva indicata anche nelle iscrizioni funebri dove talvolta i conviventi erano semplicemente indicati come \"marito\", \"uxor\", \"coniunx\": segno questo che quel tipo di unione era comunemente considerato un matrimonio di fatto.\nAbitualmente usati erano anche i termini di \"amicus\" e \"amica\" dal significato non dissimile dal nostro \"compagno\" e \"compagna\".\nLa convivenza dei liberti.\nOltre che per scelta personale, la forma della convivenza era dettata anche da una serie di circostanze ostative del matrimonio legale: ad esempio, nei primi secoli dell'Impero i legionari in servizio attivo non potevano sposarsi dovendo dedicarsi interamente all'esercito mentre era loro consentito convivere con una \"concubina\" o \"focaria\" (da \"focus\", focolare) governante\nAnche ai membri del senato era proibito contrarre matrimoni con liberti ma potevano adottare come altri la convivenza che per\u00f2 comportava la conseguenza che i figli nati dall'unione sarebbero stati considerati illegittimi e quindi in una condizione sociale disagiata.\nGiuristi come Ulpiano ritenevano questa situazione un'offesa soprattutto per la madre e quindi sostenevano che l'unica differenza tra una moglie e una concubina di un senatore dovesse essere unicamente la \"dignitas\" della donna.\nCaso assai raro era quello di una donna della classe senatoriale concubina di un liberto.\nIl concubinato era imposto anche a quelle donne esercitanti mestieri diffamanti come le prostitute, le attrici e le ostesse (spesso tenutarie di bordelli annessi all'osteria) che non potevano contrarre matrimonio legale con uomini liberi.\nPoteva anche accadere che ricorresse alla convivenza un vedovo, specie se appartenente alla classe aristocratica e quindi obbligato a una certa dignit\u00e0 sociale, per rispetto formale verso la moglie defunta e per i figli di primo letto: come era stato il caso anche di imperatori come Vespasiano e Marco Aurelio\nIn tutti questi casi di convivenza non si violava il carattere monogamico dell'unione informale condizione che non poteva essere lecitamente associata al matrimonio legale\nLa convivenza degli schiavi e dei liberti.\nGli schiavi non potevano sposarsi ed era spesso il loro stesso padrone che predisponeva per loro un'unione in \"contubernium\" poich\u00e9 questi legami familiari generavano maggiore lealt\u00e0 e laboriosit\u00e0 in chi aveva una famiglia da salvaguardare.\nQuesto valeva soprattutto per quegli schiavi che avessero funzioni di responsabilit\u00e0 ad esempio in un podere ai quali, gli scrittori di faccende agrarie, consigliavano ai padroni di assegnare una donna \u00abche sia adatta a loro e possa dare anche una mano\u00bb\nInsolito il caso di Catone che permetteva ai suoi schiavi di avere tra loro rapporti sessuali ma solo a pagamento\nI figli nati dalla convivenza tra schiavi entravano a far parte come \"vernae\" (schiavi nati in casa) della propriet\u00e0 del padrone e, come membri della stessa \"familia\", potevano sperare di non essere divisi n\u00e9 venduti o lasciati in eredit\u00e0 separatamente, anche se non vi erano leggi precise che stabilissero questo come un loro diritto.\nIl \"contubernium\" nato in schiavit\u00f9 poteva continuare anche nella condizione di liberti, e se i conviventi fossero divenuti entrambi liberi, si poteva trasformare in un matrimonio legale. Cosa che accadeva di frequente nel caso di un liberto che s'impegnasse a rendere libera la sua \"conturbenalis\", come aveva fatto un ospite alla cena di Trimalchione, che ostentava il fatto di aver acquistato la libert\u00e0 prima per s\u00e9 e poi \nLa convivenza obbligata.\nLa convivenza non era dettata da una libera scelta di non legarsi con un'unione legale che anzi si cercava di realizzare appena possibile. Nella maggior parte dei casi la convivenza, cos\u00ec diffusa nel mondo romano antico, non va presa come un indizio di una societ\u00e0 difettosa moralmente ma era imposta da una legislazione che rendeva difficile, se non impossibile, per le classi sociali inferiori la celebrazione di matrimoni legali."}
{"id": "2103445", "revid": "307923", "url": "https://it.wikipedia.org/wiki?curid=2103445", "title": "Conquista di Costantinopoli", "text": ""}
{"id": "2103446", "revid": "199745", "url": "https://it.wikipedia.org/wiki?curid=2103446", "title": "Polygonum persicaria", "text": ""}
{"id": "2103447", "revid": "465036", "url": "https://it.wikipedia.org/wiki?curid=2103447", "title": "Olivetana", "text": ""}
{"id": "2103448", "revid": "465036", "url": "https://it.wikipedia.org/wiki?curid=2103448", "title": "Olivetano", "text": ""}
{"id": "2103449", "revid": "110157", "url": "https://it.wikipedia.org/wiki?curid=2103449", "title": "Tigil'skij rajon", "text": "Il Tigil'skij rajon \u00e8 un \"rajon\" (\"distretto\") del Territorio della Kam\u010datka, nell'estremo oriente russo. Il capoluogo \u00e8 il piccolo centro di \"Tigil\"', mentre un altro centro urbano di qualche rilievo \u00e8 \"Palana\", precedente centro amministrativo del circondario dei Coriacchi prima che questo confluisse nel kraj di Kam\u010datka.\nIl territorio si allunga lungo la costa del golfo di \u0160elichov e del mare di Ochotsk compresa fra i paralleli 56\u00b0N e 60\u00b0N, occupando una buona fetta della costa occidentale della Kam\u010datka; buona parte del confine orientale, con i distretti (\"rajony\") \"Karaginskij\" e \"Ust'-Kam\u010datskij\", corre lungo il crinale della \"catena Centrale\", mentre a sud il confine \u00e8 con i distretti \"Bystrinskij\" e \"Sobolevskij\".\nL'intero territorio \u00e8 pianeggiante oppure interessato da deboli rilievi collinari o di basse montagne; \u00e8 drenato da numerosissimi fiumi, che scendono per la maggior parte dalla \"catena Centrale\", con corsi grossolanamente paralleli fra di loro. I maggiori sono \"Tigil\"', \"Chajrjuzova\", \"Vojampolka\", \"Belogolovaja\", \"Moro\u0161e\u010dnaja\", \"Sopo\u010dnaja\".\nAnalogamente a quasi tutto il territorio regionale, anche il rajon Tigil'skij \u00e8 pressoch\u00e9 spopolato: non esistono centri urbani di qualche rilievo al di fuori del capoluogo, dell'insediamento di Palana e del villaggio di \"Ust'-Chajrjuzovo\"."}
{"id": "2103450", "revid": "465036", "url": "https://it.wikipedia.org/wiki?curid=2103450", "title": "Olivetane", "text": ""}
{"id": "2103452", "revid": "36426", "url": "https://it.wikipedia.org/wiki?curid=2103452", "title": "Antonio del Pollaiuolo", "text": ""}
{"id": "2103453", "revid": "36426", "url": "https://it.wikipedia.org/wiki?curid=2103453", "title": "Piero del Pollaiuolo", "text": ""}
{"id": "2103456", "revid": "36426", "url": "https://it.wikipedia.org/wiki?curid=2103456", "title": "Francesco Nanni-Todeschini-Piccolomini", "text": ""}
{"id": "2103457", "revid": "1876105", "url": "https://it.wikipedia.org/wiki?curid=2103457", "title": "Roberta di Camerino", "text": "\u00c8 anche il nome della \"griffe\" di alta moda da lei fondata subito dopo la fine della seconda guerra mondiale e intitolata con il nome della figlia Roberta. Il logo dell'azienda - che ha sede a Venezia in Calle della Testa - \u00e8 rappresentato da una cintura intrecciata che forma una lettera \"R\" maiuscola.\nBiografia.\nRoberta di Camerino ha acquisito notoriet\u00e0 internazionale per la sua produzione di accessori ed abiti di moda, in particolare tailleur con motivi di stile trompe-l'\u0153il, cinte, foulard e borse in velluto a comparti verdi, rossi e blu e ricamate in oro e a stemmi. Tali borse - celebre \u00e8 quello che porta il nome di \"borsetta Bagonghi\" - furono da lei ideate durante il periodo trascorso in Svizzera negli anni del conflitto mondiale, dove, dalla nat\u00eca Venezia, aveva trovato riparo assieme alla famiglia - di religione ebraica - per sfuggire alle persecuzioni dovute alle famigerate leggi razziali fasciste. Tornata nel capoluogo veneto nel 1945, apr\u00ec un piccolo laboratorio nell'Istituto di Rieducazione situato alle \"Zitelle\", reinserendo ragazze emarginate nel mondo del lavoro sartoriale.\nSuccesso internazionale.\nPoco pi\u00f9 di dieci anni dopo, nel 1956 fu premiata con l\"'Oscar della moda\", il Neiman Marcus Award, mentre \u00e8 del 1963 la sua prima sfilata nella Sala Bianca di Palazzo Pitti a Firenze. Gli anni settanta sono contrassegnati dalla conquista di numerosi riconoscimenti e da un accordo commerciale con il colosso Mitsubishi per l'esclusiva in Giappone delle linee aziendali. A fine decennio il volume d'affari della casa ammontava a dodici miliardi di lire. Nella decade successiva, il Whitney Museum of American Art ha dedicato a Roberta di Camerino una retrospettiva con i suoi disegni. Nel 1981 la stilista \u00e8 stata autrice, Insieme al giornalista Marco Mascardi, di una autobiografia intitolata \"R come Roberta\" e pubblicata da Arnoldo Mondadori Editore.\nIl consolidamento dell'accordo con Mitsubishi Corporation porta negli stessi anni alla nascita, a Tokyo, della \"Roberta di Camerino Far East\" destinata ad operare per una diffusione del marchio nell'intera area del sud-est asiatico. In occasione del cinquantesimo anno di fondazione della \"maison\", \u00e8 stata inaugurata nel 1995 alla Galleria del Costume di Palazzo Pitti la donazione \"Roberta di Camerino\", comprendente abiti ed accessori entrati a far parte della storia della moda italiana fra gli anni sessanta e i settanta. Nel 2001 \u00e8 nata la Fondazione Roberta di Camerino, organizzazione no profit di diritto svizzero che si prefigge di offrire l'accesso ai propri archivi ad universit\u00e0, accademie e istituti che svolgono corsi di stile nella moda e di \"design\" e costume.\nIl passaggio di propriet\u00e0.\nA giugno 2008 il marchio \"Roberta di Camerino\" \u00e8 stato acquisito da Sixty Group SpA di Wicky Hassan e Renato Rossi. \u00c8 deceduta all'Ospedale Civile di Venezia l'11 maggio 2010, dopo essere stata colpita da malore mentre si trovava sulla sua barca in Istria."}
{"id": "2103458", "revid": "599013", "url": "https://it.wikipedia.org/wiki?curid=2103458", "title": "Giustina Demetz", "text": "Biografia.\nStagioni 1964-1967.\nSciatrice eclettica, Giustina Demetz esord\u00ec in campo internazionale in occasione dei IX Giochi olimpici invernali di , dove si classific\u00f2 11\u00aa nella discesa libera, 14\u00aa nello slalom gigante e non concluse lo slalom speciale. Due anni dopo, il 1\u00ba agosto 1966 in occasione dei Mondiali disputati a Portillo, in Cile, ottenne il 5\u00ba posto nella combinata e il 6\u00ba nello slalom gigante.\nIn Coppa del Mondo ottenne il primo risultato di rilievo durante la stagione inaugurale della manifestazione l'11 gennaio 1967 a Grindelwald, in Svizzera, piazzandosi sesta in slalom gigante. Il 3 marzo seguente conquist\u00f2 l'unica vittoria di carriera, nonch\u00e9 unico podio: in discesa libera sulle nevi di Sestriere, in Italia.\nStagioni 1968-1970.\nAi X Giochi olimpici invernali di si classific\u00f2 13\u00aa nella discesa libera, nuovamente 14\u00aa nello slalom gigante e non complet\u00f2 lo slalom speciale.\nOttenne l'ultimo risultato di rilievo nella sua attivit\u00e0 agonistica il 15 gennaio 1970 a Bad Gastein, in Austria, giungendo nona in una discesa libera di Coppa del Mondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nPremi e riconoscimenti.\nNel 1967, lo Sci Club Forl\u00ec le ha conferito il premio nazionale Cristallo d'Oro."}
{"id": "2103459", "revid": "339392", "url": "https://it.wikipedia.org/wiki?curid=2103459", "title": "9\u00aa Divisione Panzer SS &quot;Hohenstaufen&quot;", "text": ""}
{"id": "2103463", "revid": "79520", "url": "https://it.wikipedia.org/wiki?curid=2103463", "title": "In-n-out", "text": ""}
{"id": "2103464", "revid": "19580", "url": "https://it.wikipedia.org/wiki?curid=2103464", "title": "Ilmavoimat", "text": ""}
{"id": "2103474", "revid": "1664282", "url": "https://it.wikipedia.org/wiki?curid=2103474", "title": "Filmografia su Oscar Wilde", "text": "Di seguito sono elencati i film e le produzioni televisive riguardanti Oscar Wilde e le sue opere."}
{"id": "2103483", "revid": "767487", "url": "https://it.wikipedia.org/wiki?curid=2103483", "title": "Herpestinae", "text": "La sottofamiglia Herpestinae \u00e8 l'unica sottofamiglia degli Erpestidi e comprende le manguste, o icneumoni, in senso lato, e forme affini.\nLa sottofamiglia \u00e8 costituita da 33 specie, comprese in 14 generi, diffuse prevalentemente in Africa, a sud del Sahara, ed in Asia.\nLe specie sono carnivore, terricole e conducono una vita generalmente diurna. Hanno dimensioni ridotte, corpo e coda lunghi ed affusolati, con unghie ben sviluppate non retrattili."}
{"id": "2103487", "revid": "599013", "url": "https://it.wikipedia.org/wiki?curid=2103487", "title": "Erika Schinegger", "text": "Partecip\u00f2 alle competizioni femminili, vincendo tra l'altro la medaglia d'oro nella discesa libera ai Mondiali del 1966, fino al 1967, anno in cui scopr\u00ec il suo pseudoermafroditismo, si ritir\u00f2 e assunse il nome di Erik Schinegger.\nBiografia.\nCome Erika Schinegger partecip\u00f2 alle competizioni femminili di sci alpino alla fine degli anni 1960. In tale veste la sciatrice, originaria di Agsdorf di Sankt Urban, vinse la medaglia d'oro nella discesa libera ai Mondiali del 1966 a Portillo (suo primo piazzamento internazionale di rilievo). In Coppa del Mondo esord\u00ec nella gara che inaugur\u00f2 il circuito femminile, lo slalom speciale di Oberstaufen del 7 gennaio 1967 (7\u00aa); nel prosieguo di quella stagione la Schinegger ottenne tutti i suoi cinque podi di carriera, dal primo nella discesa libera di Schruns del 18 gennaio all'ultimo nello slalom gigante di Jackson Hole del 26 marzo, con l'unica vittoria, nello slalom gigante disputato il 28 gennaio 1967 sulle nevi di Saint-Gervais-les-Bains. A fine stagione risult\u00f2 2\u00aa nella classifica della Coppa del Mondo di slalom gigante superata di 10 punti dalla vincitrice, la canadese Nancy Greene.\nNel 1967, mentre si stava preparando per i X Giochi olimpici invernali di , un test medico del Comitato Olimpico Internazionale determin\u00f2 che la Schinegger era cromosomicamente un maschio, anche se fino a quel momento era cresciuta ed era stata considerata una donna. Questo caso di pseudoermafroditismo port\u00f2 alla squalifica della sciatrice e alla revoca della medaglia d'oro iridata: la classifica della discesa libera di Portillo 1966 \u00e8 stata modifica nel dicembre del 1996 e il titolo di campionessa del mondo \u00e8 stato assegnato alla francese Marielle Goitschel.\nErika Schinegger decise poi di sottoporsi a un'operazione e di mutare il nome in Erik; successivamente si spos\u00f2 e dal matrimonio nacque una figlia. Sul suo caso Schinegger, insieme a Marco Schenz, ha anche scritto un'autobiografia uscita nel 1988 dal titolo \"Mein Sieg \u00fcber mich. Der Mann, der Weltmeisterin wurde\" (\"La mia vittoria su me stesso: l'uomo che divent\u00f2 campionessa del mondo\"). Nel 2005 la vicenda \u00e8 stata soggetto di un documentario.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "2103489", "revid": "1573940", "url": "https://it.wikipedia.org/wiki?curid=2103489", "title": "Otiorhynchus cribricollis", "text": "L'oziorinco dell'olivo (Otiorhynchus cribricollis ) \u00e8 un coleottero della famiglia dei Curculionidi che vive generalmente a spese dell'olivo e degli agrumi, ma gli adulti sono stati riscontrati anche su altre piante: vite, pesco, mandorlo e piante ortive, soprattutto se consociate all'olivo.\nOriginario dell'Europa meridionale e mediterranea, \u00e8 diffuso anche in tutto il Nord Africa. Inoltre, \u00e8 stato introdotto accidentalmente negli USA, in Australia e in Nuova Zelanda.\nIn Italia \u00e8 presente in tutte le zone olivicole.\nDescrizione.\nAdulto.\nAdulto di forma ovale e di colore nero lucente con zampe e antenne bruno-rossastre. Le elitre presentano 10 striature profonde e punteggiate con le interstrie granulose portanti una serie di peli corti, ricurvi e diretti all'indietro. Gli adulti hanno le elitre saldate lungo la linea di sutura e quindi non sono in grado di volare. \u00c8 specie partenogenetica, con rara presenza dei maschi. Raggiunge 6-8 mm di lunghezza\nUova.\nUova ellissoidali, di colore avorio.\nLarva.\nLarva di colore giallastro, senza zampe toraciche e con corpo ricurvo. La larva matura \u00e8 lunga 8-9 mm.\nPupa.\nLa pupa \u00e8 racchiusa, come gli altri Curculionidi, in una celletta terrosa.\nBiologia.\n\"O. cribricollis\" compie una sola generazione all'anno e sverna da larva in fase pi\u00f9 o meno avanzata di sviluppo..\nGli adulti compaiono all'inizio dell'estate e dopo riproduzione, generalmente per partenogenesi, le femmine depongono in autunno (ottobre), per oltre un mese, circa 70-200 uova alla superficie del suolo o leggermente interrate; da queste nascono dopo 3-4 settimane le larve che si nutrono e si sviluppano sulle radici di piante erbacee e degli stessi fruttiferi; raggiunta la maturit\u00e0 dopo aver attraversato 10 et\u00e0 larvali, si impupano entro una celletta terrosa per circa un mese (tra aprile e maggio) per poi dare gli adulti che fuoriescono dal suolo a partire dall'inizio di giugno.\nParti attaccate e danni.\nGli adulti di giorno si rifugiano nel terreno, generalmente ai piedi delle piante attaccate, a pochi centimetri di profondit\u00e0 e durante le ore notturne salgono sulle piante per nutrirsi di tenero fogliame o corteccia verde.\nGli adulti compiono caratteristiche erosioni a forma di mezzaluna sul margine fogliare, mentre le larve danneggiano le radici di ortive e di altre piante erbacee. In caso di forte infestazione, compiono anche erosioni sui germogli teneri e sui peduncoli delle olive provocandone la caduta.\nI danni compiuti dagli adulti possono rilevarsi molto gravi nei vivai, nei getti degli innesti, nei nuovi impianti e sui polloni allevati per la costituzione di nuove piante di olivo.\nNei semenzali degli agrumi compiono erosioni poco sotto la zona del colletto compromettendo in tal modo la vita delle piantine colpite."}
{"id": "2103490", "revid": "767487", "url": "https://it.wikipedia.org/wiki?curid=2103490", "title": "Houston (cantante)", "text": "La sua carriera fu interrotta dopo un tentativo di suicidio fallito nel 2005, causato dal forte stato di depressione del cantante."}
{"id": "2103491", "revid": "282412", "url": "https://it.wikipedia.org/wiki?curid=2103491", "title": "Antoine de Waele", "text": ""}
{"id": "2103504", "revid": "6923", "url": "https://it.wikipedia.org/wiki?curid=2103504", "title": "Curve a raggio variabile", "text": ""}
{"id": "2103505", "revid": "486946", "url": "https://it.wikipedia.org/wiki?curid=2103505", "title": "Curve di ritorno", "text": ""}
{"id": "2103506", "revid": "324378", "url": "https://it.wikipedia.org/wiki?curid=2103506", "title": "Marco Donat-Cattin", "text": ""}
{"id": "2103507", "revid": "486946", "url": "https://it.wikipedia.org/wiki?curid=2103507", "title": "Televisore LCD", "text": ""}
{"id": "2103509", "revid": "287204", "url": "https://it.wikipedia.org/wiki?curid=2103509", "title": "Azalia", "text": ""}
{"id": "2103510", "revid": "324378", "url": "https://it.wikipedia.org/wiki?curid=2103510", "title": "Carlo Donat Cattin", "text": ""}
{"id": "2103512", "revid": "116301411", "url": "https://it.wikipedia.org/wiki?curid=2103512", "title": "Bernardino Contin", "text": "In giovent\u00f9 probabilmente lavora presso il cantiere della Basilica del Santo a Padova, mentre nel 1555 si trasferisce a Venezia dove, insieme ai figli Francesco, Tommaso e Antonio apre una bottega di scultura ed architettura.\nLavora alla costruzione del palazzo di Daniele Barbarigo e ad alcune decorazioni della chiesa di San Salvador, compresa la realizzazione del Monumento funebre di Caterina Cornaro."}
{"id": "2103516", "revid": "339392", "url": "https://it.wikipedia.org/wiki?curid=2103516", "title": "Televisore a tubo catodico", "text": ""}
{"id": "2103517", "revid": "339392", "url": "https://it.wikipedia.org/wiki?curid=2103517", "title": "Televisore CRT", "text": ""}
{"id": "2103522", "revid": "28592", "url": "https://it.wikipedia.org/wiki?curid=2103522", "title": "Feuchtgebiete", "text": ""}
{"id": "2103533", "revid": "1745361", "url": "https://it.wikipedia.org/wiki?curid=2103533", "title": "Calotta", "text": "In geometria, si dice calotta sferica ciascuna delle parti in cui la superficie di una sfera \u00e8 suddivisa da un piano secante. Se il piano secante passa per un diametro della sfera le due parti si dicono emisferi. Il volume compreso tra la calotta e il piano secante \u00e8 detto segmento sferico.\nIl cerchio delimitato dalla sfera e dal piano secante \u00e8 detto \"base\" della calotta. Il raggio passante per il centro della base \u00e8 un asse di simmetria per la calotta, e incontra la calotta stessa in un punto detto \"vertice\"; la parte di raggio compresa tra la base e il vertice \u00e8 detta \"altezza\" della calotta.\nFormule.\nL'area della superficie della calotta sferica si ottiene dal prodotto della lunghezza della circonferenza massima della sfera a cui appartiene per la sua altezza:\ndove formula_2 e formula_3 sono il raggio della sfera e l'altezza della calotta sferica. Se formula_4 \u00e8 l'angolo solido sotteso dalla calotta, la superficie si pu\u00f2 esprimere anche come:\nSe si introduce l'apertura formula_6 del cono sotteso dalla calotta sferica (confrontare angolo solido) si ottengono le notevoli relazioni:\nIl volume della calotta sferica \u00e8 dato da:\noppure da:\nLa relazione tra l'altezza formula_3, il raggio di base della calotta formula_12 e il raggio della sfera formula_2 \u00e8 data da:\ndove il segno positivo e negativo della formula corrispondono alle altezze delle due calotte generate da un singolo piano secante."}
{"id": "2103537", "revid": "729019", "url": "https://it.wikipedia.org/wiki?curid=2103537", "title": "Schweizerische Eternitwerke", "text": "La Schweizerische Eternitwerke AG \u00e8 una azienda svizzera che produce amianto.\nNel 1923 cambi\u00f2 nome e da allora \u00e8 nota come Eternit AG.\nStoria.\nNel 1901 l'austriaco Ludwig Hatschek brevett\u00f2 il cemento-amianto, battezzandolo Eternit e rivendendo un anno dopo la licenza per la produzione all'imprenditore Alois Steinmann. \nQuesti nel 1903 fond\u00f2 la Schweizerische Eternitwerke AG, aprendo il primo stabilimento a Niederurnen.\nIn Italia la societ\u00e0 Eternit svilupp\u00f2 la propria attivit\u00e0 a partire dal 1906 negli stabilimenti di Casale Monferrato, concentrandosi inizialmente sulla produzione di tubazioni. Nel 1986 \u00e8 iniziato un procedimento fallimentare contro la filiale italiana che si \u00e8 concluso nel 2008 a Genova (sede legale della filiale), decretando che la cifra recuperata dal giudice fallimentare (5 milioni e mezzo di euro) fosse impiegata per il risarcimento dei danni da amianto ai dipendenti."}
{"id": "2103541", "revid": "154893", "url": "https://it.wikipedia.org/wiki?curid=2103541", "title": "Massimo Masini", "text": "Ha vestito la maglia della nazionale italiana per una decina d'anni ed \u00e8 stato tra i cestisti dell'Olimpia Milano che hanno vinto quattro campionati italiani e tre coppe europee.\nDal 2011 fa parte dell'Italia Basket Hall of Fame.\nCarriera.\nCarriera da giocatore.\nClub.\nVeste la maglia dell'Olimpia Milano dal 1963-64 al 1973-74. Ha vinto quattro scudetti, una Coppa dei Campioni e due Coppe Saporta.\nNella stagione 1974-75 difende i colori del Brina Rieti sempre in serie A.\nHa chiuso la carriera con la maglia della Fernet Tonic Bologna e con un biennio alla Postalmobili Pordenone, in Serie A2.\nHa segnato un totale di 4.992 punti nella massima serie.\nNazionale.\nMasini ha giocato in nazionale tra gli anni sessanta e i settanta, partecipando agli Europei 1963, 1965, 1967, 1969 e 1971, al Mondiale 1970 e alle Olimpiadi 1964, 1968 e 1972.\nCon la maglia azzurra ha vinto i IV Giochi del Mediterraneo disputati a Napoli nel 1963\nHa esordito il 3 maggio 1963 a Roma in Italia-Svizzera 90-57 e in totale ha disputato 179 gare, segnando 1852 punti.\nCarriera da allenatore.\nNel 1986-87 ha esordito sulla panchina della Panapesca Montecatini, in Serie B d'Eccellenza, vincendo subito il torneo. Al termine della seconda stagione in Serie A2, ha ottenuto un'altra promozione, questa volta nella massima serie. La sua esperienza con Montecatini si conclude tuttavia nel marzo 1990, quando viene sostituito da Marcello Billeri.\nAnche la sua esperienza sulla panchina della Billy Desio si conclude anzitempo: a gennaio 1991 viene sostituito da Massimo Meneguzzo. La sua ultima esperienza in A2 \u00e8 di appena un mese, ancora con lo Sporting Club Montecatini, nel 1997-98, quando sostituisce Stefano Tommei e viene poi rimpiazzato da Rudy D'Amico.\nStatistiche.\nPresenze e punti nei club.\n\"Statistiche aggiornate al 3 dicembre 2008\""}
{"id": "2103544", "revid": "20495075", "url": "https://it.wikipedia.org/wiki?curid=2103544", "title": "Toole", "text": ""}
{"id": "2103548", "revid": "400694", "url": "https://it.wikipedia.org/wiki?curid=2103548", "title": "Curva di ritorno", "text": ""}
{"id": "2103553", "revid": "1305772", "url": "https://it.wikipedia.org/wiki?curid=2103553", "title": "Fever Pitch", "text": ""}
{"id": "2103555", "revid": "28592", "url": "https://it.wikipedia.org/wiki?curid=2103555", "title": "Aleksandr Nevskij-Lavra", "text": ""}
{"id": "2103556", "revid": "123095578", "url": "https://it.wikipedia.org/wiki?curid=2103556", "title": "Pimen (patriarca di Mosca)", "text": "Biografia.\n\u00c8 nato nella citt\u00e0 di Bogorodsk, vicino a Mosca.\nIl 5 dicembre 1925, diventa monaco del monastero Sretenskij di Mosca.\nHa trascorso un lungo periodo in diversi monasteri russi e nelle cattedrali di Murom, Odessa e Pskov.\nNel 1954 Pimen diventa il capo del Troitse-Sergiyeva Lavra.\nIl 14 novembre 1961 viene nominato vescovo di Leningrado e Ladoga.\nDopo la morte del patriarca Alessio I, Pimen viene eletto Patriarca Pimen\u00a0I di Mosca e di tutte le Russie nel 1971.\nL'obiettivo principale di Pimen I diventa quello di guidare la chiesa Cristiana in uno stato ufficialmente comandato da un sistema ateo comunista. A tale scopo, lavora duramente con le autorit\u00e0: partecipa a numerosi 'movimenti pacifisti' e conferenze sponsorizzate dal governo. Pimen viene premiato Medaglia del Soviet alla Pace (1969, 1971) e Medaglia d'oro (\"Come Combattente per la Pace\") dal 'Comitato Sovietico per la Difesa della Pace' nel 1970. Pimen \u00e8 stato membro del Concilio mondiale per la Pace dal 1963 in poi. Nel 1961 fu insignito dell'Ordine della Bandiera Rossa del Lavoro, uno dei premi pi\u00f9 prestigiosi al tempo.\nL'Unione Sovietica tent\u00f2 di limitare e controllare tutte le attivit\u00e0 religiose e Pimen ebbe non poche difficolt\u00e0 a mantenere la sopravvivenza della Chiesa ortodossa russa.\nNella Russia del 1988, alla fine del difficile mandato alla testa della Chiesa ortodossa russa, organizza il millesimo anniversario della Conversione della Rus'. Questo evento diventa un momento storico che chiude la persecuzione dei Cristiani Ortodossi in URSS."}
{"id": "2103557", "revid": "400694", "url": "https://it.wikipedia.org/wiki?curid=2103557", "title": "Max Parodi", "text": ""}
{"id": "2103559", "revid": "729019", "url": "https://it.wikipedia.org/wiki?curid=2103559", "title": "Gran Premio d'Italia 1973", "text": "Il Gran Premio d'Italia 1973, \"XLIV Gran Premio d'Italia\" e tredicesima gara del campionato di Formula 1 del 1973, si \u00e8 svolto il 9 settembre sul Circuito di Monza ed \u00e8 stato vinto da Ronnie Peterson su Lotus-Ford Cosworth.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2103560", "revid": "834", "url": "https://it.wikipedia.org/wiki?curid=2103560", "title": "High Fidelity", "text": ""}
{"id": "2103566", "revid": "834", "url": "https://it.wikipedia.org/wiki?curid=2103566", "title": "How to Be Good", "text": ""}
{"id": "2103567", "revid": "834", "url": "https://it.wikipedia.org/wiki?curid=2103567", "title": "A Long Way Down", "text": ""}
{"id": "2103572", "revid": "30580", "url": "https://it.wikipedia.org/wiki?curid=2103572", "title": "Gran Premio del Canada 1973", "text": "Il Gran Premio del Canada 1973, \"XIII Labatt's 50 Grand Prix of Canada\" e quattordicesima gara del campionato di Formula 1 del 1973, si \u00e8 svolto il 23 settembre sul Circuito di Mosport Park ed \u00e8 stato vinto da Peter Revson su McLaren-Ford Cosworth.\nFu il primo gran premio in cui venne utilizzata una safety car, una Porsche 914 condotta dal pilota locale Eppie Wietzes. Il suo impiego fu deciso in seguito a un incidente accaduto a causa di un diluvio abbattutosi sulla pista, ma invece di guidare il gruppo, la vettura si posizion\u00f2 davanti al pilota sbagliato (Howden Ganley), generando confusione e in definitiva falsando il risultato della gara.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \"\nGP Canada 1973: Vittoria di Revson, mentre Tyrrell e Lotus si giocano le ultime chance - f1world.it/amarcord"}
{"id": "2103574", "revid": "107831", "url": "https://it.wikipedia.org/wiki?curid=2103574", "title": "Alice di Moravia", "text": ""}
{"id": "2103577", "revid": "666668", "url": "https://it.wikipedia.org/wiki?curid=2103577", "title": "Paul et Virginie", "text": ""}
{"id": "2103583", "revid": "6923", "url": "https://it.wikipedia.org/wiki?curid=2103583", "title": "Distanze di visibilit\u00e0", "text": ""}
{"id": "2103591", "revid": "834", "url": "https://it.wikipedia.org/wiki?curid=2103591", "title": "Natale in Silver street", "text": ""}
{"id": "2103592", "revid": "92920", "url": "https://it.wikipedia.org/wiki?curid=2103592", "title": "Davide Dal Maso", "text": ""}
{"id": "2103594", "revid": "287204", "url": "https://it.wikipedia.org/wiki?curid=2103594", "title": "Aggelos Anastasiad\u012bs", "text": "Carriera.\nGiocatore.\nNel 1973 gioca per il Paok Salonicco, qui gioca otto stagioni e vince una coppa di Grecia e un campionato greco.\nNel 1981 passa al Panathinaikos dove vince due coppe nazionali e un campionato.\nAllenatore.\nAnastasiadis allena diversi club greci, in quasi tutti i casi per una sola stagione. Nel 2003, con il PAOK, vince il campionato e l'anno successivo viene nominato allenatore greco dell'anno.\nSempre nel 2004 viene nominato commissario tecnico della nazionale cipriota, ruolo che ricoprir\u00e0 per sette anni.\nNel gennaio 2012 viene chiamato dal PAS Giannina a sostituire St\u00e9phane Demol."}
{"id": "2103595", "revid": "834", "url": "https://it.wikipedia.org/wiki?curid=2103595", "title": "Christmas in Silver Street", "text": ""}
{"id": "2103596", "revid": "834", "url": "https://it.wikipedia.org/wiki?curid=2103596", "title": "The Crimson Petal and the White", "text": ""}
{"id": "2103599", "revid": "729019", "url": "https://it.wikipedia.org/wiki?curid=2103599", "title": "B\u00e9k\u00e9ss\u00e1mson", "text": "B\u00e9k\u00e9ss\u00e1mson \u00e8 un comune dell'Ungheria di 2.627 abitanti (dati 2001). \u00c8 situato nella provincia di B\u00e9k\u00e9s."}
{"id": "2103602", "revid": "834", "url": "https://it.wikipedia.org/wiki?curid=2103602", "title": "The Alphabet Sisters", "text": ""}
{"id": "2103607", "revid": "834", "url": "https://it.wikipedia.org/wiki?curid=2103607", "title": "The Valley of Horses", "text": ""}
{"id": "2103610", "revid": "598982", "url": "https://it.wikipedia.org/wiki?curid=2103610", "title": "Francesco Pignatelli, marchese di Laino", "text": " Ricopr\u00ec l'incarico di \"Vicario generale\" di Ferdinando IV, dopo la fuga di questi in Sicilia, a seguito dell'invasione francese dello Stato pontificio e della battaglia di Civita Castellana.\nBiografia.\nIl 15 febbraio 1783, dopo il terremoto del 5 denominato il \"Fragello\", fu nominato Vicario generale delle Calabrie \u00ab\"con autorit\u00e0 e facolt\u00e0 ut alter ego sopra tutti li pr\u00e9sidi, tribunali, baroni, corti regie e baronali e quals\u00edsiano altri uffiziali politici di qualunque ramo qualit\u00e0 e carattere, come altres\u00ec sopra tutta la truppa tanto regolare quanto di milizie\"\u00bb e vi rimase fino al 10 settembre 1787. Dotato immediatamente di 100.000 ducati per le necessit\u00e0 urgenti della popolazione invi\u00f2 due navi con beni di prima necessit\u00e0 a Reggio e a Pizzo e si stabili il 22 febbraio a Monteleone dove pose il suo quartier generale; da qui, effettuando anche sopralluoghi nelle zone pi\u00f9 colpite, coordin\u00f2 gli aiuti, per cui si valse anche dei fondi della cassa sacra, alle zone colpite dal sisma.\nNominato dal re Ferdinando IV direttore della polizia di Napoli, corpo di nuova istituzione, fu sempre da questo, prima della fuga della famiglia reale in Sicilia nel dicembre 1798, con un \"biglietto regale\" nominato \"Vicario generale\" del monarca con il compito di contrastare l'avanzata dei francesi di Napoleone finch\u00e9 il re fosse tornato con i rinforzi; ma trovatosi il Pignatelli senza possibilit\u00e0 di impedire l'occupazione firm\u00f2 l'11 gennaio 1799 a Sparanise, con il generale Championnet, un armistizio di due mesi che prevedeva la cessione della fortezza di Gaeta, il pagamento di due milioni e mezzo di ducati in due rate da pagarsi il 15 e il 25 gennaio e l'interdizione dei porti napoletani alle navi dei paesi nemici della Francia. In seguito alla notizia che in citt\u00e0 erano presenti gli emissari francesi per il pagamento della prima rata i lazzari napoletani insorsero e si impadronirono delle fortezze cittadine. Il marchese di Laino abbandon\u00f2 Napoli il 17 gennaio ed arriv\u00f2 a Palermo il 28, qui fu fatto mettere agli \"arresti domiciliari\" dal re, che non era d'accordo con l'armistizio da lui stipulato con i francesi, ma sembra che alla fine, dopo essersi giustificato, sia stato prosciolto..\nFamiglia.\nIl 7 ottobre 1792 Francesco Pignatelli spos\u00f2 Maria Giuseppa de Cardenas. Nata nel 1756, ella eredit\u00f2 i feudi ed i titoli del padre Ferdinando III de Cardenas, in particolare quello di contessa di Acerra e marchesa di Laino. La coppia non ebbe figli. Maria Giuseppa mor\u00ec, poco dopo il marito, il 22 novembre del 1812. Nomin\u00f2 quali suoi eredi Francesco Pignatelli, VII principe di Strongoli (nipote del marito) ed i discendenti della zia Giovanna de Cardenas (Spinelli principi di Scalea). I titoli di conte di Acerra e marchese di Laino pervennero, tramite Antonio Spinelli di Scalea al figlio di questi Francesco Spinelli, che ne ottenne il riconoscimento mediante Decreto Ministeriale del 21 aprile del 1895.\nFrancesco Pignatelli era il fratello minore di Salvatore Pignatelli, V principe di Strongoli. Fu quindi zio dei fratelli Ferdinando Pignatelli (1769-1799), Mario (1773-1799), Francesco Pignatelli (1775-1853) e Vincenzo Pignatelli (1777-1837). Questi ultimi furono, a differenza dello zio, di orientamento liberale. Ferdinando e Mario in particolare vennero condannati, in seguito alla restaurazione borbonica, alla pena capitale a causa del loro coinvolgimento nella Repubblica Napoletana."}
{"id": "2103611", "revid": "339392", "url": "https://it.wikipedia.org/wiki?curid=2103611", "title": "Stati membri dell'UE", "text": ""}
{"id": "2103612", "revid": "1305772", "url": "https://it.wikipedia.org/wiki?curid=2103612", "title": "The Clan of the Cave Bear", "text": ""}
{"id": "2103614", "revid": "1310927", "url": "https://it.wikipedia.org/wiki?curid=2103614", "title": "Alleen Gezamenlijk Oefenen Voert Verder Apeldoorn", "text": "L'Alleen Gezamenlijk Oefenen Voert Verder Apeldoorn, spesso abbreviato AGOVV Apeldoorn, \u00e8 stata una squadra olandese di calcio della citt\u00e0 di Apeldoorn. L'11 gennaio 2013 \u00e8 stata esclusa dal secondo campionato nazionale, l'Eerstedivisie, dalla federcalcio olandese per bancarotta.\nStoria.\nIl Club \u00e8 stato fondato il 25 febbraio 1913, col nome di AGOSV. Per un caso di omonimia nella sigla, verr\u00e0 modificato il nome in quello attuale: AGOVV.\nL'AGOVV diventa un club professionista nel 1954, ma a causa di problemi finanziari, nel 1971 ritorner\u00e0 a militare nelle serie minori. Il 1\u00ba luglio 2003, l'AGOVV ritorna in Dutch League, riammesso nella Eerste Divisie. Durante la stagione 2003/2004, l'attaccante Klaas-Jan Huntelaar diventa il \"top scorer\" della Eerste Divisie con 26 goal."}
{"id": "2103616", "revid": "834", "url": "https://it.wikipedia.org/wiki?curid=2103616", "title": "The Mammoth Hunters", "text": ""}
{"id": "2103618", "revid": "834", "url": "https://it.wikipedia.org/wiki?curid=2103618", "title": "The Plains of Passage", "text": ""}
{"id": "2103619", "revid": "834", "url": "https://it.wikipedia.org/wiki?curid=2103619", "title": "The Shelters of Stone", "text": ""}
{"id": "2103621", "revid": "834", "url": "https://it.wikipedia.org/wiki?curid=2103621", "title": "The Tragedy at Marsdon Manor", "text": ""}
{"id": "2103629", "revid": "834", "url": "https://it.wikipedia.org/wiki?curid=2103629", "title": "La Condition humaine", "text": ""}
{"id": "2103630", "revid": "834", "url": "https://it.wikipedia.org/wiki?curid=2103630", "title": "L'Espoir", "text": ""}
{"id": "2103634", "revid": "57342", "url": "https://it.wikipedia.org/wiki?curid=2103634", "title": "The Novice", "text": ""}
{"id": "2103637", "revid": "125344088", "url": "https://it.wikipedia.org/wiki?curid=2103637", "title": "Andrej Aleksandrovi\u010d Romanov", "text": "Biografia.\nInfanzia ed educazione.\nSua madre era la granduchessa Xenia (1875-1960), figlia dello zar Alessandro III e suo padre era il granduca \"Sandro\", cugino di primo grado del padre della moglie: Dmitrij era quindi pronipote di Nicola I di Russia per parte di padre e pro-pronipote dello stesso per parte di madre, oltre ad avere per nonno Alessandro III e per zio Nicola II, particolarmente legato alla sorella ed al cognato.\nNonostante fosse \"principe di Russia\" e non \"granduca di Russia\" (cio\u00e8 non aveva n\u00e9 un padre, n\u00e9 uno zio n\u00e9 un nonno Imperatore regnante) alla sua nascita vennero sparati 21 salve di cannone -prescritte per la nascita di ogni granduca- invece delle 15 che il suo rango avrebbe richiesto, per insistenza della nonna, l'Imperatrice Vedova, in quanto Andreij era il suo primo nipote maschio.\nPass\u00f2 la prima giovinezza tra il sud della Francia, luogo di vacanza molto amato dalla nobilt\u00e0 internazionale, e i palazzi imperiali russi. \nCarriera militare.\nIl principe Andrej si un\u00ec alla marina russa e serv\u00ec sotto il padre. Pi\u00f9 tardi divenne tenente delle guardie, il cui colonnello in capo era suo zio, l'imperatore Nicola II. Poco prima della rivoluzione russa, era l'unico membro della sua famiglia che accompagn\u00f2 l'imperatrice Alessandra e le sue quattro figlie alla loro ultima visita alle chiese di Novgorod. \u00c8 stata l'ultima volta che li vide.\nRivoluzione bolscevica.\nQuando l'imperatore Nicola II abdic\u00f2 in seguito alla Rivoluzione di Febbraio nel 1917, l'Imperatrice vedova si ritir\u00f2 in Crimea con moltissimi parenti, fra cui la figlia Ksenija, il genero ed i loro figli: nel 1918 molti di loro furono incarcerati vicino a Jalta, ma un mese dopo vennero liberati dalle truppe tedesche in seguito alla firma del Trattato di Brest-Litovsk.\nLasci\u00f2 la Russia nel dicembre 1918 a bordo della nave inglese HMS Forsythe assieme a suo padre per seguire la Conferenza di pace di Parigi.\nPrimo matrimonio.\nDurante il periodo in cui erano in Crimea, Andrej inizi\u00f2 una relazione con Elisabetta Ruffo-Sasso (1886-1940), figlia di don Fabrizio Ruffo, duca di Sasso-Ruffo e della principessa Natal'ja Aleksandrovna Me\u0161\u010derskaja, una giovane divorziata. Si erano incontrati a San Pietroburgo nel 1916. Elisabetta aveva una figlia, Elisabetta, nata dal suo primo matrimonio con il maggiore generale Alessandro Friederici. Quando Elisabetta rimase incinta, la coppia si spos\u00f2 il 12 giugno 1918 nella cappella di famiglia di ai-Todor a Jalta alla presenza della sua famiglia, tra cui sua nonna, l'Imperatrice vedova. Il principe Andrej aveva ventuno anni e sua nonna pensava anche fosse giovane per il matrimonio, ma i suoi genitori, diedero il loro consenso.\nA corto di denaro e senza un'occupazione stabile, il principe Andrej alla fine si stabil\u00ec definitivamente a Frogmore. In seguito si trasfer\u00ec a Hampton Court. Vivevano l\u00ec durante la seconda guerra mondiale, quando sua moglie mor\u00ec durante un raid dell'aviazione tedesca. \nSecondo matrimonio.\nDue anni pi\u00f9 tardi, durante il soggiorno a Balmoral, il principe Andrej incontr\u00f2 la sua seconda moglie Nadine Sylvia Ada McDougall (1908-2000). Era la maggiore delle tre figlie di tenente colonnello Herbert McDougall e di sua moglie Sylvia Borgstrom. Si fidanzarono il 18 giugno 1942 e le nozze furono celebrate a Norton, il 21 settembre 1942. L'arcivescovo di Canterbury ha officiato il rito anglicano, mentre il matrimonio con rito ortodosso \u00e8 stato officiato dal archimandrita Nicola che era stato tutore dei figli di Nicola II. \nUltimi anni e morte.\nNel 1949 si trasfer\u00ec in un'antica dimora di campagna a Faversham, in Kent di propriet\u00e0 della famiglia della sua seconda moglie e famosa per essere stata la riserva di caccia di Edoardo il Principe Nero. Trascorreva il suo tempo tra il giardinaggio e la cucina, che aveva imparato dagli chef francesi nei palazzi dei suoi genitori. Era anche un artista, tanto che organizz\u00f2 diverse mostre delle sue opere a Parigi prima della seconda guerra mondiale. \nIl Principe Andrej fu il Protettore del Sovrano Ordine dei Cavalieri Ortodossi Ospitalieri di san Giovanni di Gerusalemme, una delle molte assise cavalleresche che si rifanno ai Cavalieri Ospitalieri.\nMor\u00ec nella sua casa di Faversham l'8 maggio 1981. Fu sepolto nella chiesa di Norton.\nDiscendenza.\nIl granduca Andrej e la sua prima moglie Elisabetta Ruffo-Sasso ebbero tre figli:\nDal secondo matrimonio con Nadine Sylvia Ada McDougall nacque:"}
{"id": "2103639", "revid": "1788047", "url": "https://it.wikipedia.org/wiki?curid=2103639", "title": "Campionato nordamericano di pallavolo femminile 2005", "text": "Il XIX campionato nordamericano di pallavolo femminile si \u00e8 svolto dal 6 all'11 settembre 2005 a Port of Spain, a Trinidad e Tobago. Al torneo hanno partecipato 8 squadre nazionali nordamericane e la vittoria finale \u00e8 andata per la quinta volta, la terza consecutiva, agli Stati Uniti.\nPodio.\nCampione.\nStati Uniti(Quinto titolo)\nSecondo posto.\nCuba\nTerzo posto.\nRepubblica Dominicana"}
{"id": "2103640", "revid": "20496194", "url": "https://it.wikipedia.org/wiki?curid=2103640", "title": "Impresa demolizioni", "text": ""}
{"id": "2103641", "revid": "20496204", "url": "https://it.wikipedia.org/wiki?curid=2103641", "title": "Impresa demolitrice", "text": ""}
{"id": "2103642", "revid": "729019", "url": "https://it.wikipedia.org/wiki?curid=2103642", "title": "Auralux", "text": "Auralux Recordings \u00e8 una etichetta discografica inglese specializzata nella ripubblicazione di dischi di musica reggae.\nFondata da Marcus Weedon nel 2003 con lo scopo di riportare alla luce vecchi dischi di reggae, \u00e8 gestita da David Hill, gi\u00e0 membro dei Ballistic Brothers e fondatore di Nuphonic, e si avvale della collaborazione di David Katz, esperto di reggae e biografo ufficiale di Lee \"Scratch\" Perry."}
{"id": "2103646", "revid": "767487", "url": "https://it.wikipedia.org/wiki?curid=2103646", "title": "Louis Fr\u00e9chette", "text": "Biografia.\nDopo aver seguito dal 1854 al 1860 studi classici, arriv\u00f2 all'Universit\u00e0 Laval. Diventato avvocato fonda due giornali: \"Le drapeau de L\u00e9vis\" e \"La Tribune de Levis\". Ad un certo punto decise di abbandonare tutto e di recarsi a Chicago, dove scrisse \"La voix d'un exil\u00e9\".\nNel 1874 divenne membro del parlamento ad Ottawa, e dopo il 1878 si leg\u00f2 al partito liberale del Canada; in seguito, non venendo rieletto, rinneg\u00f2 l'attivit\u00e0 politica tornando a scrivere. Divenne poi amico di Oscar Wilde.\nFu il primo abitante del Qu\u00e9bec a ricevere una borsa di studio, chiamata premio Montyon dell'accademia francese grazie alla sua raccolta di poesie. Esiste una scuola a Canada a lui dedicata.\nOpere.\nMolte delle sue opere sono andate perse durante il grande incendio di Chicago."}
{"id": "2103648", "revid": "834", "url": "https://it.wikipedia.org/wiki?curid=2103648", "title": "Natale a Silver Street", "text": ""}
{"id": "2103649", "revid": "1543377", "url": "https://it.wikipedia.org/wiki?curid=2103649", "title": "Pantaloni a zampa di elefante", "text": "I pantaloni a zampa di elefante, o semplicemente pantaloni a zampa sono un tipo di pantaloni che scendono ampi dalle ginocchia in gi\u00f9. Sono anche chiamati pantaloni a campana (dal loro corrispettivo inglese \"Bell-bottoms\"), o pantaloni twist.\nOrigini.\nLe origini di questi pantaloni sono incerte. Nei primi anni del diciannovesimo secolo, la marina militare statunitense adott\u00f2 come propria divisa un tipo di pantaloni molto ampi che terminavano \"a campana\", anche se si trattava di un tipo di divisa che variava sensibilmente da nave a nave. In una delle prime descrizioni della divisa dei marinai del 1813, il commodoro Stephen Decatur scrisse che gli uomini sulle fregate indossavano pantaloni blu che terminavano \"a campana\". Tuttavia nella Royal Navy britannica non c'\u00e8 traccia di simili pantaloni fino a met\u00e0 dell'Ottocento. I \"pantaloni a campana\" di cui parlava Decatur erano molto differenti dallo stile moderno, in quanto vestivano molto ampi, a differenza di quelli attuali, che invece sono piuttosto stretti fino alle ginocchia. Molte teorie sono state avanzate negli anni sul perch\u00e9 i marinai adottassero questo formato, ma la maggior parte delle spiegazioni ha poca credibilit\u00e0 per la totale mancanza di documenti ufficiali.\nModa della zampa di elefante.\nI pantaloni a zampa di elefante divennero un capo di moda in Italia gi\u00e0 all'inizio degli anni sessanta con l'avvento di Adriano Celentano e per tutti gli anni settanta sia fra gli uomini che fra le donne. Furono uno dei principali segni distintivi della cultura hippy negli anni sessanta, insieme alla bandana e ad altri capi. Nei periodi successivi per\u00f2 divennero un capo di moda, slegandosi del tutto dalla originale natura di ribellione hippy. Ad aiutare i pantaloni a zampa a diventare popolari ci pensarono molti personaggi dello spettacolo e della musica come Sonny e Cher. In questo periodo furono associati alla musica disco, e conseguentemente passarono di moda alla fine degli anni settanta.\nA met\u00e0 anni novanta si \u00e8 assistito ad un rinnovato interesse della moda europea nei confronti dei pantaloni a zampa, adattati alle nuove tecnologie dell'industria tessile. Ci\u00f2 che distingue principalmente i modelli dei pantaloni a zampa degli anni settanta da quelli pi\u00f9 recenti \u00e8 il modo con cui essi stringono le ginocchia."}
{"id": "2103650", "revid": "834", "url": "https://it.wikipedia.org/wiki?curid=2103650", "title": "The Perennial Philosophy", "text": ""}
{"id": "2103651", "revid": "712828", "url": "https://it.wikipedia.org/wiki?curid=2103651", "title": "Rico (Gunslinger Girl)", "text": ""}
{"id": "2103652", "revid": "834", "url": "https://it.wikipedia.org/wiki?curid=2103652", "title": "The Doors of Perception", "text": ""}
{"id": "2103656", "revid": "3831", "url": "https://it.wikipedia.org/wiki?curid=2103656", "title": "Battaglia di Buccari", "text": ""}
{"id": "2103657", "revid": "834", "url": "https://it.wikipedia.org/wiki?curid=2103657", "title": "Brave New World Revisited", "text": ""}
{"id": "2103658", "revid": "729019", "url": "https://it.wikipedia.org/wiki?curid=2103658", "title": "Anonima Costruzioni Aeronautiche Savoia", "text": "La Societ\u00e0 Anonima Costruzioni Aeronautiche Savoia era una azienda aeronautica italiana fondata dall'imprenditore Domenico Lorenzo Santoni il 5 maggio 1913, titolare per l'Italia dei brevetti della Soci\u00e9t\u00e9 des avions Henri &amp; Maurice Farman e deputata alla costruzione su licenza dei modelli del marchio francese.\nConosciuta anche semplicemente come Savoia, come i modelli commercializzati, era stata autorizzata dalla famiglia reale Savoia a fregiarsi del nome dinastico per effetto di un brevetto Reale.\nNel 1915 confluisce nella Societ\u00e0 Idrovolanti Alta Italia (SIAI) che potr\u00e0 cos\u00ec a sua volta fregiarsi del nome \"Savoia\"."}
{"id": "2103660", "revid": "61051", "url": "https://it.wikipedia.org/wiki?curid=2103660", "title": "Savoia (societ\u00e0)", "text": ""}
{"id": "2103661", "revid": "834", "url": "https://it.wikipedia.org/wiki?curid=2103661", "title": "The Brief Wondrous Life of Oscar Wao", "text": ""}
{"id": "2103662", "revid": "834", "url": "https://it.wikipedia.org/wiki?curid=2103662", "title": "The Long Midnight of Barney Thomson", "text": ""}
{"id": "2103664", "revid": "834", "url": "https://it.wikipedia.org/wiki?curid=2103664", "title": "The Cutting Edge of Barney Thomson", "text": ""}
{"id": "2103665", "revid": "253269", "url": "https://it.wikipedia.org/wiki?curid=2103665", "title": "Liliana Sorrentino", "text": "Biografia.\nSorella dell'attore e doppiatore Claudio Sorrentino, ha iniziato la sua carriera da bambina all'et\u00e0 di 4 anni, accompagnando il fratello ad un turno di doppiaggio.\n\u00c8 nota per aver doppiato Heather Locklear nella serie televisiva \"Melrose Place, nel film\" \"\" e \"Le ragazze dei quartieri alti\". Tra le altre, ha doppiato Mia Farrow, Patricia Clarkson e Cate Blanchett.\nDa piccola possedeva una voce squillante, ben riconoscibile in molti film degli anni sessanta quali \"Mary Poppins\" (Jane Banks), \"Quel certo non so che\" e \"Tutti insieme appassionatamente\", in cui doppia l'attrice Kym Karath nei rispettivi ruoli di Maggie e Gretel.\nFu anche attiva nel doppiare pellicole di genere erotico, sia \"d'autore\" che commedia erotica. Ha prestato infatti la voce a Elisabetta Genovese in \"Il Decameron\" di Pier Paolo Pasolini e doppi\u00f2 varie volte Gloria Guida.\nNel campo dell'animazione ha doppiato Pollon nell'anime \"C'era una volta... Pollon\", Sayaka Yumi in \"Mazinga Z\", Maria Fleed in \"Ufo robot Goldrake\" e Ritsuko Akagi nell'anime \"Neon Genesis Evangelion\".\nOltre ad essere doppiatrice, \u00e8 anche direttrice di doppiaggio per importanti film italiani e stranieri.\nTeatro e televisione.\nNel 1965 ha recitato in televisione insieme alla coppia Rina Morelli e Paolo Stoppa in \"Questa sera parla Mark Twain\", regia di Daniele D'Anza.\nNel 1969 ha recitato ne \"L'anitra selvatica\" di Henrik Ibsen nel ruolo di Edvig, con Renato De Carmine, Ileana Ghione, Umberto Orsini, Sergio Tofano, per la regia di Ottavio Spadaro.\n per la piece treatrale il \"Sonno della ragione\" di Antonio Buero Vallejo, con Giuliana Lojodice, Aroldo Tieri, Mino Bellei, con la regia di Paolo Giuranna.\nNel 1974 entra a far parte della Compagnia dei Giovani, insieme a Rossella Falk e Ugo Pagliai, recitando nelle commedie \"Trovarsi\" e \"Sei personaggi in cerca d'autore\" di Luigi Pirandello, per la regia di Giorgio De Lullo.\nNel periodo 1974-1984 presta la voce ad Erin Moran nella serie \"Happy Days\"."}
{"id": "2103667", "revid": "834", "url": "https://it.wikipedia.org/wiki?curid=2103667", "title": "The Bastard of Istanbul", "text": ""}
{"id": "2103673", "revid": "834", "url": "https://it.wikipedia.org/wiki?curid=2103673", "title": "L'\u00c9l\u00e9gance du h\u00e9risson", "text": ""}
{"id": "2103674", "revid": "188323", "url": "https://it.wikipedia.org/wiki?curid=2103674", "title": "Sfasciacarrozze", "text": ""}
{"id": "2103676", "revid": "834", "url": "https://it.wikipedia.org/wiki?curid=2103676", "title": "Catching the Big Fish", "text": ""}
{"id": "2103678", "revid": "834", "url": "https://it.wikipedia.org/wiki?curid=2103678", "title": "Faerie Wars", "text": ""}
{"id": "2103679", "revid": "339392", "url": "https://it.wikipedia.org/wiki?curid=2103679", "title": "7. SS-Gebirgs-Division Prinz Eugen", "text": ""}
{"id": "2103683", "revid": "834", "url": "https://it.wikipedia.org/wiki?curid=2103683", "title": "The Purple Emperor", "text": ""}
{"id": "2103685", "revid": "834", "url": "https://it.wikipedia.org/wiki?curid=2103685", "title": "Ruler of the Realm", "text": ""}
{"id": "2103687", "revid": "74801", "url": "https://it.wikipedia.org/wiki?curid=2103687", "title": "Mircea Grosaru", "text": "Biografia.\nDopo la prima laurea in matematica-fisica, ottenuta presso l'Universit\u00e0 di Bacau nel 1974, svolge dal 1976 al 1996 l'attivit\u00e0 di professore di matematica e direttore. Consegue altre tre lauree in educazione fisica (Bucarest, 1982), in economia (ASE, 1996) e giurisprudenza (Universit\u00e0 di Craiova, 2000). Dal 1992 al 1996 ricopre l'incarico di Consigliere alla Camera dei Deputati. Nel 1996-1998 ricopre un incarico dirigenziale presso la prefettura di Suceava.\nDal 1976 al 1981 gioc\u00f2 come attaccante della squadra di calcio del CSM Suceava (all'epoca militante nel campionato di Divizia B), di cui \u00e8 stato anche presidente per poco tempo.\n\u00c8 stato nominato ambasciatore di pace della Federazione della Pace Universale, movimento religioso coreano appartenente alla Chiesa dell'unificazione.\nSposato con Ioana Grosaru, da cui ha avuto il figlio Andi-Gabriel, \u00e8 scomparso nel 2014 all'et\u00e0 di 61 anni a seguito di un infarto.\nCarriera politica.\nDal 1997 al 2000 \u00e8 stato segretario della sezione locale del Partito Nazionale Liberale a Suceava.\nFondatore e presidente dell'Associazione degli Italiani di Romania, ha rappresentato la minoranza italiana in Romania come deputato alla Camera dei deputati della Romania in tre legislature dal 2004 al 2014 dov'\u00e8 stato segretario del gruppo parlamentare Minoranze nazionali dal febbraio 2010.\nNel 2009 stato decorato dal Presidente della Repubblica italiana Giorgio Napolitano quale Cavaliere dell'Ordine della Stella d'Italia per gli importanti contributi sul mantenimento, valorizzazione e promozione della lingua, della cultura e dell'identit\u00e0 della minoranza italiana in Romania e per i servizi importanti resi allo Stato italiano. Ha ricevuto anche la medaglia della presidenza della Camera dei Deputati italiana da parte di Gianfranco Fini.\nNel 2010 ha vinto presso la Corte europea dei diritti dell'uomo una causa contro lo Stato della Romania per la negazione dalla carica vinta alle elezioni parlamentari del 2000.\nHa contribuito alla progettazione, miglioramento e attuazione di importanti leggi rumene in materia di diritto fallimentare e preinsolvenza (Legge n. 85/2006 e n. 85/2014) ed \u00e8 stato autore di una monografia sul giudice fallimentare. Fece parte della commissione parlamentare giuridica, disciplina ed immunit\u00e0; della sottocommissione per il monitoraggio dell'esecuzione delle sentenze della Corte europea dei diritti dell'uomo; della Commissione di redazione del nuovo codice civile e del nuovo codice di procedura civile.\nPrima del decesso, stabil\u00ec un accordo di cooperazione tra l'Associazione degli Italiani di Romania e il Partito Democratico Europeo, progetto che venne proseguito dal figlio Andi-Gabriel nel dicembre 2014.\nMircea Grosaru fu accusato e condannato in primo grado per conflitto d'interessi per aver assunto la moglie Ioana quale consigliera parlamentare dal 2008 al 2011; peraltro, in seguito al decesso del deputato nel 2014, la procedura giudiziaria \u00e8 stata interrotta.\nCaso \"Grosaru contro Romania\".\nL'Associazione degli Italiani di Romania partecip\u00f2 alle elezioni del 2000 insieme alla Comunit\u00e0 Italiana di Romania, ma fu in seguito al centro di una disputa giudiziaria: infatti, la ROASIT aveva stretto un'alleanza elettorale con la CIR in base alla quale era stata presentata una lista uninominale con il logo dell'una e la denominazione dell'altra. La lista unica aveva cos\u00ec ottenuto voti a livello nazionale ma, bench\u00e9 Mircea Grosaru (membro della ROASIT) avesse ottenuto preferenze complessive in 19 delle 42 circoscrizioni elettorali nazionali, il seggio venne assegnato alla nota attrice Ileana Stana-Ionescu (membro della CIR) che aveva ottenuto preferenze in una sola circoscrizione. L'ufficio elettorale nazionale aveva cio\u00e8 deciso di premiare il candidato con pi\u00f9 voti ottenuti in una sola e unica circoscrizione, anzich\u00e9 quello con pi\u00f9 preferenze complessive a livello nazionale. Il caso \"Grosaru c. Romania\" infine arriv\u00f2, dopo 10 anni, fino alla Corte europea dei diritti dell'uomo, che con la sentenza n. 78.039/01 del 2 marzo 2010 (pubblicata sul bollettino ufficiale della CEDU nr. 686 dell'11 ottobre 2010) ha riconosciuto le ragioni di Mircea Grosaru, a cui fu anche riconosciuto un risarcimento di euro per il danno subito."}
{"id": "2103688", "revid": "339392", "url": "https://it.wikipedia.org/wiki?curid=2103688", "title": "The Spanish Cape Mystery", "text": ""}
{"id": "2103689", "revid": "339392", "url": "https://it.wikipedia.org/wiki?curid=2103689", "title": "8. SS-Kavallerie-Division der SS Florian Geyer", "text": ""}
{"id": "2103691", "revid": "339392", "url": "https://it.wikipedia.org/wiki?curid=2103691", "title": "Sadako will leben", "text": ""}
{"id": "2103692", "revid": "404338", "url": "https://it.wikipedia.org/wiki?curid=2103692", "title": "10\u00aa Divisione Panzer SS &quot;Frundsberg&quot;", "text": ""}
{"id": "2103693", "revid": "39224", "url": "https://it.wikipedia.org/wiki?curid=2103693", "title": "Tassa di circolazione", "text": ""}
{"id": "2103694", "revid": "767487", "url": "https://it.wikipedia.org/wiki?curid=2103694", "title": "Sierra Nevada del Cocuy", "text": "La Sierra Nevada del Cocuy o Sierra Nevada de Chita o Sierra Nevada de G\u00fcic\u00e1n\u00e8 una formazione montuosa della Colombia. Si trova sulla regione settentrionale della Cordillera Oriental nei dipartimenti di Boyac\u00e1, di Arauca e Casanare. e si compone di due sottocatene parallele con orientato nord-sud, che si estendono su una lunghezza di circa 30\u00a0km. \nIl punto pi\u00f9 alto si trova sul Ritacuba Blanco (5.330 metri sul livello del mare, che rappresenta anche la vetta pi\u00f9 elevata nella Cordillera Oriental, oltre al Ritacuba Nero (5.300\u00a0m). Nella Sierra Nevada del Cocuy si trova il pi\u00f9 grande ghiacciaio della Colombia, dove il limite inferiore della neve \u00e8 posto a 4.800 metri. \nCon i suoi 30\u00a0km di lunghezza e pi\u00f9 di 22 cime innevate, rappresenta la pi\u00f9 grande massa di neve permanente del Sud America a nord dell'Ecuador."}
{"id": "2103696", "revid": "36426", "url": "https://it.wikipedia.org/wiki?curid=2103696", "title": "Arti (Firenze)", "text": ""}
{"id": "2103698", "revid": "339392", "url": "https://it.wikipedia.org/wiki?curid=2103698", "title": "12\u00aa Divisione Panzer SS &quot;Hitlerjugend&quot;", "text": ""}
{"id": "2103700", "revid": "834", "url": "https://it.wikipedia.org/wiki?curid=2103700", "title": "Une br\u00e8ve histoire de l'avenir", "text": ""}
{"id": "2103701", "revid": "339392", "url": "https://it.wikipedia.org/wiki?curid=2103701", "title": "12\u00aa SS Panzerdivision &quot;Hitlerjugend&quot;", "text": ""}
{"id": "2103710", "revid": "1543377", "url": "https://it.wikipedia.org/wiki?curid=2103710", "title": "Independent Spirit Awards 2009", "text": "La cerimonia di premiazione della 24\u00aa edizione degli Independent Spirit Awards si \u00e8 svolta il 21 febbraio 2009 sulla spiaggia di Santa Monica, California ed \u00e8 stata presentata da Steve Coogan. Alec Baldwin \u00e8 stato il presidente onorario.\nLe \"nomination\" sono state rese note il 2 dicembre 2008.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2103712", "revid": "39224", "url": "https://it.wikipedia.org/wiki?curid=2103712", "title": "Tassa forfettaria", "text": ""}
{"id": "2103714", "revid": "88740", "url": "https://it.wikipedia.org/wiki?curid=2103714", "title": "Helle Busacca", "text": "Biografia.\nNata in una famiglia agiata di San Piero Patti, in provincia di Messina, dopo aver trascorso parte della sua giovinezza nel paese natale, Helle si trasfer\u00ec a Bergamo e successivamente a Milano insieme ai genitori. Laureata in Lettere Classiche presso la Regia Universit\u00e0 meneghina, negli anni seguenti fu insegnante di lettere in diversi licei spostandosi negli anni di citt\u00e0 in citt\u00e0: Varese, Pavia, Milano, Napoli, Siena e, infine, Firenze, dove mor\u00ec il 15 gennaio 1996.\nLe sue carte (che contengono corrispondenza, bozze e prime stesure di opere pubblicate, nonch\u00e9 numerosi manoscritti inediti) sono conservate in un Fondo speciale presso l'Archivio di Stato di Firenze.\nNel dicembre 2015, in occasione di un convegno sul centenario della nascita, le \u00e8 stata intitolata la Biblioteca Comunale di San Piero Patti.\nPoetica.\nLa sua opera, poetica e narrativa soprattutto, mostra una profonda originalit\u00e0 e incisivit\u00e0, che parte spesso dall'intensa testimonianza di un dramma personale e dalla coscienza di un destino tragico.\nL'autrice, nutrita di profonda conoscenza della classicit\u00e0, entra in relazione e si fa influenzare dalla poesia moderna delle pi\u00f9 diverse provenienze e culture, ma con particolar predilezione per quella di matrice americana. Nelle sue opere si mostrano suggestioni dalla Beat Generation, da Eliot, da Ezra Pound.\nAccanto a tante contaminazioni, la sua opera \u00e8 segnata da mutevoli variazioni di registro che muovono dalla cruda violenza verbale a vette di astratto e pacato lirismo.\nNota personalmente dolorosa ma poeticamente fruttuosa il ricordo tragico del fratello suicida (Aldo), dal quale la Busacca parte per giungere alle vette sublimi di un \"messaggio verso le stelle\" e, quasi paradossalmente, alla concreta contemporaneit\u00e0 di un \"atto di fede sociale\".\nLa poesia della trilogia ha tirato le conseguenze di questo fatto con la massima drasticit\u00e0: la parola-zombie della Busacca deriva la sua potenza proprio dal soliloquio-colloquio intimo e disadorno tra un defunto e un morto che parla. \nAlgida e luttuosa, la nuova poesia di Helle Busacca rivela la follia o la melancholia della societ\u00e0 delle merci e della futura produzione computerizzata del reale per il suo esserne inalienabilmente estranea. Cos\u00ec, se nel mondo delle merci l'iperreale segue ad un altro iperreale\u2026 nella poesia della Busacca l'estraneazione fonda la parola del suo \u00abparlato\u00bb: una specie di zombie che proviene dal cadavere di un morto: l'assassinio del fratello \u00abaldo\u00bb; ci\u00f2 che rende questa poesia sempre pi\u00f9 frontale, surreale e metareale, ipocondriaca, ossessiva, esclusiva, maniacale\u2026\nda Giorgio Linguaglossa \"Dalla lirica al discorso poetico. Storia della poesia italiana 1945-2010\" p.\u00a0170\nCritiche e recensioni.\nHanno scritto di lei, fra gli altri, Carlo Betocchi, Eugenio Montale, Raffaele Crovi, Giuseppe Zagarrio, Mario Grasso, Domenico Cara, Donato Valli, Gilda Musa, Bortolo Pento, Carlo Bo, Luciano Anceschi, Claudio Marabini, Oreste Macr\u00ec, Marco Marchi, Maurizio Cucchi, Gabriella Maleti, Mario Luzi, Alberico Sala, Sergio Solmi, Luigi Testaferrata, Vittorio Sereni, Marcello Venturi, Leonardo Sinisgalli e Giorgio Linguaglossa.\nArchivio personale.\nL'Archivio per la memoria e la scrittura delle donne Alessandra Contini Bonacossi ha curato la raccolta, l'ordinamento ed il deposito delle sue carte presso l'Archivio di stato di Firenze\nBibliografia.\nGiorgio Linguaglossa in \"Dalla lirica al discorso poetico. Storia della poesia italiana (1945-2010)\" EdiLet, Roma, 2011"}
{"id": "2103723", "revid": "287204", "url": "https://it.wikipedia.org/wiki?curid=2103723", "title": "Antonio Ignacio de la Pedrosa y Guerrero", "text": "Biografia.\nPedrosa y Guerrero ricopr\u00ec importanti incarichi in Spagna. Nel 1684 divenne avvocato e protettore degli indiani presso l\"Audiencia\" di Bogot\u00e1. In seguito fu nominato membro del Consiglio delle Indie in Spagna. Mentre ricopriva questo incarico, re Filippo V lo incaric\u00f2 di reggere il neonato Vicereame della Nuova Granada, nel 1717. Prima di quell'anno la Nuova Granada era governata da Lima, e rappresentava una parte del Vicereame del Per\u00f9. La nuova colonia comprendeva le province di Santaf\u00e9, Cartagena, Santa Marta, Maracaibo, Caracas, Antioquia, Guayana e Popay\u00e1n, oltre alle \"audiencia\" di Quito e Panam\u00e1. Corrispondeva approssimativamente agli odierni stati di Venezuela, Colombia, Panama ed Ecuador.\nPedrosa arriv\u00f2 a Bogot\u00e1 il 7 giugno 1717. Ricevette il comando dalle mani dell'arcivescovo Rinc\u00f3n, che in quel momento era vicer\u00e9 ad interim. Fu incaricato della fondazione delle istituzioni per la nuova colonia. Avrebbe anche dovuto far partire delle riforme, ed aumentare la potenza del comando spagnolo. In particolare avrebbe dovuto contrastare l'elevata corruzione politica ed il contrabbando. Per raggiungere questi obbiettivi gli furono concessi i poteri di un vicer\u00e9, nonostante tecnicamente non potesse vantarne il titolo. I titoli ufficiali furono quelli di governatore e capitano generale della colonia, e di presidente dell'Audiencia di Bogot\u00e1.\nPedrosa smascher\u00f2 una cospirazione che coinvolgeva il governatore Ger\u00f3nimo de Badillo ed altri alti ufficiali, che tentavano di far risultare minori i valori dei carichi delle navi in arrivo, facendo quindi pagare meno tasse ed intascandosi le mazzette pagate dai mercanti. Facevano anche passare sotto banco i beni di contrabbando sequestrati. La reazione di Pedrosa fu rapida; licenzi\u00f2 alcuni ufficiali tesorieri multando gli altri coinvolti nella faccenda. La corruzione era tanto radicata che questa operazione ebbe pochi effetti concreti. Inoltre Pedrosa ricevette ben poco aiuto dalla Spagna. Molte delle condanne che aveva inflitto furono annullate in appello, e molti degli ufficiali che aveva colpito furono reintegrati, o addirittura promossi.\nOltre a combattere le frodi, Pedrosa aument\u00f2 gli incassi della colonia, nomin\u00f2 sovrintendenti nelle province, ordin\u00f2 l'eliminazione delle encomienda e lavoro per la fortificazione di Cartagena.\nPedrosa rest\u00f2 in carica fino al 1719, quando il primo vicer\u00e9 ufficiale, Jorge de Villalonga, si insedi\u00f2. Pedrosa torn\u00f2 in Spagna nel 1720. Villalonga, a differenza di Pedrosa, non fece nessuno sforzo per combattere contrabbando e corruzione; al contrario si un\u00ec agli ufficiali corrotti, per poterne approfittare.\nIl vicereame della Nuova Granada rest\u00f2 attivo fino al 1723, quando il territorio torn\u00f2 sotto alla giurisdizione di Lima. Riconquist\u00f2 una propria indipendenza nel 1740, e questa volta in via definitiva."}
{"id": "2103730", "revid": "1762097", "url": "https://it.wikipedia.org/wiki?curid=2103730", "title": "Sch\u00f6neberg", "text": "Sch\u00f6neberg pu\u00f2 riferirsi a:"}
{"id": "2103732", "revid": "125977418", "url": "https://it.wikipedia.org/wiki?curid=2103732", "title": "Leon Robinson", "text": "Biografia.\nVita privata.\nLeon nacque a Manhattan (New York) come figlio unico e visse in una classe di ceto medio del quartiere suburbano di Mount Vernon. Si trasfer\u00ec a Los Angeles per praticare il basketball nella Loyola Marymount University, prima della sua carriera da attore.\nDoppiatori italiani.\nNelle versioni in italiano dei suoi film e delle sue serie tv, Leon Robinson \u00e8 stato doppiato da:"}
{"id": "2103734", "revid": "75421", "url": "https://it.wikipedia.org/wiki?curid=2103734", "title": "Ho Scritto Ti Amo sulla Sabbia del Gatto", "text": ""}
{"id": "2103736", "revid": "287204", "url": "https://it.wikipedia.org/wiki?curid=2103736", "title": "Nan\u00e0 Vasconcelos", "text": ""}
{"id": "2103746", "revid": "36426", "url": "https://it.wikipedia.org/wiki?curid=2103746", "title": "Teatro degli Intrepidi", "text": ""}
{"id": "2103749", "revid": "287204", "url": "https://it.wikipedia.org/wiki?curid=2103749", "title": "Nana Vasconcelos", "text": ""}
{"id": "2103754", "revid": "767487", "url": "https://it.wikipedia.org/wiki?curid=2103754", "title": "Diecimila anni", "text": " \nLa locuzione Diecimila anni \u00e8 una esclamazione comune in numerose lingue e culture dell'Estremo Oriente, nata in Cina e poi diffusasi nei paesi limitrofi. Originariamente utilizzata come un augurio di \"lunga vita\" rivolto all'Imperatore, oggi \u00e8 volta ad esprimere genericamente gioia, incoraggiamento o entusiasmo. \nIn occidente \u00e8 principalmente noto nella forma giapponese , ma trae la sua origine dall'antica espressione cinese w\u00e0nsu\u00ec (Cinese tradizionale: \u842c\u6b72; Cinese semplificato: \u4e07\u5c81; Pinyin: \"w\u00e0nsu\u00ec\"). La stessa espressione \u00e8 utilizzata in Corea, dove viene pronunciato manse (Hang\u016dl: \ub9cc\uc138; Hanja: \u842c\u6b72) ed in Vietnam, nella forma sino-vietnamita v\u1ea1n tu\u1ebf o in quella nativa mu\u00f4n n\u0103m.\nIl suo significato pu\u00f2 essere reso in italiano come \"Lunga vita!\" o \"Che [soggetto] possa vivere a lungo!\", essendo il numero diecimila utilizzato in Cina per esprimere una generica quantit\u00e0 enorme, infinita. \nIn Cina.\nStoria.\nL'espressione cinese \"w\u00e0nsu\u00ec\" ha radici molto antiche, ed era in origine un generico augurio di lunga vita e buona salute. Fu solo durante la Dinastia Tang (618 \u2013 907) che inizi\u00f2 ad essere utilizzata esclusivamente per rivolgersi all'Imperatore, come un augurio alla lunga durata della sua vita e del suo regno. Ben presto, venire salutati in questo modo divenne prerogativa esclusiva del regnante: durante la Dinastia Ming, rivolgere questo augurio ad altri che non l'Imperatore in persona era considerato un atto sedizioso.\nNel tardo impero, non mancarono comunque funzionari e cortigiani, come il potente eunuco Wei Zhongxian, che aggirarono questa proibizione facendosi salutare con la frase \"ji\u01d4 qi\u0101n su\u00ec\" (Cinese tradizionale: \u4e5d\u5343\u6b72; letteralmente \"novemila anni\") ribadendo cos\u00ec la loro posizione privilegiata, pur se inferiore a quella dell'Imperatore. Alle imperatrici, invece, veniva tradizionalmente rivolto il saluto \"mille anni\" (Cinese tradizionale: \u5343\u6b72; Cinese semplificato: \u5343\u5c81) invece che \"diecimila\", con l'importante eccezione dell'imperatrice vedova Cixi, che fu l'effettiva reggente della Cina dal 1861 al 1908, e alla quale veniva tributato il formale \"Diecimila anni\".\nUtilizzo moderno.\nDopo la Rivoluzione culturale, il saluto imperiale venne spesso tributato a Mao Zedong, e l'espressione \"M\u00e1o Zh\u01d4x\u00ed w\u00e0nsu\u00ec!\" (Cinese tradizionale: \u6bdb\u4e3b\u5e2d\u842c\u6b72; Cinese semplificato: \u6bdb\u4e3b\u5e2d\u4e07\u5c81; letteralmente \"Il presidente Mao [possa vivere per] diecimila anni!\") divenne comune.&lt;br&gt; Sulla Porta Tiananmen, a Pechino, campeggiano invece le scritte \"Zh\u014dnghu\u00e1 R\u00e9nm\u00edn G\u00f2ngh\u00e9gu\u00f3 w\u00e0nsu\u00ec\" (Cinese tradizionale: \u4e2d\u83ef\u4eba\u6c11\u5171\u548c\u570b\u842c\u6b72; Cinese semplificato: \u4e2d\u534e\u4eba\u6c11\u5171\u548c\u56fd\u4e07\u5c81; letteralmente \"La Repubblica Popolare Cinese [durer\u00e0 per] diecimila anni\") e \"Sh\u00ecji\u00e8 r\u00e9nm\u00edn d\u00e0tu\u00e1nji\u00e9 w\u00e0nsu\u00ec\"(Cinese tradizionale: \u4e16\u754c\u4eba\u6c11\u5927\u5718\u7d50\u842c\u6b72; Cinese semplificato: \u4e16\u754c\u4eba\u6c11\u5927\u56e2\u7ed3\u4e07\u5c81; letteralmente \"La Grande Unit\u00e0 della popolazione mondiale [durer\u00e0 per] diecimila anni\").\nA partire dagli anni ottanta, la locuzione w\u00e0nsu\u00ec cess\u00f2 di essere utilizzata formalmente, sia dagli organi del Partito Comunista Cinese che dai mezzi di comunicazione. Oggi viene utilizzata solo sporadicamente, in occasioni informali, come generica espressione di gioia o entusiasmo. Ad esempio, durante il campionato mondiale di calcio 2006, Huang Jianxiang di CCTV, nella sua nota telecronaca dove manifest\u00f2 il suo entusiasmo per la vittoria dell'Italia contro l'Australia, esclam\u00f2 \"Y\u00ecd\u00e0l\u00ec w\u00e0nsu\u00ec\" (Cinese tradizionale: \u7fa9\u5927\u5229\u842c\u6b72; Cinese semplificato: \u610f\u5927\u5229\u4e07\u5c81), letteralmente \"Diecimila anni Italia!\", attirando le critiche della tv di stato.\nIl termine \"manse\" era utilizzato in Corea del Nord per augurare \"Lunga vita\" al Caro Leader Kim Jong-il, capo indiscusso di Pyongyang.\nIn Giappone.\nIn Giappone il termine cinese venne introdotto durante l'ottavo secolo come \"banzei\" (Kana: \u3070\u3093\u305c\u3044), e inizi\u00f2 ad essere usato per salutare l'Imperatore nipponico alla stregua di quanto avveniva nel Continente.\nL'espressione torn\u00f2 in auge durante la Restaurazione Meiji (XIX secolo) nella forma \"banzai\" (Kana: \u3070\u3093\u3056\u3044) -ancora oggi usata - allorch\u00e9 venne urlata dagli studenti universitari per salutare la promulgazione della Costituzione nel 1889. \nDurante la seconda guerra mondiale, il grido \"Banzai!\" venne utilizzato come un urlo di guerra dai soldati giapponesi, tanto dalla fanteria (quando caricava i nemici con fucili o addirittura spade) quanto dai piloti (durante gli attacchi Kamikaze prima di precipitare con i loro aeroplani contro le navi alleate). Questi ultimi attacchi divennero noti presso le truppe statunitensi come \"banzai charge\" o \"banzai attack\", ed \u00e8 in questo contesto che la parola \"Banzai\" \u00e8 prevalentemente conosciuta in Occidente ancora oggi.\nRiferimenti in opere occidentali.\nL'opportunit\u00e0 forse pi\u00f9 frequente di ascoltare oggi la locuzione \"Diecimila anni\" nel mondo occidentale si ha assistendo ad una rappresentazione dell'opera lirica \"Turandot\", musicata da Giacomo Puccini e rimasta incompiuta a causa della sua morte avvenuta nel 1924. Nel secondo atto, quadro secondo, la folla acclama infatti pi\u00f9 volte \"Diecimila anni al nostro Imperatore!\"."}
{"id": "2103758", "revid": "379707", "url": "https://it.wikipedia.org/wiki?curid=2103758", "title": "Salutatio matutina", "text": "La salutatio matutina era il momento in cui il \"pater familias\" della casa riceveva il \"cliens\" che, letteralmente, gli dava il buongiorno e faceva le sue richieste, che spesso consistevano in un cesto pieno di cibo (sportula).\nI \"clientes\".\nUna particolare occupazione nell'antica Roma che contribuiva alla formazione del reddito era quella della condizione di \"cliens\" non collegata a una particolare classe sociale. \nGli antichi romani, dal liberto al gran signore, si sentivano tutti vincolati da un obbligo di rispetto (\"obsequium\") nei confronti di quanti erano pi\u00f9 potenti di loro. Il liberto nei confronti di chi lo aveva liberato (il \"patronus\") e da cui continuava a dipendere, il parassita nei confronti del signore che (in quanto \"patronus\") aveva l'obbligo di accogliere in casa questi postulanti (i \"clientes\", appunto), di soccorrerli in caso di necessit\u00e0 e qualche volta di invitarli a pranzo. \nPeriodicamente i clientes, quando andavano a visitare il loro protettore, ricevevano anche un rifornimento di vettovaglie che si portavano via nelle loro \"sportulae\" (borse), oppure delle somme in denaro.\nLa \"sportularia\".\nAi tempi di Traiano quest'uso era tanto diffuso che si era stabilita per ogni famiglia signorile una tariffa, la \"sportularia\", corrispondente a sei sesterzi per persona. \nSpesso la sportula era una risorsa per sopravvivere: avvocati senza cause, insegnanti senza alunni, artisti senza commissioni si presentavano alla porta del patronus per la sopravvivenza quotidiana. \nAnche quelli che avevano un mestiere aggiungevano la piccola entrata della sportula al loro reddito e prima di andare al lavoro, ancor prima che facesse giorno, si mettevano in fila per la sportula.\nIl rituale del saluto mattutino.\nL'importanza di un potente era commisurata alla clientela che rumorosamente lo svegliava ogni mattina per la \"salutatio matutina\". \nIl dominus avrebbe perso in reputazione se non avesse ascoltato le lagnanze o le richieste di aiuto e non avesse risposto ai saluti della folla che lo attendeva dall'alba. \nUna rigida procedura regolava questo rito quotidiano della clientela. Il cliens poteva anche andare alla casa del patronus a piedi oppure in lettiga, ma obbligatoriamente doveva indossare la toga e non azzardarsi a chiamarlo confidenzialmente per nome: al magnate ci si rivolgeva sempre chiamandolo \"dominus\", pena il ritorno a casa a mani vuote. L'obbligo della toga, indumento di una certa importanza e quindi costoso, costituiva una difficolt\u00e0 per molti: accadeva allora che fosse lo stesso patronus a donarla in particolari e speciali occasioni assieme alla cinque o sei libbre d'argento corrisposte ogni anno. \nIl turno per ricevere l'elargizione non veniva stabilito in base all'ordine di arrivo ma in base all'importanza sociale, per cui i pretori sopravanzavano i tribuni, i cavalieri i liberi e questi a loro volta i liberti.\nLe donne non partecipavano a questa assistenza quotidiana n\u00e9 come patrone n\u00e9 come clienti, salvo il caso di vedove che chiedevano per s\u00e9 quanto il patronus aveva fatto per il cliente ormai defunto oppure quando il cliente si portava dietro a piedi o in lettiga le mogli malridotte e presumibilmente malate per indurre il signore a pi\u00f9 generose donazioni."}
{"id": "2103760", "revid": "94902", "url": "https://it.wikipedia.org/wiki?curid=2103760", "title": "W\u00e0nsu\u00ec", "text": ""}
{"id": "2103763", "revid": "94902", "url": "https://it.wikipedia.org/wiki?curid=2103763", "title": "Wansui", "text": ""}
{"id": "2103766", "revid": "92723", "url": "https://it.wikipedia.org/wiki?curid=2103766", "title": "Mais (album)", "text": "Mais \u00e8 un album (il primo registrato in studio) della cantante brasiliana Marisa Monte, pubblicato nel 1991 dalla Odeon EMI.\nIl disco.\nLa storia.\nDopo \"Marisa Monte\" fu necessario aspettare due anni per la pubblicazione del primo album in studio della cantante di Rio de Janeiro.\n\"Mais\" fu registrato tra Rio e New York e fu prodotto da Arto Lindsay. Fu pensato come una grande produzione anche per soddisfare l'attesa del pubblico e della critica di poter finalmente ascoltare un lavoro in studio di Marisa.\nMarisa e Lindsay riunirono una formazione di musicisti e di session man di grande livello ed esperienza. Tra questi il tastierista Bernie Worrell, il chitarrista Marc Ribot e il sassofonista John Zorn. Alle percussioni grandi nomi della musica brasiliana come Mar\u00e7al, Cyro Baptista e Nan\u00e1 Vasconcelos. Altro brasiliano d'eccezione in chitarrista Robertinho de Recife. Ospiti il cantante Ed Motta e il batteria Gigante Brazil e le \"pastoras\" della Velha Guarda da Portela, il gruppo dei veterani della scuola di samba della cantante. Altro grande nome della musica internazionale presente fu il giapponese Ry\u016bichi Sakamoto.\nIl risultato fu un disco di grande atmosfera, elegante e \"cool\", che coniuga atmosfere pop sofisticate a ritmi funk e soul, pur senza dimenticare il Brasile e il samba. Alcune cover di vecchi pezzi brasiliani, ma anche canzoni nuove, scritte per l'occasione e pensate su misura per la voce e lo stile di Marisa.\nUn lavoro che dimostra la vocazione globale di Marisa Monte come artista, ma anche l'inizio di un'esplorazione approfondita nella cultura musicale del suo paese alla riscoperta dei classici \"verde-rosa-amarelho\".\nIl disco segn\u00f2 l'inizio della collaborazione tra Marisa Monte, Nando Reis e Arnaldo Antunes, di cui la cantante brasiliana aveva gi\u00e0 interpretato una canzone nel suo disco di esordio. Tra Marisa e i due ex-Tit\u00e3s, ma soprattutto con Antunes, la collaborazione continu\u00f2 anche nei dischi successivi. \"Mais\" segn\u00f2 anche l'inizio dell'attivit\u00e0 di Marisa come compositrice delle sue canzoni. Col tempo Marisa Monte, da coinvolgente interprete, si trasformer\u00e0 in sensibile e sofisticata cantautrice.\nLa musica.\nL'album inizia con la \"hit\" \"Beija eu\", una sofisticata e leggera ballata in tempo dispari scritta da Marisa con Lindsay e il futuro \"parceiro\" Arnaldo Antunes, che diventer\u00e0 uno dei classici del suo repertorio. Sempre di Antunes sono \"Volte para o seu lar\", un bel pezzo funk di sapore \"afro\", e \"Eu n\u00e3o sou da sua rua\", una dolce canzone che gi\u00e0 rimanda ai Tribalistas.\nIn \"Ainda lembro\" Marisa duetta con l'autore Ed Motta in un brano soul che diventer\u00e0 un altro successo del disco. \"De noite na cama\" \u00e8 un omaggio in chiave vagamente reggae e funky a Caetano Veloso e al tropicalismo. Le ultime canzoni del disco sono scritte da Marisa e da Nando Reis (da soli o insieme) e sembrano fatte apposta per sottolineare la duttilit\u00e0 vocale della cantante.\nLa parte centrale del disco \u00e8 decisamente brasiliana. \"Rosa\" \u00e8 un vecchio pezzo scritto dal grande Pixinguinha interpretato da Marisa con un bellissimo accompagnamento di Ry\u016bichi Sakamoto al pianoforte e di Mar\u00e7al alle percussioni. \"Borboleta\" (\"farfalla\") \u00e8 una canzone/filastrocca natalizia della tradizione del Nordest brasiliano. \"Ensaboa\" \u00e8 un omaggio in chiave reggae a Cartola, uno dei grandi del samba, nel quale Marisa \u00e8 accompagnata dal percussionista Gigante Brazil e dal coro della Velha Guarda da Portela di cui Marisa Monte produrr\u00e0 un disco alla fine degli anni novanta e un film/documentario nel 2008."}
{"id": "2103769", "revid": "767487", "url": "https://it.wikipedia.org/wiki?curid=2103769", "title": "Homer Watson", "text": "Biografia.\nIn cerca di quadri da poter copiare nel voler ampliare le proprie capacit\u00e0, nel 1874 viaggi\u00f2 sino a Toronto, dove lavorava in uno studio di un fotografo a tempo parziale. Successivamente, nel 1876 si spost\u00f2 a New York dove incontr\u00f2 George Inness.\nNel 1881 si spos\u00f2 con Roxanna Bechtel, e l'anno successivo conobbe Oscar Wilde durante il suo viaggio in America, dove fu prodigo di elogi verso l'artista canadese, i due si incontrarono pi\u00f9 volte e le lettere che si scambiavano sono apparse e scomparse pi\u00f9 volte negli ultimi anni.\nMembro e presidente della \"Royal Canadian Academy\" negli anni 1918-1922 e membro fondatore nonch\u00e9 primo presidente della Canadian Art Club (1907-1911), dopo la sua morte i suoi lavori vennero esposti nella sua casa che divent\u00f2 una piccola mostra eterna dell'autore. Il 27 maggio 2005 la posta canadese stamp\u00f2 due francobolli in suo onore che raffiguravano alcune sue opere.\nOpere.\nFra la copiosa produzione di opere d'arte dell'artista si riscontrano:"}
{"id": "2103770", "revid": "94902", "url": "https://it.wikipedia.org/wiki?curid=2103770", "title": "Banzei", "text": ""}
{"id": "2103773", "revid": "486946", "url": "https://it.wikipedia.org/wiki?curid=2103773", "title": "Rugby Badia", "text": ""}
{"id": "2103775", "revid": "256896", "url": "https://it.wikipedia.org/wiki?curid=2103775", "title": "Teatro di Borgo Ognissanti", "text": ""}
{"id": "2103786", "revid": "118923520", "url": "https://it.wikipedia.org/wiki?curid=2103786", "title": "Massiccio della Guiana", "text": "Il Massiccio della Guyana \u00e8 una regione geografica dell'America meridionale, situata nel nord del continente. Si tratta di una formazione geologica formatasi nel Precambriano, con un'et\u00e0 compresa tra i 2,5 e 1,9 miliardi di anni.. Rappresenta uno dei pi\u00f9 antichi massicci ancora visibile del pianeta, composta d'impressionanti altopiani chiamati tepuy. \u00c8 da questi altipiani che scaturiscono alcune delle pi\u00f9 alte cascate del pianeta, come Kaieteur Falls, Kuquenan Falls e soprattutto il Salto Angel.\nDescrizione.\nIl Massiccio si estende su cinque paesi. Da ovest verso est: \nIl Montre. \nIl Monte Cabura\u00ed \u00e8 il punto pi\u00f9 a nord del Brasile.\nIl Massicciuyana \u00e8 costituito prevalentemente di quarzite e rocce metamorfiche. \nSepara l'America meridionale dall'America settentrionale. \nLa regione \u00e8 coperta da una vasta foresta pluviale vergine non ancora vittima della deforestazione. La foresta \u00e8 per sua natura una continuazione della foresta amazzonica e comprende pi\u00f9 parchi e aree protette, tra cui il Parco Nazionale Canaima in Venezuela, Parque Nacional do Monte Roraima in Brasile, la foresta Iwokrama nel centro della Guyana e il Parco Nazionale Kanuku nel sud del paese."}
{"id": "2103787", "revid": "155634", "url": "https://it.wikipedia.org/wiki?curid=2103787", "title": "Louis Jauffret", "text": "Biografia.\nSciatore specialista dello slalom, Louis Jauffret emerse ai Mondiali disputati a Portillo, in Cile, nel 1966, vincendo la medaglia di bronzo. Ottenne il primo risultato di rilievo in Coppa del Mondo il 15 gennaio 1967 sul difficile tracciato di Wengen, in Svizzera, piazzandosi quarto nello slalom speciale. Una settimana dopo a Kitzb\u00fchel in Austria conquist\u00f2 il primo podio di carriera, un terzo posto sempre nella stessa specialit\u00e0, alle spalle del connazionale Jean-Claude Killy e dello svedese Bengt-Erik Grahn. Il 5 febbraio seguente si miglior\u00f2 classificandosi secondo sulle nevi italiane di Madonna di Campiglio dietro al compagno di squadra Guy P\u00e9rillat."}
{"id": "2103788", "revid": "62004", "url": "https://it.wikipedia.org/wiki?curid=2103788", "title": "Hockey Club Ambr\u00ec-Piotta 2007-2008", "text": "Questa \u00e8 la rosa della stagione 2007/2008 del Hockey Club Ambr\u00ec-Piotta."}
{"id": "2103791", "revid": "1728", "url": "https://it.wikipedia.org/wiki?curid=2103791", "title": "Seo de Urgel", "text": ""}
{"id": "2103796", "revid": "1728", "url": "https://it.wikipedia.org/wiki?curid=2103796", "title": "La Bisbal", "text": ""}
{"id": "2103799", "revid": "247933", "url": "https://it.wikipedia.org/wiki?curid=2103799", "title": "Massiccio della Guyana", "text": ""}
{"id": "2103804", "revid": "1305772", "url": "https://it.wikipedia.org/wiki?curid=2103804", "title": "Maramaldo (disambigua)", "text": ""}
{"id": "2103812", "revid": "21583", "url": "https://it.wikipedia.org/wiki?curid=2103812", "title": "Gliese 229", "text": "Gliese 229 (scritto anche come Gl 229 o GJ 229) \u00e8 un sistema binario a circa 19 anni luce dal Sistema solare nella costellazione della Lepre.\nCaratteristiche del sistema.\nIl sistema si compone di due componenti: Gliese 229 A una stella a brillamento e nana rossa e Gliese 229 B, una nana bruna in orbita attorno alla compagna.\nGliese 229B \u00e8 stata individuata nel 1994 e confermata nel 1995 grazie al Telescopio spaziale Hubble. Sebbene sia troppo piccola per sostenere reazioni di fusione nucleare, con una massa pari a circa 40 masse gioviane, \u00e8 ancora troppo massiccia per essere considerata un pianeta. Gliese 229B \u00e8 stato il primo oggetto sub-stellare ad essere identificato con certezza. La distanza della nana bruna dalla stella \u00e8 di circa 36 UA e il periodo orbitale \u00e8 stimato attorno ai 340 anni.\nNel 2014 \u00e8 stato scoperto un esopianeta gigante gassoso in orbita attorno alla stella, Gliese 229 Ab. Si trova a una distanza di 0,9 UA e ha un periodo orbitale di 523 giorni. La sua massa minima era stata stimata inizialmente superiore a quella di Nettuno, tuttavia nel 2020 durante uno studio che ha portato alla scoperta di un secondo pianeta, essa \u00e8 stata ridotta a una decina di volte quella della Terra. Gliese 229 Ac, scoperto nel 2020, \u00e8 invece una super Terra situata nella zona abitabile della stella, dove potrebbero esserci le condizioni per la presenza di acqua liquida sulla superficie del pianeta."}
{"id": "2103816", "revid": "161273", "url": "https://it.wikipedia.org/wiki?curid=2103816", "title": "Gliese 229 A", "text": ""}
{"id": "2103830", "revid": "767487", "url": "https://it.wikipedia.org/wiki?curid=2103830", "title": "Pavol Biro\u0161", "text": "Carriera.\nHa giocato per lo ed \u00e8 sceso in campo con la maglia della Nazionale per 9 volte."}
{"id": "2103836", "revid": "181699", "url": "https://it.wikipedia.org/wiki?curid=2103836", "title": "Bilawal Bhutto", "text": ""}
{"id": "2103839", "revid": "1728", "url": "https://it.wikipedia.org/wiki?curid=2103839", "title": "Ba\u00f1olas", "text": ""}
{"id": "2103842", "revid": "309289", "url": "https://it.wikipedia.org/wiki?curid=2103842", "title": "Tauj", "text": "Il Tauj (), che per quasi tutto l'alto e medio corso si chiama Kava (\u041a\u0430\u0432\u0430), \u00e8 un fiume dell'Estremo Oriente russo. Scorre nel Territorio di Chabarovsk e nell'Oblast' di Magadan.\nIl fiume Taui ha origine alla confluenza dei fiumi Rasava e Lozovaja e scorre in direzione sud-orientale, poi prevalentemente orientale. La sua lunghezza \u00e8 di 378\u00a0km, l'area del suo bacino \u00e8 di 25\u00a0900\u00a0km\u00b2. Sfocia nella piccola baia Amachtonskij che si trova nella parte nord-ovest della pi\u00f9 grande Baia del Tauj. Il congelamento del fiume inizia nella seconda met\u00e0 di ottobre e termina nella seconda met\u00e0 di maggio. \u00c8 una zona di deposizione delle uova del salmone. Nella parte inferiore \u00e8 navigabile. Il suo maggior affluente, da sinistra, \u00e8 la \u010celomd\u017ea (lungo 228\u00a0km)."}
{"id": "2103843", "revid": "80339", "url": "https://it.wikipedia.org/wiki?curid=2103843", "title": "Tauy", "text": ""}
{"id": "2103845", "revid": "287204", "url": "https://it.wikipedia.org/wiki?curid=2103845", "title": "Kava", "text": ""}
{"id": "2103846", "revid": "38427", "url": "https://it.wikipedia.org/wiki?curid=2103846", "title": "Hrazdan (fiume)", "text": ""}
{"id": "2103849", "revid": "309289", "url": "https://it.wikipedia.org/wiki?curid=2103849", "title": "Urak", "text": "L'Urak () \u00e8 un fiume dell'Estremo Oriente russo. Scorre nell'Ochotskij rajon del Territorio di Chabarovsk.\nDescrizione.\nIl fiume ha origine alle pendici occidentali dell'altopiano di Urak e scorre in direzione orientale, poi sud-orientale. La sua lunghezza \u00e8 di 229\u00a0km, l'area del suo bacino \u00e8 di 10\u00a0700\u00a0km\u00b2. Sfocia nel mare di Ochotsk 20 chilometri a sud-ovest della citt\u00e0 di Ochotsk. Nel corso superiore \u00e8 un fiume di montagna, con un fondo roccioso, nel corso inferiore scorre in un'ampia valle; \u00e8 presente una cascata bassa, ma molto potente. Quasi tutto il territorio del bacino si trova nella zona del permafrost. Il suo maggior affluente, da sinistra, \u00e8 il Ketanda (lungo 246\u00a0km).\nFauna.\nIl fiume \u00e8 ricco di pesci: molti del genere \"Oncorhynchus\" diffusi nell'Oceano Pacifico settentrionale (salmone argentato, salmone keta, salmone rosa, salmone rosso), salmerino (\"Salvelinus malma\" e \"Salvelinus leucomaenis\") e della sottofamiglia \"Thymallinae\"."}
{"id": "2103851", "revid": "287204", "url": "https://it.wikipedia.org/wiki?curid=2103851", "title": "Bhutto", "text": "I Bhutto sono una dinastia di politici pakistani."}
{"id": "2103857", "revid": "309289", "url": "https://it.wikipedia.org/wiki?curid=2103857", "title": "Bol'\u0161aja Er\u00ebma", "text": "La Bol'\u0161aja Er\u00ebma (\"Grande Er\u00ebma\"; anche conosciuta come \"Bol'\u0161aja Erma\") \u00e8 un fiume della Russia siberiana centrale (kraj di Krasnojarsk e oblast' di Irkutsk), affluente di sinistra della Tunguska Inferiore (bacino idrografico dello Enisej).\nNasce da alcune paludi nella parte centrale dell'altopiano della Siberia centrale, scorrendo successivamente in una valle profonda e incassata attraverso lo stesso altopiano, sfociando poi nel medio corso della Tunguska inferiore.\nIl fiume scorre in una zona pressoch\u00e9 disabitata a causa del clima rigidissimo, senza incontrare centri urbani di qualche rilievo; \u00e8 ghiacciato, mediamente, da ottobre a maggio."}
{"id": "2103858", "revid": "287204", "url": "https://it.wikipedia.org/wiki?curid=2103858", "title": "Bol'saja Erema", "text": ""}
{"id": "2103859", "revid": "80339", "url": "https://it.wikipedia.org/wiki?curid=2103859", "title": "Bol\u0161aja Er\u00ebma", "text": ""}
{"id": "2103860", "revid": "741067", "url": "https://it.wikipedia.org/wiki?curid=2103860", "title": "Werner Peters", "text": "Biografia.\nAttivo nel cinema tedesco per vent'anni, mor\u00ec il 30 marzo 1971 per un attacco cardiaco, subito dopo aver ultimato le riprese del film \"L'uccello dalle piume di cristallo\"."}
{"id": "2103865", "revid": "80339", "url": "https://it.wikipedia.org/wiki?curid=2103865", "title": "Bolshaya Yeryoma", "text": ""}
{"id": "2103868", "revid": "228587", "url": "https://it.wikipedia.org/wiki?curid=2103868", "title": "Almost Unplugged", "text": "Almost Unplugged \u00e8 un album live degli Europe, pubblicato il 17 settembre 2008. Pubblicato in vari formati, \u00e8 uscito in un primo momento solo in Scandinavia, e poi ne resdto d'Europa; un'edizione digipak include anche DVD con le riprese del concerto. In questa registrazione la band interpreta in chiave acustica (o, come il titolo suggerisce, semi-acustica) alcune canzoni del proprio repertorio, oltre a diverse cover dei musicisti che pi\u00f9 li hanno influenzati nella loro carriera (UFO, Thin Lizzy, Pink Floyd e Led Zeppelin).\nL'album \u00e8 dedicato a Michelle Meldrum, moglie di John Norum, morta il 21 maggio 2008."}
{"id": "2103870", "revid": "1728", "url": "https://it.wikipedia.org/wiki?curid=2103870", "title": "Mora de Ebro", "text": ""}
{"id": "2103872", "revid": "36426", "url": "https://it.wikipedia.org/wiki?curid=2103872", "title": "Teatro Santa Maria", "text": ""}
{"id": "2103874", "revid": "36426", "url": "https://it.wikipedia.org/wiki?curid=2103874", "title": "Chiesa di Santa Maria de' Candeli", "text": ""}
{"id": "2103876", "revid": "638792", "url": "https://it.wikipedia.org/wiki?curid=2103876", "title": "T\u00e1rrega", "text": ""}
{"id": "2103890", "revid": "1543377", "url": "https://it.wikipedia.org/wiki?curid=2103890", "title": "Fronte Popolare per la Democrazia e la Giustizia", "text": "Il Fronte Popolare per la Democrazia e la Giustizia (in tigrino \"\u1205\u12dd\u1263\u12ca \u130d\u1295\u1263\u122d \u1295\u12f0\u121e\u12ad\u122b\u1235\u1295 \u134d\u1275\u1215\u1295\"/H\u0259zbawi G\u0259nbar n\u0259D\u00e4mokras\u0259n F\u0259t\u0259\u1e25\u0259n; in arabo \"\u0627\u0644\u062c\u0628\u0647\u0629 \u0627\u0644\u0634\u0639\u0628\u064a\u0629 \u0644\u0644\u062f\u064a\u0645\u0642\u0631\u0627\u0637\u064a\u0629 \u0648\u0627\u0644\u0639\u062f\u0627\u0644\u0629\"/al-Jabhatu l-Sha\u02bbabiyatu lil-D\u012bmuqr\u0101\u1e6diyati w\u0101l-\u02bbId\u0101lah) \u00e8 un partito politico eritreo, l'unico legale presente nel Paese, successore del Fronte di Liberazione Eritreo e del Fronte di Liberazione del Popolo Eritreo. Il capo del partito \u00e8 Isaias Afewerki, presidente dell'Eritrea dal 1993.\nIl partito domina l'Assemblea Nazionale (Hagerawi Baito) con 150 seggi, dei quali 75 sono stati assegnati dal comitato centrale del partito a seguito della nuova costituzione del 1997, 60 provenienti dall'Assemblea Costituente e 15 rappresentanti degli eritrei all'estero. \nNel gennaio 2001 venne redatta una bozza dall'Assemblea Nazionale sul multipartitismo, in vista delle elezioni previste per il dicembre dello stesso anno, ma non \u00e8 mai stata discussa in aula. Le elezioni vennero poi rimandate a tempo indefinito a causa della guerra con l'Etiopia."}
{"id": "2103897", "revid": "599013", "url": "https://it.wikipedia.org/wiki?curid=2103897", "title": "C\u00edx\u01d0", "text": ""}
{"id": "2103900", "revid": "767487", "url": "https://it.wikipedia.org/wiki?curid=2103900", "title": "Pamela Jintana Racine", "text": "Biografia.\nSuo padre, di origine caucasica, proviene dal Vermont, Stati Uniti. Sua madre, asiatica, \u00e8 originaria di Nakhon Ratchasima in Thailandia. Ha frequentato l'attore americano Elijah Wood, conosciuto sul set di \"Ogni cosa \u00e8 illuminata\" nel giugno del 2004.\nHa partecipato nella parte di s\u00e9 stessa ai documentari musicali \"Kill Your Idols\" (2004) e \"Gogol Bordello Non-Stop\" (2007), e ha interpretato la componente di una band ucraina nel film \"Ogni cosa \u00e8 illuminata\" (2005)."}
{"id": "2103902", "revid": "2134764", "url": "https://it.wikipedia.org/wiki?curid=2103902", "title": "Reyshawn Terry", "text": "Carriera.\nArriva a Bologna sponda Virtus il 30 gennaio 2009 con la quale conquista, il 26 aprile 2009, l'EuroChallenge, contribuendo alla vittoria sullo Cholet Basket.\nDurante il derby cittadino contro la Fortitudo Bologna \u00e8 vittima di uno spiacevole fatto. Dalla curva dei tifosi fortitudini viene lanciata una monetina che colpisce in testa Terry intento ad effettuare un tiro libero. Per lui sono necessarie le cure dello staff medico e l'applicazione di vari punti di sutura per rimarginare la ferita. Nonostante ci\u00f2 Terry rientra in partita, permettendo alla Fortitudo di non ricevere la squalifica del campo, altrimenti inevitabile."}
{"id": "2103909", "revid": "465096", "url": "https://it.wikipedia.org/wiki?curid=2103909", "title": "Trapezio amazzonico", "text": "Il Trapezio amazzonico \u00e8 la parte del territorio colombiano che si trova tra il fiume Putumayo e il Rio delle Amazzoni, che forma un corridoio di forma trapezoidale incassato tra i territori del Brasile e del Per\u00f9. I bordi del trapezio misurano circa 50\u00a0km, lungo il corso dal Putumayo a nord, 100\u00a0km lungo le sponde del Rio delle Amazzoni a sud, e 150\u00a0km di distanza tra i due fiumi. \nLa citt\u00e0 principale \u00e8 Leticia (capitale del dipartimento di Amazonas). Altri centri sono Puerto Nari\u00f1o, sul Rio delle Amazzoni, e la citt\u00e0 di Valparaiso lungo il Putumayo.\nLa sovranit\u00e0 della Colombia sul Trapezio amazzonico \u00e8 stata confermata da un accordo di pace siglato in seguito alla guerra colombiano-peruviana degli anni trenta. La Colombia rivendica la propria sovranit\u00e0 su tutti i territori a nord del Rio delle Amazzoni e del fiume Napo, mentre il Per\u00f9 rivendica tutti i territori a sud del Putumayo."}
{"id": "2103910", "revid": "767487", "url": "https://it.wikipedia.org/wiki?curid=2103910", "title": "Brandon McDonald", "text": ""}
{"id": "2103914", "revid": "124224008", "url": "https://it.wikipedia.org/wiki?curid=2103914", "title": "Emilio Gabba", "text": "Biografia.\nAllievo a Pavia di Plinio Fraccaro, nel 1949-1950 fu borsista dell'Istituto italiano per gli studi storici di Napoli, allora diretto da Federico Chabod. Molto vicino ad Arnaldo Momigliano ed Elias J. Bickerman, Gabba diede vita, nel suo magistero nelle universit\u00e0 di Pisa (1958-1974) e Pavia (1974-1996), a un profondo rinnovamento metodologico e contenutistico della storia antica, approfondendo la storia della storiografia romana e lo studio degli aspetti militari, sociali, economici e politici del mondo antico.\nNel 1955 \u00e8 stato fellow dell'American Academy in Rome, ed \u00e8 stato \"visiting professor\" all'Universit\u00e0 della Pennsylvania e all'University of Michigan; per due volte \u00e8 stato Member della School of Historical Studies dell'Institute for Advanced Study di Princeton (1973; 1985). Nel 1980 ha tenuto le Sather Classical Lectures presso l'University of California, Berkeley. Venne insignito della laurea honoris causa dalle universit\u00e0 di Digione, Strasburgo e Magonza. Accademico dei Lincei, fu membro dell'Accademia delle scienze di Torino, dell'Istituto lombardo di scienze e lettere, dell'Accademia di archeologia di Napoli, della British Academy, dell'Acad\u00e9mie des inscriptions et belles-lettres e dell'American Academy of Arts and Sciences. \nFu direttore della rivista \u00abAthenaeum\u00bb. Dopo la morte di Franco Venturi, nel 1995 venne nominato suo successore alla guida della \"Rivista storica italiana\", che diresse fino al 2005 mantenendone inalterato il taglio cosmopolitico-illuministico venturiano. Parte della sua biblioteca personale fu donata alla biblioteca del Collegio Borromeo."}
{"id": "2103915", "revid": "287204", "url": "https://it.wikipedia.org/wiki?curid=2103915", "title": "Klaus Nohles", "text": ""}
{"id": "2103917", "revid": "149727", "url": "https://it.wikipedia.org/wiki?curid=2103917", "title": "Gropius Stadt", "text": ""}
{"id": "2103924", "revid": "729019", "url": "https://it.wikipedia.org/wiki?curid=2103924", "title": "Schleicher Ka 6", "text": "Lo Schleicher Ka 6 \u00e8 un aliante monoposto sviluppato dall'azienda tedesca Alexander Schleicher GmbH &amp; Co tra gli anni cinquanta e anni sessanta.\nProgettato da Rudolf Kaiser, il Ka 6 nella sua versione originale era realizzato con una struttura in legno e compensato ricoperta di tela. Inizialmente caratterizzato dall'adozione di un impennaggio tradizionale dotato di piani orizzontali composti da stabilizzatore ed equilibratore, dalle versioni -Pe e Ka 6E venne sostituito con un piano completamente mobile.\nIl Ka 6E si differenziava inoltre per l'adozione di una fusoliera pi\u00f9 aerodinamica dotata di muso in vetroresina e radici alari carenate, cupolino di maggiore lunghezza e diruttori modificati realizzati in alluminio.\nVersioni.\nDate di approvazione iniziale di aeronavigabilit\u00e0 tra parentesi:"}
{"id": "2103944", "revid": "181699", "url": "https://it.wikipedia.org/wiki?curid=2103944", "title": "Movimento panslavista", "text": ""}
{"id": "2103948", "revid": "124501547", "url": "https://it.wikipedia.org/wiki?curid=2103948", "title": "Jon Secada", "text": "Ha vinto due Grammy Awards e ha venduto 20 milioni di album dopo l'uscita del suo album di debutto in lingua inglese nel 1992. La sua musica fonde funk, soul, pop e percussioni latine. Secada \u00e8 stato anche compositore per artisti come Gloria Estefan, Jennifer Lopez, Ricky Martin, Mandy Moore e altri.\nBiografia.\nSecada \u00e8 nato a L'Avana, Cuba, ed \u00e8 cresciuto a Hialeah, in Florida. Durante la sua carriera musicale, ha vinto 2 Grammy Awards e venduto 20 milioni di album dal suo debutto come cantante in lingua inglese. Ha inoltre scritto ed interpretato la colonna sonora del classico Disney \"Pocahontas\" \"If I never knew yo\" (nella versione italiana \"Se tu non ci fossi\"). Ha lavorato anche in alcuni musical, tra i quali: \"Cabaret\", \"Grease\" e \"Joseph and the Amazing Technicolor Dreamcoat\".\nCarriera.\nNel 1991, Secada cambia legalmente il suo nome di battesimo da Juan a Jon Secada. L'anno seguente, Secada pubblica il suo omonimo album di debutto \"Jon Secada\" (con l'etichetta EMI), che ha venduto oltre sei milioni di copie in tutto il mondo ed \u00e8 stato certificato triplo disco platino negli Stati Uniti, dove ha raggiunto la N\u00b0 15 tra gli album della chart Billboard 200.\nNel 1995, Secada recita in \"Grease\", il musical di Broadway, dove interpreta il ruolo del protagonista di Danny Zuko.\nSecada ha scritto la canzone \"Bella\", la versione spagnola di \"All I Ever Had\" di Ricky Martin del 1999, album omonimo multi-platino. Ha anche scritto e prodotto il brano \"Baila\" di Jennifer Lopez, che nel 1999 \u00e8 apparso sul suo album multi-platino, On the 6. Ha lavorato con giovanissimi cantanti come la cantante Mandy Moore su due dei suoi brani, \"One Sided Love\" e \"It Only Took a Minute\" dal suo omonimo album multi-platino. Nel 2000 pubblica il singolo \"Stop\" che verr\u00e0 inserito nella compilation del \"Festivalbar 2000\".\nNel 2001 ha fatto da corista nell'album di Enrique Iglesias \"Escape\" nei brani \"Don't Turn Off the Lights\" e \"Love 4 Fun\". Secada si \u00e8 esibito con il tenore leggendario Luciano Pavarotti e ha registrato un duetto con Frank Sinatra in \"Il meglio deve ancora venire\" dall'album di Frank Sinatra \"Duets II\".\nBroadway chiama ancora una volta a Secada nel 2003, dove ha svolto il ruolo di Emcee in \"Cabaret\". Nell'autunno del 2004, Secada ha anche interpretato il personaggio teatrale di \"Joseph\" di Andrew Lloyd Webber e Tim Rice. Il 30 novembre 2007 Secada ha partecipato alla \"Walt Disney Day Parade\" mondiale di Natale che \u00e8 stata registrata all'interno del Magic Kingdom di Disney World nella citt\u00e0 di Orlando, in Florida.\nIl 3 giugno 2011, la comunit\u00e0 cubano-americana della Union City ha onorato Jon Secada con una stella sulla \"Walk of Fame\" nella piazza Celia Cruz.\nVita privata.\nDopo aver divorziato dalla prima moglie Jo Pat Cafro, nel 1997 ha sposato Maritere Vilar. La coppia ha due figli."}
{"id": "2103949", "revid": "184925", "url": "https://it.wikipedia.org/wiki?curid=2103949", "title": "Saint Mary Parish", "text": ""}
{"id": "2103954", "revid": "158286", "url": "https://it.wikipedia.org/wiki?curid=2103954", "title": "La nuova musica italiana", "text": ""}
{"id": "2103963", "revid": "817687", "url": "https://it.wikipedia.org/wiki?curid=2103963", "title": "Nightmare Before Christmas (album)", "text": ""}
{"id": "2103975", "revid": "363629", "url": "https://it.wikipedia.org/wiki?curid=2103975", "title": "Ceppo lac +", "text": "Lo lac + \u00e8 un Ceppo batterico capace di sintetizzare l'enzima B-galattosidasi utile per trasformare il lattosio in due monosaccaridi semplici (glucosio e galattosio) e cos\u00ec riuscire ad utilizzarlo. Invece, il ceppo lac-, non \u00e8 in grado di utilizzare il lattosio come fonte di carbonio.\nIl lac \u00e8 stato il primo operone individuato, per merito di Jacob, Monod e Lwoff. \u00e8 presente nel batterio Escherichia coli, in dosi minime in condizioni normali, mentre la sua concentrazione aumenta notevolmente in presenza di lattosio, per poi tornare a livelli bassissimi una volta sintetizzato in carbonio. Il lac regola infatti la sintesi di 3 diversi enzimi necessari per la digestione del lattosio."}
{"id": "2103979", "revid": "1573940", "url": "https://it.wikipedia.org/wiki?curid=2103979", "title": "Blommersia grandisonae", "text": "Blommersia grandisonae () \u00e8 una rana della famiglia Mantellidae, endemica del Madagascar.\nDescrizione.\n\u00c8 una rana di taglia medio piccola che raggiunge una lunghezza di 18\u201324\u00a0mm.\nIl dorso \u00e8 di colore uniformemente grigio-verde e presenta una doppia banda laterale, nera superiormente e bianca inferiormente, che dal muso si dirige verso l'inserzione delle zampe anteriori, passando sotto l'occhio e l'orecchio.\nDistribuzione e habitat.\n\u00c8 diffusa nella foresta pluviale che occupa da nord a sud la costa orientale del Madagascar, da 200 a 1000 m di altitudine."}
{"id": "2103989", "revid": "1318658", "url": "https://it.wikipedia.org/wiki?curid=2103989", "title": "Nightmare Revisited", "text": "Nightmare Revisited \u00e8 un album di cover delle canzoni del film \"Nightmare Before Christmas\" pubblicato il 30 settembre 2008.\nAll'uscita dell'album l'unica canzone che \u00e8 stata proposta live per la promozione dello stesso \u00e8 stata Sally's Song riproposta da Amy Lee.\nIl 13 ottobre 2008 Amy Lee si \u00e8 esibita con piano ed arpa live al \"The Tonight Show with Jay Leno\".\nIl 17 ottobre 2008 per la premi\u00e8re del film \"Nightmare Before Christmas\" in 3D \u00e8 stata nuovamente contattata Amy Lee per riproporre la sua cover durante la presentazione del film.\nPresente a questa esibizione c'era anche Danny Elfman, l'autore di tutte le musiche del film d'animazione, il quale ha fatto i complimenti ad Amy Lee dicendole che aveva centrato appieno il punto della canzone."}
{"id": "2103995", "revid": "184755", "url": "https://it.wikipedia.org/wiki?curid=2103995", "title": "Miristicina", "text": "La miristicina \u00e8 una sostanza presente negli olii essenziali di alcuni vegetali.\nLe sue caratteristiche neurotossiche la rendono pertanto una sostanza antinutrizionale. \u00c8 presente negli olii essenziali di alcune piante edibili, come il prezzemolo, noce moscata, aneto e carote; comunque la concentrazione non \u00e8 tale da sortire effetti tossici per le normali dosi usate in cucina.\nUn alto contenuto relativo \u00e8 stato rinvenuto nei semi della rarissima \"Portenschlagiella ramosissima\"."}
{"id": "2104000", "revid": "119153725", "url": "https://it.wikipedia.org/wiki?curid=2104000", "title": "Ferdinando Pozzani", "text": "Biografia.\nPozzani era amante di vari sport, che spaziavano dal canottaggio, che aveva praticato in giovent\u00f9 (fu il grande mentore del Campionato Europeo di Canottaggio del 1938 all'idroscalo di Milano), alle regate veliche, nonch\u00e9 dalla motonautica all'automobilismo.\nIl Grand'Ufficiale Ferdinando Pozzani era solito farsi chiamare \"Fernando\", ed era anche soprannominato dalla stampa \"Generale Po\". I vertici del fascismo lo insignirono del titolo di \"cavaliere del lavoro\" il 28 ottobre 1941.\nAttivit\u00e0 dirigenziale.\nGinnastica.\n\u00c8 stato un dirigente del Direttorio Federale della Reale Federazione Ginnastica Italiana (R.F.G.I.) prima di accettare la Presidenza dell'Ambrosiana.\nCalcio.\nArriv\u00f2 all'Ambrosiana tra la fine di dicembre 1931 e gennaio 1932. Quale primo atto della sua Presidenza, sollecitato dai pi\u00f9 vecchi dirigenti dell'ex Internazionale rimasti in societ\u00e0 dopo la fusione con la U.S. Milanese, chiese alla Federazione Italiana Giuoco Calcio il cambio di denominazione della societ\u00e0 che pass\u00f2 dalla vecchia \"Associazione Sportiva Ambrosiana\" a \"Associazione Sportiva Ambrosiana-Inter\".\nSia la data effettiva del suo insediamento che del cambio di denominazione non sono noti. Da quanto risulta sui quotidiani sportivi dell'epoca (Il Littoriale e La Gazzetta dello Sport) il cambio di denominazione divenne effettivo luned\u00ec 25 gennaio 1932 perch\u00e9 anche sulla \"Gazzetta\" del giorno prima, domenica 24, veniva scritto ancora \"Ambrosiana\". Ben pi\u00f9 completo \u00e8 invece \"Il Littoriale\" che luned\u00ec 25 gennaio 1932 nell'articolo titolato \"Il cambio del nome in Ambrosiana-Inter\", nella pagina delle cronache della Serie A, scrisse:\nEd aggiunse:\nDal 1932 al 1942 cambi\u00f2 otto allenatori. Il giorno della festa del primo scudetto vinto non fu presente a causa di un incidente automobilistico sull'autostrada Milano-Torino. Durante la sua presidenza l' vince due Scudetti e una coppa Italia, inoltre raggiunse la finale della Coppa Europa Centrale fino ad allora miglior risultato raggiunto. Nel 1942 lasci\u00f2 la presidenza a Carlo Masseroni.\nBasket femminile.\nNel 1936 Pozzani rileva l'intero gruppo di cestiste della Societ\u00e0 Canottieri Milano inglobandole nell'Associazione Sportiva Ambrosiana-Inter da cui ricevettero tutto il corredo sportivo nerazzurro.\nLe ragazze, che con la Canottieri Milano avevano gi\u00e0 vinto 3 scudetti consecutivi, in nerazzurro ne collezionarono altri quattro: 1936, 1937, 1938 e 1939.\nHockey su ghiaccio.\nAll'inizio della stagione 1937-1938 fonda la societ\u00e0 hockeystica Associazione Diavoli Neroazzurri rilevando i giocatori dall'Associazione Milanese Disco su Ghiaccio Milano (A.M.D.G.).\nLa presidenza FIGC sotto la RSI.\nNel luglio 1944, nel periodo in cui le istituzioni sportive italiane erano divise fra quelle sotto la dittatura della Repubblica Sociale Italiana nell'Italia settentrionale e quelle gestite dal legittimo Regno del Sud, Puccio Pucci, presidente del CONI nominato dalla RSI, nomin\u00f2 Pozzani presidente della FIGC repubblichina. Il 23 agosto 1944 Pozzani fu il fautore del trasferimento della FIGC fascista da Venezia a Milano, in Foro Bonaparte 55.\nDopo l'agosto 1944 ogni attivit\u00e0 sportiva di rilievo fu proibita dal governo e dalle truppe occupanti naziste a causa dei troppi e continui bombardamenti, anche se Pozzani riusc\u00ec ad aggirare il divieto organizzando tornei benefici a livello regionale fino alla fine della guerra. Il periodo di Pozzani alla guida della Federazione nel Nord Italia non \u00e8, tuttavia, riconosciuto dallo stato italiano in quanto avvenuto sotto un governo non legalmente validato."}
{"id": "2104004", "revid": "54253", "url": "https://it.wikipedia.org/wiki?curid=2104004", "title": "Antichi stati italiani", "text": ""}
{"id": "2104007", "revid": "37401", "url": "https://it.wikipedia.org/wiki?curid=2104007", "title": "Salmanassar V", "text": "In precedenza, fu governatore della citt\u00e0 di Zimirra nella Fenicia durante il regno di suo padre Tiglat-Pileser III.\nAlla morte del padre, gli succedette al trono di Assiria il venticinquesimo giorno del mese di Tebet nel 727, cambiando il proprio nome da Ululai in Salmanassar.\nSecondo quanto riportano il Secondo Libro dei Re e le Cronache Babilonesi, poco dopo l'ascesa al trono di Salmanassar il re di Israele Osea, che fino a quel momento era rimasto un fedele vassallo dell'Assiria, si ribell\u00f2 al dominio di Kalhu, cercando senza successo l'appoggio del faraone egiziano Osorkon IV. Salmanassar invase Israele, sconfisse ed uccise in battaglia Osea e cinse d'assedio la capitale Samaria: nonostante fosse priva di un re e di forze militari adeguate, Samaria resistette per tre anni, allo scadere dei quali gli assiri riuscirono ad espugnare la citt\u00e0 e deportarono pi\u00f9 di 30.000 persone in Assiria, ponendo fine al Regno di Israele.\nOltre alla guerra contro gli Israeliti, Salmanassar dovette affrontare anche delle ribellioni da parte di alcune trib\u00f9 caldee nella regione babilonese, che riusc\u00ec a sconfiggere; in particolare, un testo aramaico risalente al VII secolo a.C. riporta come Salmanassar avesse sconfitto e deportato alcuni ribelli nella citt\u00e0 di Bit-Dakkuri.\nSecondo Flavio Giuseppe e Menandro di Efeso, Salmanassar guid\u00f2 inoltre delle campagne militari contro le citt\u00e0 della costa fenicia, cingendo d'assedio per cinque anni Tiro; l'esito dell'assedio non \u00e8 noto, ma \u00e8 probabile che il suo successore Sargon II abbia abbandonato il tentativo di conquistare la citt\u00e0. Alcune iscrizioni fatte incidere da Sargon menzionano inoltre che Salmanassar mosse guerra contro il Regno di Tabal in Anatolia, sconfiggendone il re e deportandolo in Assiria insieme ad una parte della popolazione locale.\nNel 722 a.C. Salmanassar fu infine deposto con un violento colpo di Stato e sostituito da Sargon II. La sua sorte non \u00e8 nota, ma \u00e8 probabile che sia stato ucciso dopo la deposizione.\nSalmanassar \u00e8 menzionato anche nel Libro di Tobia, uno dei testi deuterocanonici della Bibbia cattolica ed ortodossa, che gli attribuisce erroneamente la deportazione della Trib\u00f9 di Neftali in Assiria e, come precisato dalla Bibbia Edizioni Paoline, \"la deportazione della trib\u00f9 di Neftali avvenuta sotto il re Tiglat-Pilezer III, 745-727 aC., viene attribuita a Salmanassar V, 727-721 aC. [...] Tobi che avrebbe assistito allo scisma del regno d'Israele, 930 aC., sarebbe stato deportato due secoli dopo, e quando divenne cieco sotto il successore di Sennacherib, 706-682 aC., avrebbe avuto solamente 58 anni. Le idee, i costumi, le pratiche religiose contenute nel libro sono caratteristiche dell'epoca postesilica\"; in realt\u00e0 tale deportazione fu ordinata dal suo predecessore Tiglat-Pileser III, come correttamente riportato nel Secondo Libro dei Re."}
{"id": "2104010", "revid": "174925", "url": "https://it.wikipedia.org/wiki?curid=2104010", "title": "Super Vegeta", "text": ""}
{"id": "2104012", "revid": "131145", "url": "https://it.wikipedia.org/wiki?curid=2104012", "title": "Articolo 422 Codice Penale", "text": ""}
{"id": "2104015", "revid": "1305772", "url": "https://it.wikipedia.org/wiki?curid=2104015", "title": "Pinewood", "text": "Pinewood termine inglese che in italiano diventa Pineta\nPinewood pu\u00f2 riferirsi anche a:"}
{"id": "2104018", "revid": "767487", "url": "https://it.wikipedia.org/wiki?curid=2104018", "title": "Mamadou Jimi Mbaye", "text": "Oltre a far parte dei Super Etoile de Dakar con Youssou N'Dour, ha registrato due album come solista: \"Dakar Heart\" e \"Yaye Digalma\". possiede anche uno studio di registrazione chiamato \"Studio Dogo\".\nCollegamenti.\nStudio Diogo"}
{"id": "2104023", "revid": "62004", "url": "https://it.wikipedia.org/wiki?curid=2104023", "title": "Edivaldo Oliveira Chaves", "text": ""}
{"id": "2104025", "revid": "339392", "url": "https://it.wikipedia.org/wiki?curid=2104025", "title": "Dodecanneso italiano", "text": ""}
{"id": "2104043", "revid": "599013", "url": "https://it.wikipedia.org/wiki?curid=2104043", "title": "Vurnon Anita", "text": "Caratteristiche tecniche.\nGiocatore molto duttile, Anita \u00e8 un vero jolly capace di ricoprire il ruolo di terzino destro o sinistro, di centrocampista centrale, oltre a quello a lui pi\u00f9 congeniale di mediano davanti alla difesa.\nCarriera.\nClub.\nAjax.\nAnita ha cominciato a giocare a calcio a Cura\u00e7ao, l'isola dove \u00e8 nato, con il CVV Willemstad. Dopo essersi trasferito nei Paesi Bassi ha cominciato a giocare nel club dilettantistico VV Maarssen. Qualche tempo dopo entr\u00f2 nelle giovanili dell'Ajax.\nA partire dalla stagione 2005-06 \u00e8 stato promosso in prima squadra e il 19 marzo 2006 ha fatto il suo debutto in Eredivisie nella sconfitta per 3-2 contro il FC Groningen. Nello stesso anno ha giocato anche in KNVB beker, competizione che l'Ajax ha poi vinto. La stagione successiva ha giocato un'altra partita in campionato. Nella stagione 2007-08 non gioca neanche una partita in prima squadra, ma dalla stagione 2008-09 si conquista un posto, riuscendo a giocare 16 partite perlopi\u00f9 sostituendo compagni infortunati o squalificati.\nNel 2009-2010 diventa il terzino sinistro titolare, anche grazie alle assenze di Urby Emanuelson e di Thimoth\u00e9e Atouba. Anita gioca da titolare la finale di Coppa d'Olanda contro il Feyenoord vinta dall'Ajax.\nInizia la stagione 2010-2011 giocando da terzino sinistro, poi nel dicembre 2010 con l'avvicendamento tra Martin Jol e Frank de Boer sulla panchina dell'Ajax comincia a giocare prevalentemente come centrocampista difensivo.\nIl 15 maggio vince l'Eredivisie nello scontro diretto vinto per 3-1 contro il che poche settimane prima aveva vinto per 3-2 la finale di Coppa d'Olanda contro l'Ajax.\nIl 27 maggio rinnova il contratto in scadenza nel 2012 fino al 30 giugno 2014 e il 30 luglio perde, subentrando nella ripresa, la Supercoppa d`Olanda contro il per 2-1.\nIl 25 marzo 2012 tocca quota 100 presenze coi lancieri in campionato in occasione della vittoria per 2-0 contro il .\nDiventato ormai un punto fermo della squadra olandese, il 2 maggio vince la sua seconda Eredivisie consecutiva con l' concludendo la stagione con 44 presenze totali e 2 gol.\nDopo aver perso la Supercoppa d'Olanda a luglio contro il , gioca la sua ultima partita con l'Ajax il 12 agosto 2012 da titolare nel 2-2 contro l'.\nEsperienze all\u2019estero e ritorno in Olanda.\nIl 16 agosto 2012 viene acquistato a titolo definitivo dal club inglese del Newcastle per 8,5 milioni di euro. Il ventitreenne, ha firmato un quinquennale fino al 2017 e indosser\u00e0 la maglia numero otto. In cinque stagioni gioca pi\u00f9 di 150 partite prima di passare a parametro zero al in seconda serie inglese. Dopo un solo anno fa ritorno in patria in prestito al . A fine stagione rimane svincolato. All\u2019inizio di settembre 2020, dopo una piccola parentesi al nel pre-lockdown, firma un contratto annuale con l\u2019 dove ritrova continuit\u00e0.\nNazionale.\nPaesi Bassi.\nHa partecipato al campionato del mondo under-17 svoltosi in Per\u00f9 nel 2005 e ha giocato anche per le rappresentative olandesi U-19 e U-21. Inoltre nel 2007 fa parte della selezione europea Under-18 che vince la UEFA-CAF Meridian Cup battendo una selezione Under-18 africana.\nIl 26 maggio 2010 Anita ha fatto il suo debutto con la nazionale maggiore olandese entrando come sostituto nella vittoria per 2-1 contro il Messico.\nAnita \u00e8 stato incluso nella squadra preliminare per il Campionato mondiale di calcio 2010 in Sudafrica. Tuttavia il 27 maggio 2010 il ct olandese Bert van Marwijk ha annunciato che il giocatore non far\u00e0 parte dei 23 convocati per il mondiale.\nDopo i Mondiali 2010 ha giocato due partite tra l'agosto e il settembre 2010 in nazionale rispettivamente contro Ucraina e Messico che sono state le sue ultime due partite con gli \"Oranje\", venendo solo convocato in qualche sporadica occasione negli anni successivi (la prima nel novembre 2011 la seconda nel settembre 2015 e la terza nel mese successivo).\nCura\u00e7ao.\nNel marzo del 2021, grazie al via libera della FIFA che ha garantito il cambio di nazionale nonostante fosse gi\u00e0 over 21 quando disput\u00f2 le presenze con l'Olanda, ha potuto rispondere alla convocazione di Guus Hiddink per la nazionale di Cura\u00e7ao, esordendo il 25 marzo 2021 nel match valido per le qualificazioni al campionato mondiale di calcio 2022 vinto per 5-0 contro Saint Vincent e Grenadine."}
{"id": "2104046", "revid": "106456", "url": "https://it.wikipedia.org/wiki?curid=2104046", "title": "Antonio Jos\u00e9 Amar y Borb\u00f3n", "text": "Durante il suo mandato affront\u00f2 le prime fasi del movimento indipendentista. Viene ricordato anche per aver introdotto i balli in maschera nella societ\u00e0 di Bogot\u00e0.\nBiografia.\nGiovent\u00f9.\nAmar apparteneva ad una distinta famiglia di medici. Il padre, Jos\u00e9 Amar y Arguedas, era il medico personale di re Ferdinando VI; il nonno, Miguel Borb\u00f3n y Berne, lo era di re Carlo III; e la sorella Josefa faceva parte della Societ\u00e0 Medica Reale di Barcellona.\nAll'et\u00e0 di 20 anni entr\u00f2 come cadetto nel Reggimento di Cavalleria Farnesio. Fece carriera, venendo promosso brigadiere dopo 31 anni di servizio. Partecip\u00f2 all'assedio di Gibilterra del 1779 e alla guerra contro la Francia rivoluzionaria, che inizi\u00f2 nel 1792. Si distinse in quest'ultimo conflitto quando copr\u00ec la ritirata delle truppe spagnole a Tolosa, sulla frontiera di Guip\u00fazcoa, nel 1794.\nPer i meriti ottenuti in battaglia fu nominato cavaliere dell'Ordine di Santiago nel 1770, e tenente generale dell'esercito reale nel 1802. Il 26 luglio 1802 fu nominato vicer\u00e9, governatore e capitano generale della Nuova Granada, e presidenza dell'\"Audiencia\" di Bogot\u00e0.\nArrivo a Bogot\u00e0.\nIl 16 settembre 1803 present\u00f2 le proprie credenziali al predecessore, Pedro Mendinueta, a Bogot\u00e1, ricevendo un sontuoso benvenuto:\nArriv\u00f2 a Bogot\u00e1 dopo l'epidemia di vaiolo, portando con s\u00e9 una cura per guarirlo. Il 19 dicembre ricevette un altro benvenuto ufficiale, a San Diego. Il 20 gennaio 1804 iniziarono i preparativi per una festa reale dedicata al nuovo vicer\u00e9, festa che prese il via il 29. Il 30 ci furono le lotte con i tori e quella notte e la seguente furono illuminate. I balli in maschera si tennero l'1 e 2 febbraio e la festa prosegu\u00ec fino al 6. I balli in maschera, che si dice divertissero in particolare la viceregina, erano una novit\u00e0 per la societ\u00e0 di Bogot\u00e1.\nGoverno.\nL'amministrazione di Amar fu divisa in due parti dall'invasione della Spagna effettuata nel 1808 dalla Francia napoleonica. Nel primo periodo (1803-08), si tratt\u00f2 di semplice \"routine\". Nella seconda fase, fino all'indipendenza del 20 luglio, affront\u00f2 la destabilizzazione del regime e la perdita di potere coloniale della Spagna.\nDecise di continuare le politiche progressiste dei vicer\u00e9 della seconda met\u00e0 del XVIII secolo (ad esempio le riforme borboniche), ma si trov\u00f2 dinanzi persone influenzate dalle idee dell'illuminismo francese, sull'orlo di una guerra d'indipendenza. Sostenne la spedizione botanica di Jos\u00e9 Celestino Mutis e la ricerca scientifica di Francisco Jos\u00e9 de Caldas.\nDal 1805 Amar inizi\u00f2 a manifestare problemi di salute, con perdita dell'udito.\nOttenne grande aiuto da re Ferdinando VII dopo essere stato fatto prigioniero dai francesi, ma il vuoto di potere causato nella colonia dalla crisi erose l'autorit\u00e0 degli ufficiali reali, dando nuova linfa ai creoli. Amar non accett\u00f2 la richiesta dei creoli di poter formare una forza militare di difesa contro i francesi, dato che non credeva nella loro lealt\u00e0 alla corona. D'altra parte i creoli temevano che il vicer\u00e9 e l'\"audiencia\" volessero allearsi con i francesi.\nAll'inizio del settembre 1809, al tempo della rivoluzione di Quito, Amar y Borb\u00f3n convoc\u00f2 due riunioni ufficiali degli \"oidores\" (membri dell'\"Audiencia\"), procuratori pubblici, civili, impiegati ecclesiastici e membri dell'alta societ\u00e0 della capitale per decidere che azioni intraprendere contro i ribelli. Questi concili si divisero tra creoli e \"Peninsulares\", con i primi che rifiutarono la proposta di mandare truppe a sedare la rivolta. Alla fine il vicer\u00e9 decise di mandare una commissione di pace a negoziare e, contemporaneamente, truppe a contenere la ribellione in caso di fallimento del negoziato.\nAmar fece mettere in catene Antonio Nari\u00f1o (precursore dell'indipendenza colombiana) nel Fort San Jos\u00e9 de Bocachica a Cartagena. In seguito fu trasferito sotto la giurisdizione dell'Inquisizione. Anche Balthasar Mira\u00f1o fu arrestato per attivit\u00e0 sovversive e spedito a Cartagena. Camilo Torres protest\u00f2 contro la riduzione del numero dei deputati americani nelle Cortes chiamati dalla Suprema Giunta di Siviglia.\nIl rovesciamento.\nIl 20 luglio 1810 inizi\u00f2 una rivolta a Bogot\u00e1. Gli insorti chiesero e ottennero la convocazione di una riunione aperta a tutti i cittadini. Da questa riunione usc\u00ec eletta per acclamazione popolare una Supreme Junta del Regno della Nuova Granada, con il vicer\u00e9 Amar quale presidente. La sua elezione a capo della Junta ottenne poco supporto in citt\u00e0 e girarono voci secondo cui avrebbe pianificato un contrattacco. Il 25 luglio 1810 fu rimosso dall'incarico. Jos\u00e9 Miguel Pey, nuovo presidente della Supreme Junta, ordin\u00f2 l'arresto del vicer\u00e9 e della moglie.\nPochi giorni dopo, il 1\u00ba agosto, ricevette una comunicazione proveniente dalla Supreme Junta di Siviglia che gli ordinava di lasciare il suo posto a un nuovo vicer\u00e9, Francisco Javier Venegas. (Amar l'aveva gi\u00e0 fatto nel frattempo).\nLe pressioni popolari portarono nuovamente al suo arresto il 13 agosto. La Giunta della capitale non approv\u00f2 questa nuova azione. Il 15 lo spostarono in segreto dalla capitale al convento di La Popa di Cartagena, dove fu tenuto prigioniero fino alla sua deportazione a L'Avana, e da qui alla Spagna, il 12 ottobre.\nDato che molte delle sue propriet\u00e0 erano state confiscate per ripagare le condanne in tribunale, giunse in Spagna praticamente nullatenente. Il tentativo di assicurarsi un posto da ministro nel governo reale, grazie al quale recuperare i suoi averi, si dimostr\u00f2 infruttuoso. Fu nominato consigliere ufficiale di stato nel 1820, ricoprendo altri importanti incarichi. Nel 1824 dovette subire un lungo processo, da cui usc\u00ec assolto. Mor\u00ec nel 1826 a Saragozza."}
{"id": "2104047", "revid": "287204", "url": "https://it.wikipedia.org/wiki?curid=2104047", "title": "Antonio Jose Amar y Borbon", "text": ""}
{"id": "2104048", "revid": "1718925", "url": "https://it.wikipedia.org/wiki?curid=2104048", "title": "Fittavolo", "text": "Con il termine fittavolo si indica una tipologia di contadini, assai diffusa nell'Europa occidentale e pressoch\u00e9 sconosciuta nella parte centrale ed orientale, che lavorava, con l'aiuto di operai a giornata, vaste estensioni di terreni dell'aristocrazia feudale, per i quali pagavano un affitto in denaro (in francese \"fermier\", in inglese, \"yeoman\" e \"freeholder\"). \nErano comuni nel periodo della Rivoluzione industriale Inglese (XVIII secolo)."}
{"id": "2104050", "revid": "113954596", "url": "https://it.wikipedia.org/wiki?curid=2104050", "title": "Zimbra", "text": "Zimbra Collaboration Suite (ZCS) o semplicemente Zimbra \u00e8 un software applicativo di gruppo creato dall'omonima azienda con sede a San Mateo negli Stati Uniti.\nViene sviluppato usando principalmente la tecnologia AJAX, mediante \"Zimbra Ajax Toolkit.\"\nStoria.\nA settembre del 2007 fu acquistata da Yahoo!. Il 12 gennaio 2010 la propriet\u00e0 pass\u00f2 a VMware.\nNel luglio del 2013 Telligent acquista Zimbra da VMware.\nNell'agosto del 2015 Synacor acquista Zimbra da Telligent.\nProgetti open source inclusi.\nLo ZCS Server utilizza progetti open source come:\nZimlet.\nGli Zimlet sono meccanismi per l'integrazione dei contenuti nella suite di collaborazione remota Zimbra in filosofia open source e web 2.0 (\"mash-up\").\nLe informazioni condivise possono essere interne all'applicazione oppure di terze parti. Tutte concorrono ad elaborare contenuti e produrre nuove informazioni ed azioni (\"mash-up\" appunto).\nLe applicazioni che pi\u00f9 comunemente interagiscono con gli Zimlet attraverso Zimbra sono la posta elettronica (nel metodo di utilizzo tramite browser: web mail) in aggregazione con calendari, rubriche sia personali sia condivise tra appartenenti ad un gruppo.\nAdozione.\nIl numero di enti che usa Zimbra cresce di circa il 6% l'anno secondo Radicati Group. Essendo software libero, in Italia \u00e8 favorito dal codice dell'amministrazione digitale.\nFra gli enti che hanno adottato Zimbra in Italia si segnalano varie universit\u00e0 (spesso presso CINECA) come Verona, Napoli, Perugia e Basilicata ma anche il servizio di posta degli architetti italiani.\nAd oggi (2020) la sua piattaforma di posta elettronica risulta essere la terza pi\u00f9 utilizzata al mondo."}
{"id": "2104058", "revid": "767487", "url": "https://it.wikipedia.org/wiki?curid=2104058", "title": "Gravy Train (gruppo musicale)", "text": "I Gravy Train sono stati un gruppo rock progressivo inglese di Manchester della fine degli anni sessanta, con echi di Uriah Heep e Jethro Tull.\nDopo aver pubblicato i primi due album per la Vertigo Records, la band \u00e8 approdata alla Dawn Records per i due successivi, perdendo originalit\u00e0 e consensi.\nCuriosit\u00e0.\nNorman Barratt sostitu\u00ec Jimmy Page nella formazione di Screaming Lord Sutch."}
{"id": "2104065", "revid": "923674", "url": "https://it.wikipedia.org/wiki?curid=2104065", "title": "Felice Farina", "text": "Biograf\u00eca.\nPersonaggio eclettico, inizia la sua carriera come attore teatrale, ma poi si dedica anche ad animazione, fotografia, allestimenti artistici, documentari, sceneggiatura, effetti visivi e regia. Si \u00e8 formato come attore nella ricchissima esperienza dell'avanguardia teatrale romana degli anni settanta, percorrendo i teatri di cantina di Mario Ricci, Giancarlo Sepe, Giuliano Vasilic\u00f2, Renato Mambor, Pippo Di Marca fino ai 25 anni. Si \u00e8 avvicinato al cinema grazie alla passione per la tecnica e la sperimentazione, occupandosi di animazione, effetti speciali, tecniche di ripresa.\nInizia l'attivit\u00e0 di regia con alcuni cortometraggi e documentari industriali; in seguito, nel corso degli anni '80 e '90, si occupa di alcuni programmi per Rai 2 e Rai 3.\nFa il suo esordio come regista con il lungometraggio \"Sembra morto... ma \u00e8 solo svenuto\" (1986), scritto assieme a Gianni Di Gregorio e Sergio Castellitto, che del film \u00e8 anche protagonista assieme a Marina Confalone.\nNel 1988 \u00e8 uno dei registi di \"Sposi\" (1988), film collettivo prodotto da Pupi Avati, Antonio Avati e Claudio Bonivento. Protagonisti del suo episodio sono Alessandro Haber e Ottavia Piccolo.\n\u00c8 noto essenzialmente come regista cinematografico, in particolare per le commedie \"Condominio\" (1991), con Carlo Delle Piane e Ciccio Ingrassia. Grazie alla sua interpretazione in \"Condominio\" Ciccio Ingrassia vince il suo primo ed unico David di Donatello. In una intervista del 1990 Ingrassia dice:\n\"\"Come mai Ciccio in un ruolo patetico? Solo i grandi registi hanno capito che il mio potenziale va oltre i ruoli comici e questo giovane regista me lo ha ricordato con una letterina che mi ha sedotto...\" (intervista a la Repubblica, 13 Novembre 1990)\"\nNel 1995 realizza \"Bidoni\", con Angela Finocchiaro e Giuseppe Cederna, selezionato alla 52\u00aa Mostra internazionale d'arte cinematografica di Venezia, dove vincer\u00e0 un \"Ciak d'Oro\".\nNel 2000 cura la regia della serie televisiva \"Nebbia in Valpadana\" (2000, Raiuno) che vede il ritorno della coppia formata da Cochi e Renato, di fatto separata dal 1975.\nDal 2005 \u00e8 regista e autore di molti documentari andati in onda su \"Geo\", storico programma televisivo di Rai 3.\nIl suo film \"Patria\" (2014), con Francesco Pannofino, Roberto Citran e Carlo Gabardini \u00e8 ispirato al libro \"Patria 1978-2008\" (2009) di Enrico Deaglio, il quale ha dichiarato: \n\"Non avevo la pi\u00f9 pallida idea di come tutto questo potesse diventare un film. \u00c8 come fare un film da un dizionario o da una guida del telefono. Oppure bisognerebbe avere grandissimi mezzi e attori, location, costumi, comparse, budget illimitati e trasformare tutta l'Italia in un teatro; far rivivere Aldo Moro e i ragazzi che lo uccisero, le masse degli operai licenziati dalla Fiat, le migliaia di morti ammazzati di Palermo. E come si fa? Sarebbe come in quel raccontino di Borges in cui si sviluppa talmente l'arte della cartografia, che la mappa di una regione copre una provincia\u2026 Felice Farina ha fatto uno splendido lavoro\u2026 ha fatto un film \u201cpopolare italiano\u201d, come non se ne facevano pi\u00f9 da parecchio tempo. Altro grande pregio: l'ha fatto con pochi soldi.\"\nNel 2018 realizza il documentario sulla scienza dal titolo \"Conversazioni Atomiche\" con il quale ottiene una menzione speciale ai Nastri d'Argento.\nNegli ultimi anni \u00e8 diventato anche produttore indipendente con la \"Ninafilm\", societ\u00e0 di produzione di cinema e audiovisivo, con cui realizza documentari per programmi Rai e con cui continua a sperimentare, nell'odierno panorama dell'universo digitale, tecniche di ripresa ed elaborazione dell'immagine e del suono.\nLa sua carriera lo vede come uno dei primi in Italia ad affidare il montaggio di uno dei suoi film all'editing digitale: nel 1995 il montaggio del suo film \"Bidoni\" viene eseguito sull'allora nascente piattaforma Avid.\nAppassionato di programmazione Arduino e meccanica, ama progettare, costruire e sperimentare personalmente gli strumenti e gli accessori utilizzati per il suo lavoro sul set.\nHa supervisionato e collaborato personalmente alla realizzazione degli effetti speciali impiegati su \"La fisica dell'acqua\" (2010) e \"Patria\" (2014), quest'ultimo prodotto e distribuito da Istituto Luce Cinecitt\u00e0.\nSi interessa anche di arte ed ha progettato delle sculture con l'amico artista e giornalista Gregorio Botta.\n\u00c8 attivo nel movimento \"Centoautori\", associazione di autori di cinema e audiovisivo."}
{"id": "2104068", "revid": "484362", "url": "https://it.wikipedia.org/wiki?curid=2104068", "title": "Nepotismo papale", "text": ""}
{"id": "2104071", "revid": "287204", "url": "https://it.wikipedia.org/wiki?curid=2104071", "title": "Bambolim", "text": " \nBambolim \u00e8 una suddivisione dell'India, classificata come \"census town\", di 5.319 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 26' 60 N e 73\u00b0 50' 60 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Bambolim assommava a 5.319 persone, delle quali 3.413 maschi e 1.906 femmine. I bambini di et\u00e0 inferiore o uguale ai sei anni assommavano a 513, dei quali 234 maschi e 279 femmine. Infine, coloro che erano in grado di saper almeno leggere e scrivere erano 4.355, dei quali 3.021 maschi e 1.334 femmine."}
{"id": "2104082", "revid": "729019", "url": "https://it.wikipedia.org/wiki?curid=2104082", "title": "Alexander Schleicher (azienda)", "text": "La Alexander Schleicher GmbH &amp; Co \u00e8 una azienda aeronautica tedesca specializzata nella produzione di alianti con sede a Poppenhausen, vicino a Fulda, nota per essere la prima azienda a livello mondiale a specializzarsi nel settore.\nStoria.\nL'azienda venne fondata nel 1926 da Alexander Schleicher utilizzando il denaro vinto in una competizione di volo a vela ed acquis\u00ec in poco tempo notoriet\u00e0 e volume di produzione. I primi importanti progetti realizzati furono gli \"Anf\u00e4nger (\"Principiante\")\", \"Z\u00f6gling (\"Allievo\")\", \"Professor\", \"Mannheim\", e lo \"Stadt Frankfurt (Citt\u00e0 di Francoforte)\". Nel frattempo i velivoli prodotti su licenza dall'azienda continuarono ad aumentare in numero e complessit\u00e0 di realizzazione, raggiungendo l'apice con i \"DFS Rh\u00f6nadler (Aquila del Reno)\" e \"DFS Rh\u00f6nbussard (Poiana del Reno)\" progettati da Hans Jacobs, ed un grande triposto sperimentale costruito su un disegno di Alexander Lippisch e destinato alla \"Deutsche Forschungsanstalt f\u00fcr Segelflug\" (DFS - Istituto Tedesco per la ricerca nel volo a vela). Allo scoppio della seconda guerra mondiale la Schleicher poteva gi\u00e0 contare su una forza lavoro di centinaia di operai proiettandola nella realt\u00e0 industriale tedesca del periodo.\nDurante il conflitto la struttura venne inoltre usata per la manutenzione e riparazione degli alianti da addestramento della Giovent\u00f9 hitleriana che ricevevano lezioni di volo partendo dalla vicina Wasserkuppe, un rilievo di 950 m s.l.m. sui Monti Rh\u00f6n. Alla fine della guerra la produzione delle aziende aeronautiche venne sospesa come conseguenza della resa della Germania nazista e Schleicher sfrutt\u00f2 le proprie conoscenze sulla lavorazione del legno per convertire la produzione di mobili. Nel 1951, quando le restrizioni vennero meno, l'azienda riprese l'attivit\u00e0 aeronautica ritornando alla produzione di alianti.\nVelivoli prodotti.\nI primi progetti degni di nota del dopoguerra furono disegnati da Rudolf Kaiser ed includono:\nIn tempi pi\u00f9 recenti l'azienda si specializz\u00f2 in alianti monoposto realizzati in vetroresina affidati alla progettazione di Gerhard Waibel, tra i quali:\nLa collaborazione con i progettisti Martin Heide e Michael Greiner diede origine ad una nuova serie di alianti:"}
{"id": "2104085", "revid": "110157", "url": "https://it.wikipedia.org/wiki?curid=2104085", "title": "Motorola MPx200", "text": "Il Motorola MPx200 \u00e8 uno smartphone Windows CE 4.2. L'MPx200 dispone di due schermi, uno interno e uno esterno, quello interno ha una risoluzione di 176x220 pixel a 65\u00a0000 colori.\nPer quanto riguarda la connettivit\u00e0 sono presenti un'antenna GPRS, irDA e USB."}
{"id": "2104090", "revid": "1251388", "url": "https://it.wikipedia.org/wiki?curid=2104090", "title": "Koyukon", "text": "I Koyukon sono una trib\u00f9 di Nativi americani stanziati nel Nord Alaska. Vivono principalmente tra i fiumi Koyukuk e Yukon. Molti Koyukon vivono ancora come un tempo, mantenendo tradizioni e cultura.\nLingua.\nI Koyukon parlano la lingua Ten'a, appartenente alla famiglia linguistica chiamata Na-Dene, molto diffusa in Alaska. Questa lingua \u00e8 diffusa anche in California e Arizona.\nStoria.\nI primi ad incontrare i Koyukon furono i russi nel 1838 vicino al fiume Yukon. Al loro arrivo trovarono manufatti pregiati come vasi di ferro, perle di vetro, stoffa e tabacco che probabilmente avevano ricevuto dagli Inuit tramite una rete di commerci. I Koyukon vennero in seguito colpiti da un'epidemia di vaiolo che decim\u00f2 la popolazione. Nel 1888 inizi\u00f2 una grande corsa all'oro che port\u00f2 un migliaio di uomini in cerca di fortuna sulle rive del fiume Yukon in cerca di oro. Non ne trovarono molto e gran parte venne abbandonato per l'inverno rigido.\nEconomia.\nPer migliaia di anni i Koyukon vissero di caccia e pesca. Per\u00f2, all'arrivo dei russi, i Koyukon avevano sviluppato un commercio molto efficace con gli Inuit come dimostrano i vari manufatti trovati, appunto, dai russi. Molte persone hanno conservato questo stile di vita che fa progredire l'economia della trib\u00f9."}
{"id": "2104091", "revid": "409265", "url": "https://it.wikipedia.org/wiki?curid=2104091", "title": "Boys Caivanese", "text": "LAssociazione Sportiva Dilettantistica Boys Caivanese, nota comunemente come Boys Caivanese o solo Caivanese, \u00e8 una societ\u00e0 calcistica italiana con sede a Caivano. Fondata nel 1908, \u00e8 una delle societ\u00e0 pi\u00f9 antiche dell'Italia meridionale. I colori sociali sono il giallo e il verde. Il simbolo del club \u00e8 il castello medievale di Caivano.\nNella sua storia, il club caivanese ha disputato in totale undici partecipazioni in Serie D, che all'epoca era il quinto livello del calcio italiano. Nel 2001-2002 ha vinto la Coppa Italia Dilettanti.\nStoria.\nGli inizi.\nFu fondata nel maggio del 1908, in coincidenza con la festa patronale della Madonna di Campiglione, quando un gruppo di intellettuali caivanesi, insieme ad altri amici che avevano in comune la passione per il calcio, decisero di fondare una societ\u00e0 sportiva denominandola \"Unione Sportiva Caivanese\". Alcuni soci appassionati di calcio si impegnarono ad allestire una squadra, che nel 1924 partecip\u00f2 per la prima volta ad un Campionato di III Divisione, riuscendo a ottenere il 2\u00ba posto.\nNel 1928-1929 la squadra vinse il campionato di III Divisione, ma questo risultato non ebbe seguito: difatti la squadra non venne iscritta a nessun campionato fino al 1945.\nGli anni '50.\nNel 1952 la societ\u00e0, dopo la morte dell'Avv. Mario Faraone, fondatore della societ\u00e0, la societ\u00e0 cambia la denominazione in \"Unione Sportiva Caivanese Mario Faraone\". Dal 1951 al 1954 per i lavori di ristrutturazione del campo sportivo \"E. Faraone\" l'attivit\u00e0 calcistica \u00e8 sospesa. Con la presidenza del dott. Michele Lanna riprende l'attivit\u00e0 calcistica con la partecipazione al campionato di I Divisione che sar\u00e0 vincente nelle stagioni sportive 1954-1955 e 1955-1956.\nIl 20 aprile del 1958, in occasione del 50\u00ba anniversario della fondazione, l'avv. Renato Maramaldi volle immortalare l'evento con una targa di marmo apposta sulla facciata della sede, che recita testualmente:\n\"Alla memoria dell'Avv. Mario Faraone, fondatore, guida e animatore dello sport Caivanese, perch\u00e9 le nuove generazioni raccolgano la fiaccola della sua passione, lo proseguano nell'opera e nell'esempio.\nGli anni '60.\nI campionati di calcio del 1958/59, 1960/61, 1961/62, 1963/64, con presidente il cav. Angelino Pasquale, videro la squadra classificarsi sempre al primo posto, ma nonostante tutti questi successi la squadra non riusc\u00ec mai a superare gli spareggi per la promozione in Serie D.\nNel periodo della presidenza Angelino, si mise in luce un calciatore proveniente dal settore giovanile del Napoli, Pasquale Di Giovanni, che indoss\u00f2 anche la maglia della Nazionale Italiana Dilettanti segnando un gol alla Germania che consent\u00ec la vittoria della Nazionale.\nAlla fine del campionato il calciatore fu ceduto al Foggia che militava in Serie A. Il trasferimento del calciatore frutt\u00f2 alla Caivanese dieci milioni per l'incasso, oltre cinque milioni, di un'amichevole del Foggia a Caivano. Nello stesso campionato indoss\u00f2 la casacca gialloverde anche Gianni Di Marzio (futuro allenatore del Napoli e di altre squadre di Serie A prima di diventare opinionista sportivo televisivo).\nFinito il campionato di I Categoria 1965/66, con la presidenza del cav. Gigino Fusco, il sodalizio rinunci\u00f2 all'attivit\u00e0 calcistica. Si apr\u00ec cos\u00ec un periodo d'inattivit\u00e0 che dur\u00f2 oltre sei anni e fin\u00ec nel 1972, quando si realizz\u00f2 la fusione con la Boys Caivanese.\nGli anni '70.\nNel 1972 si concretizz\u00f2 la fusione tra l'U.S. Caivanese Mario Faraone, presidente l'Avv. Nin\u00ec Maramaldi, e la A.S. Boys Caivanese, presidente Mimmo Ambrosio, dando vita cos\u00ec ad una nuova societ\u00e0 denominata U.S.B. Caivanese \"Mario Faraone\".\nNella fusione la giovane Boys port\u00f2 in dote, oltre al titolo sportivo di I Categoria, il patrimonio calciatori, un settore giovanile importante, una scuola calcio N.A.G.C., la giovent\u00f9, la gran passione dei suoi dirigenti e oltre 70 nuovi soci. L'U.S. Caivanese port\u00f2 l'esperienza, la capacit\u00e0 economica dei suoi dirigenti e la gloriosa storia sportiva.\nLa nuova squadra fu affidata al tecnico emergente Benino Montalto. La stagione si concluse con uno spareggio con la squadra del Mercato Ittico di Pozzuoli, per il quale si resero necessarie due gare: la prima si concluse con un pareggio (1-1) a Torre Annunziata, mentre la ripetizione, giocata a Torre del Greco, che termin\u00f2 con il risultato di 2 a 0 per la Boys Caivanese con due reti di Vincenzo De Rosa.\nNell'anno successivo la squadra si classific\u00f2 terza nel campionato di Promozione alle spalle di Giugliano e Grumese, un vero successo per una squadra neo promossa.\nNel campionato di Promozione 1974-1975, dopo la mancata conferma dell'allenatore Montalto, vi fu, alla fine del girone d'andata, l'esonero dell'allenatore Gentile che fu sostituito dal prof. Rovani. La squadra si classific\u00f2 al terzultimo posto con la conseguente retrocessione. Inoltre all'ultima gara di campionato con la Grumese avvenne un'invasione di campo che cost\u00f2 alla societ\u00e0 la squalifica del campo per ben due anni.\nNella stessa stagione, tuttavia, la squadra Juniores allenata da Franco Festa, dopo aver vinto il titolo regionale di categoria, raggiunse anche la finale nazionale di Arco dove fu sconfitta per 2-0 dalla squadra \"Armando Picchi\" di Livorno.\nA seguito della retrocessione e della squalifica del campo il consiglio direttivo si dimise. Fu eletto un nuovo consiglio direttivo e il giovane imprenditore Giovanni Sellaroli assunse la carica di presidente. La squadra fu ricostruita dal blocco dei giovani della Juniores, che l'anno precedente era arrivata alla finale nazionale, e fu affidata allo stesso allenatore Festa. Nei due anni seguenti, nonostante la giovane et\u00e0 e sebbene costretta a giocare le gare di casa in campo neutro, la squadra ottenne un terzo ed un quinto posto in classifica.\nGli anni '80 e '90.\nLa Caivanese ha preso parte al campionato interregionale per cinque stagioni consecutive, dal 1981-1982 al 1985-1986, arrivando per quattro volte tra le prime cinque squadre in classifica. Vi \u00e8 ritornata per tre stagioni tra il 1994-1995 ed il 1997-1998, quando il torneo aveva assunto la denominazione di Campionato Nazionale Dilettanti.\nGli anni 2000 e 2010.\nNella stagione 2001-2002 la Boys Caivanese ha vinto la Coppa Italia Dilettanti. Dal 2002 al 2005 ha disputato tre stagioni consecutive in Serie D. La stagione 2002-2003 \u00e8 stata la migliore in assoluto, la Boys Caivanese infatti sfior\u00f2 la promozione in Serie C2 chiudendo al secondo posto in classifica.\nPer la stagione 2014-15 \u00e8 stata ripescata nel campionato di Promozione, concluso poi al primo posto e senza alcuna sconfitta. Il seguente campionato di Eccellenza Campania si \u00e8 concluso al secondo posto e con la sconfitta allo spareggio playoff contro il San Giorgio. Nell'estate 2016 ha rinunciato all'iscrizione in Eccellenza ed ha ceduto il titolo sportivo alla Edilmer Cardito. Nell'estate 2019 il titolo del Cardito Calcio viene trasferito a Caivano e la societ\u00e0 assume la denominazione di A.S.D. Boys Caivanese.\nStrutture.\nStadio.\nLa Boys Caivanese gioca le partite casalinghe allo Stadio Comunale \"Ernesto Faraone\", sito in via A. Diaz a Caivano. Il \"Faraone\" \u00e8 stato ristrutturato in pi\u00f9 occasioni, tra cui una volta tra il 1951 e il 1954, e una successiva nel 2002, quando il campo in terra battuta fu sostituito da uno in erba naturale. Da quando \u00e8 stato dichiarato inagibile le partite in casa vengono temporaneamente disputate al campo sportivo \"Vittorio Papa\" della vicina Cardito (suolo in terra battuta); tale struttura \u00e8 stata condivisa con l'Afragolese nella stagione 2013/2014 e nella prima parte di quella 2014/2015 ed ha gi\u00e0 ospitato la Boys Caivanese nei primi mesi della stagione 2002/2003 durante la ristrutturazione del \"Faraone\" stesso. Dal 2015 lo stadio \"Papa\" \u00e8 dotato di manto in erba sintetica.\nSociet\u00e0.\nSettore giovanile.\nL'unica squadra giovanile \u00e8 la formazione Juniores, la quale partecipa al campionato \"Juniores Regionale\".\nAllenatori e presidenti.\nDi seguito l'elenco di tutti gli allenatori e i presidenti della storia della societ\u00e0.\nCalciatori.\nLo storico Capitano della squadra \u00e8 Vincenzo Nettore, recordman di presenze, e bandiera della Boys Caivanese.\nStatistiche e record.\nStatistiche individuali.\nDi seguito le classifiche all time dei primatisti di presenze e di reti della storia della societ\u00e0.\nTifoseria.\nStoria.\nPer 16 anni il gruppo organizzato portante \u00e8 stato quello dei \"Boys '01\", fondato il 2 dicembre 2001 e sciolto il 2 dicembre 2017. Tra gli ultras del passato si ricordano inoltre la \"Vecchia Guardia\", le \"Teste incazzate\" (inizialmente note come \"Skizzati\"), gli \"Ultras gialloverdi\" e la \"Brigata gialloverde\". La tifoseria caivanese ha generalmente avuto posizioni politiche sinistroidi, infatti spesso lo striscione dei \"Boys\" era accompagnato da un'immagine di Che Guevara."}
{"id": "2104093", "revid": "287204", "url": "https://it.wikipedia.org/wiki?curid=2104093", "title": "Bandora", "text": " \nBandora \u00e8 una suddivisione dell'India, classificata come \"census town\", di 12.264 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 24' 0 N e 73\u00b0 58' 0 E e ha un'altitudine di 106 .\nSociet\u00e0.\nEvoluzione demografica.\nAl censimento del 2001 la popolazione di Bandora assommava a 12.264 persone, delle quali 6.643 maschi e 5.621 femmine. I bambini di et\u00e0 inferiore o uguale ai sei anni assommavano a 1.250, dei quali 637 maschi e 613 femmine. Infine, coloro che erano in grado di saper almeno leggere e scrivere erano 8.702, dei quali 5.139 maschi e 3.563 femmine."}
{"id": "2104094", "revid": "767487", "url": "https://it.wikipedia.org/wiki?curid=2104094", "title": "The Guys from Paradise", "text": " \u00e8 un film del 2001, diretto da Takashi Miike.\nTrama.\nUn giovane uomo d'affari giapponese viene arrestato durante un viaggio d'affari nelle Filippine, accusato di spaccio di droga e del possesso di un chilo di eroina (reato per il quale si rischia la pena di morte).\nKohei viene imprigionato in una carcere chiamata 'Il paradiso'.\nAnche se innocente, l'uomo si trova proiettato nella dura realt\u00e0 delle prigioni filippine nelle quali comandano i soldi e le amicizie, dove la corruzione delle guardie \u00e8 la chiave per proseguire i propri affari al di fuori del penitenziario.\nIn breve tempo, Kohei capir\u00e0 questa realt\u00e0 diventando \"manovalanza\" del boss Yoshida, anch'egli giapponese e alla ricerca di qualcuno di cui fidarsi.\nLe vicende ne 'Il paradiso' si andranno a mischiare alla sempre viva speranza del giovane di essere scarcerato per mezzo delle moglie e del suo avvocato. Proprio mentre l'uomo \u00e8 sempre pi\u00f9 convinto di non aver speranze di tornare alla vita di tutti i giorni, un black-out lo metter\u00e0 nelle condizioni di scappare in compagnia di alcuni carcerati e del boss. \nUna volta fuori l'uomo sar\u00e0 costretto ad affrontare la realt\u00e0 della vita, nella quale, come dentro al penitenziario, contano solo i soldi."}
{"id": "2104096", "revid": "125949969", "url": "https://it.wikipedia.org/wiki?curid=2104096", "title": "Nel mondo delle donne", "text": "Nel mondo delle donne \u00e8 il quarto album della cantante italiana Anna Tatangelo, pubblicato il 28 novembre 2008 e registrato in parte negli studi londinesi di Abbey Road.\nIl disco, un concept album incentrato sull'universo femminile, \u00e8 stato anticipato dal singolo \"Profumo di mamma\", brano che tratta il tema della maternit\u00e0 dal punto di vista di una donna che ha appena scoperto di essere incinta.\nContiene 11 brani, tra cui \"Sarai\", duetto cantato in coppia con Gigi D'Alessio; \"Rose spezzate\", canzone sulla violenza sulle donne e \"Adesso\", brano sull'anoressia.\nIl secondo singolo estratto dall'album \u00e8 \"Rose spezzate\", brano scritto da Enzo Rossi; al singolo \u00e8 accompagnata anche l'unione dell'artista alla fondazione \"Doppia difesa\" di Michelle Hunziker e Giulia Bongiorno.\nIl disco debutta alla ventiduesima posizione nella classifica FIMI.\nClassifiche.\nA fine anno il disco \u00e8 entrato nella TOP 100 dei dischi pi\u00f9 acquisti dell'anno posizionandosi alla 98\u00aa posizione.\nTour.\nPer la promozione del disco pubblicato a novembre 2008 l'artista sceglie di lanciare un tour chiamato \"Nel mondo delle donne tour\". Con questo tour si esibir\u00e0 nelle maggiori piazze italiane e riscuoter\u00e0 gran successo."}
{"id": "2104100", "revid": "2127216", "url": "https://it.wikipedia.org/wiki?curid=2104100", "title": "Stadio Costante Girardengo", "text": "Lo stadio Costante Girardengo \u00e8 il principale impianto sportivo della citt\u00e0 di Novi Ligure. \u00c8 intitolato alla memoria del novese Costante Girardengo, storico campione italiano del ciclismo nazionale ed internazionale.\nSorge in via Francesco Crispi, all'altezza dell'estremit\u00e0 occidentale di viale della Rimembranza (importante arteria viaria cittadina), a poca distanza dalle stazioni ferroviarie merci e passeggeri.\nBeneficiari.\nVi ha disputato fino al 2016 le proprie partite casalinghe la disciolta Novese. Dal 2017 lo stadio ospita l'A.S.D. Novese, principale squadra di calcio cittadina, che ha preso il posto di quella disciolta e nata dall'A.S.D. S.G. Novese, club attivo unicamente a livello di selezioni giovanili gi\u00e0 presente al Girardengo nella stagione 2016-2017; in passato ha inoltre ospitato l'Aquanera Comollo Novi (prima come Comollo in Prima Categoria e Promozione, poi come Aquanera dopo la fusione).\nDal 2016 inoltre \u00e8 stato adottato come campo casalingo del F.C.D. Novese Calcio Femminile.\nCaratteristiche.\nLo stadio \u00e8 di propriet\u00e0 del comune di Novi Ligure; dispone di un terreno di gioco in erba naturale misurante 107 x 68 m, attorno al quale corre una pista d'atletica leggera regolamentare a 6 corsie, lunga 400 metri.\nGli spalti si sviluppano unicamente sul lato orientale del campo e constano di una \"tribuna centrale\" coperta da 250 posti e due \"tribune laterali\" scoperte capaci di complessivi posti. Entro la tribuna centrale sono ubicati i locali di servizio dello stadio (spogliatoi, magazzini, sala stampa) e un bar.\nL'area recintata attorno allo stadio vero e proprio comprende inoltre due campi erbosi per allenamento e riscaldamento."}
{"id": "2104105", "revid": "125837258", "url": "https://it.wikipedia.org/wiki?curid=2104105", "title": "Profumo di mamma", "text": "Profumo di mamma \u00e8 il primo singolo estratto dall'album di Anna Tatangelo, \"Nel mondo delle donne\".\n\u00c8 stato presentato il 4 novembre 2008 nella trasmissione di Raffaella Carr\u00e0, \"Carr\u00e0mba che fortuna\" , per poi entrare in rotazione radiofionica a partire dal 7 novembre.\nIl brano \u00e8 stato composto da Gigi D'Alessio e Adriano Pennino.\nIl brano.\n\"Profumo di mamma\" \u00e8 una ballata che tratta il tema della maternit\u00e0 vista da una donna che ha appena scoperto di essere incinta.\nVideo musicale.\nIl brano \u00e8 accompagnato da un videoclip girato da Gaetano Morbioli che \u00e8 stato trasmesso a partire dal 17 novembre 2008."}
{"id": "2104106", "revid": "767487", "url": "https://it.wikipedia.org/wiki?curid=2104106", "title": "Sergej Rjabcev", "text": "Biografia.\nNato nel 1958 a Gor'kij (oggi Ni\u017enij Novgorod) in Unione Sovietica, Rjabcev si trasfer\u00ec a New York nel 1994 ed entr\u00f2 a far parte dei Gogol Bordello nel 2000. Suona il violino anche per la Russian Wedding Music Band e per i gruppi cabaret Barynja e Tsygane."}
{"id": "2104107", "revid": "287204", "url": "https://it.wikipedia.org/wiki?curid=2104107", "title": "Benaulim", "text": " \nBenaulim \u00e8 una suddivisione dell'India, classificata come \"census town\", di 10.163 abitanti, situata nel distretto di Goa Sud, nel territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 15' 0 N e 73\u00b0 55' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Benaulim assommava a 10.163 persone, delle quali 4.947 maschi e 5.216 femmine. I bambini di et\u00e0 inferiore o uguale ai sei anni assommavano a 934, dei quali 495 maschi e 439 femmine. Infine, coloro che erano in grado di saper almeno leggere e scrivere erano 7.557, dei quali 3.840 maschi e 3.717 femmine."}
{"id": "2104108", "revid": "287204", "url": "https://it.wikipedia.org/wiki?curid=2104108", "title": "Persicaria minor", "text": "Il Poligono minore (\"Persicaria minor\" (Hudson) Opiz 1852 \u2013 ex \"Polygonum minus\" Huds. 1762) \u00e8 una pianta di tipo arbustivo della famiglia delle Polygonaceae con piccoli fiori rosa raccolti a spiga.\nSistematica.\nLa famiglia di questo genere \u00e8 mediamente numerosa (una cinquantina di generi per circa un migliaio di specie), mentre il genere \"Persicaria\" comprende una cinquantina di specie, di cui una dozzina circa sono spontanee della nostra flora.\nIl Sistema Cronquist assegna la famiglia delle Polygonaceae all'ordine delle Polygonales mentre la moderna classificazione APG la colloca nell'ordine delle Caryophyllales. Sempre in base alla classificazione APG sono cambiati anche i livelli superiori (vedi tabella a destra).\nIl genere di questa pianta \u00e8 relativamente nuovo in quanto fino a qualche decennio fa questa pianta e altre specie simili facevano parte del genere \"Polygonum\". Questa ristrutturazione tassonomica non \u00e8 accettata unanimemente da tutti i botanici, infatti tuttora ci sono ancora diverse classificazioni che non contemplano un'esistenza autonoma per il genere \"Persicaria\".\nAll'inizio dell'altro secolo il botanico italiano Adriano Fiori (1865 \u2013 1950) aveva sistemato questa pianta nella sezione \u201cPERSICARIA\u201d del genere \"Polygonum\"; sezione caratterizzata dall'avere foglie lanceolate, ocree ad angolo retto, fusti ramosi con infiorescenza a spiga e cotiledoni \u201caccombenti\u201d, ossia nel seme le \u201cradicicole\u201d sono piegate sul margine dei cotiledoni, e si sviluppano sulla linea di fenditura di separazione degli stessi. Questa sezione ora \u00e8 stata convertita in un genere autonomo.\nVariabilit\u00e0.\nLa specie \"Persicaria minor\" \u00e8 molto simile alla specie \"Persicaria maculosa\" per cui anche se non sono stati ancora fatti degli studi approfonditi, probabilmente presenta gli stessi problemi di classificazione tassonomica della \"maculosa\" (vedere le osservazioni nella scheda \"Persicaria maculosa\" paragrafo \u201cVariabilit\u00e0\u201d).\nIbridi.\nNell'elenco che segue sono indicati alcuni ibridi intraspecifici :\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome del genere (\"Persicaria\") deriva semplicemente dal fatto che le foglie sono molto simili a quelle del pesco. L'epiteto specifico (\"minor\") indica una specie di dimensioni pi\u00f9 piccole rispetto ad altre dello stesso genere.\nIl binomio scientifico originale \"Polygonum minus\" \u00e8 stato definito dal botanico britannico William Hudson (1730 \u2013 1793) nella sua opera \"Flora Anglica\u201d del 1762, in seguito il botanico Philipp Maximilian Opiz (1787\u20131858) lo ha cambiato in \"Persicaria minor\".\nGli inglesi chiamano questa pianta \"Small Water-pepper\"; i tedeschi la chiamano \"Kleiner Kn\u00f6terich\"; i francesi \"Renou\u00e9e fluette\".\nMorfologia.\nIl portamento di questa pianta \u00e8 prostrato \u2013 ascendente o anche decombente. La forma biologica \u00e8 terofita scaposa (T scap), ossia si tratta di una pianta a ciclo biologico annuo (raramente biennale) con fusto allungato e non molto foglioso. L'altezza media che pu\u00f2 raggiungere \u00e8 dai 10\u00a0cm ai 40\u00a0cm (in Pignatti \u00e8 indicata una altezza massima di 120\u00a0cm misurata dall'Autore personalmente).\nRadici.\nLa radice \u00e8 del tipo a fittone; ma a volte si possono generare delle piccole radichette dai nodi pi\u00f9 bassi del fusto.\nFusto.\nGli steli del fusto sono sottili (qualche millimetro di diametro) e gracili. La superficie \u00e8 quasi glabra, mentre lungo il fusto sono presenti degli internodi leggermente arrossati (o bruni) per la presenza di ocree pubescenti (sono delle stipole cilindriche, membranose, ciliate con lunghe setole e guainanti il fusto); queste strutture sono tipiche di questa e altre specie del genere \"Persicaria\". Dimensione delle ocree : 8 \u2013 20\u00a0mm di lunghezza; lunghezza delle ciglia setolose delle ocree : 5 \u2013 10\u00a0mm.\nFoglie.\nLe foglie hanno una forma lanceolata quasi lineare - lanceolata e sono disposte in modo alterno lungo il fusto; sono acuminate all'apice. Hanno un breve picciolo, ma a volte sono sub-sessili. La pagina superiore della foglia raramente \u00e8 punteggiata di ghiandole come in altre specie, ma \u00e8 solcata da evidenti nervature. Dimensione media delle foglie : larghezza 4 \u2013 10\u00a0mm; lunghezza 20 \u2013 75\u00a0mm. Lunghezza del picciolo : 2\u00a0mm.\nInfiorescenza.\nL'infiorescenza \u00e8 composta da sottili e lunghe spighe peduncolate, terminali, disposte all'ascella delle foglie con pochi fiori disposti anche in modo discontinuo (spiga di tipo interrotta). Le spighe possono essere oblique o incurvate; con peduncolo o senza : in questo caso i fiori inferiori sono direttamente racchiusi nelle ocree. Sono presenti dei minimi pedicelli (sostegno di ogni singolo fiore). Dimensione delle spighe : lunghezza 1\u2013 5\u00a0cm, spessore 2 \u2013 4\u00a0mm. Lunghezza del peduncolo fino a 25\u00a0mm. Lunghezza dei pedicelli 0,5 \u2013 1\u00a0mm.\nFiori.\nLa struttura dei fiori di questa specie \u00e8 diversa dal \u201cclassico\u201d fiore delle Angiorsperme in quanto il calice e la corolla non sono ben differenziati; abbiamo quindi un perigonio con diversi tepali (e non un perianzio con un calice e i suoi sepali e una corolla con i suoi petali). Questa \u201cdiversit\u00e0\u201d non sempre \u00e8 chiara e ben definita, o accettata dai vari botanici, per cui in alcuni casi strutture di questo tipo si definiscono come \u201cperianzio corollino con tepali\u201d oppure \u201cperianzio aciclico\u201d I fiori sono ermafroditi, attinomorfi, pentameri, persistenti e molto regolari nelle dimensioni.\nFrutti.\nIl frutto \u00e8 un achenio uniloculare (e quindi un seme solo) a forma ovale, appiattito su una faccia (forma lenticolare) a volte \u00e8 a forma trigona; \u00e8 di colore nero o marrone scuro, ma la superficie \u00e8 lucida. Dimensione del frutto : 1,5 \u2013 2,5 x 1 \u2013 1,2\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale :\nUsi.\nCucina.\nIn alcune zone sono considerate parti eduli le foglie e i semi; si mangiano crudi o cotti (si consiglia di usarli insieme al curry). Queste piante possono contenere minime quantit\u00e0 di acido ossalico che \u00e8 una sostanza nociva per cui bisogna fare attenzione. Persone con problemi di reumatismi, artriti e calcoli renali dovrebbe prendere particolare cautela se inseriscono questa pianta nella loro dieta.\nGiardinaggio.\nQueste piante vengono usate nel giardinaggio, soprattutto nelle parti molo umide di un giardino (aree quasi paludose). Si propagano facilmente per seme (la semina avviene in primavera); i terreni preferiti sono quelli mediamente limosi e argillosi. Crescono bene in zone di semi-ombra e con suoli costantemente bagnati."}
{"id": "2104119", "revid": "287204", "url": "https://it.wikipedia.org/wiki?curid=2104119", "title": "Bicholim", "text": " \nBicholim \u00e8 una citt\u00e0 dell'India di 14.913 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 35' 60 N e 73\u00b0 57' 0 E e ha un'altitudine di 21 .\nSociet\u00e0.\nEvoluzione demografica.\nAl censimento del 2001 la popolazione di Bicholim assommava a 14.913 persone, delle quali 7.707 maschi e 7.206 femmine. I bambini di et\u00e0 inferiore o uguale ai sei anni assommavano a 1.502, dei quali 775 maschi e 727 femmine. Infine, coloro che erano in grado di saper almeno leggere e scrivere erano 11.909, dei quali 6.484 maschi e 5.425 femmine."}
{"id": "2104144", "revid": "199745", "url": "https://it.wikipedia.org/wiki?curid=2104144", "title": "Poligono minore", "text": ""}
{"id": "2104147", "revid": "199745", "url": "https://it.wikipedia.org/wiki?curid=2104147", "title": "Polygonum minus", "text": ""}
{"id": "2104150", "revid": "287204", "url": "https://it.wikipedia.org/wiki?curid=2104150", "title": "Calangute", "text": " \nCalangute \u00e8 una suddivisione dell'India, classificata come \"census town\", di 15.776 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 31' 60 N e 73\u00b0 45' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Calangute assommava a 15.776 persone, delle quali 8.463 maschi e 7.313 femmine. I bambini di et\u00e0 inferiore o uguale ai sei anni assommavano a 1.642, dei quali 847 maschi e 795 femmine. Infine, coloro che erano in grado di saper almeno leggere e scrivere erano 11.495, dei quali 6.615 maschi e 4.880 femmine."}
{"id": "2104155", "revid": "21880", "url": "https://it.wikipedia.org/wiki?curid=2104155", "title": "Zucca dai sette anni", "text": ""}
{"id": "2104159", "revid": "15756", "url": "https://it.wikipedia.org/wiki?curid=2104159", "title": "Elizabeth Pennell", "text": "Biografia.\nEra la moglie di Joseph Pennell, con il quale dopo essersi \u00e8 sposata nel giugno del 1884, strinse un'assidua collaborazione (il marito provvedeva a disegnare le illustrazioni dei libri della moglie).\nFamosa per le sue amicizie con:\nHa collaborato anche per alcuni giornali dell'epoca come il Daily Chronicle e il Pall Mall Gazette."}
{"id": "2104179", "revid": "1752268", "url": "https://it.wikipedia.org/wiki?curid=2104179", "title": "Protesi transradiale", "text": "La protesi transradiale \u00e8 una protesi funzionale per il braccio, oggi disponibile in due tipi, entrambi utilizzabili da quelle persone che abbiano subito l'amputazione transradiale del braccio (al di sotto del gomito):\nProtesi a uncino.\nLa protesi transradiale, nell'immaginario collettivo, \u00e8 spesso associata all'uncino, un dispositivo metallico ricurvo e appuntito, utilizzato come protesi della mano, che ricorre spesso nell'iconografia dei pirati, per quei soggetti che siano privi di una mano per averla persa in battaglia. Il dispositivo esisteva gi\u00e0 nel 1500, quando si chiamava \"scuarciavallo\", e si fissava a una manovella gi\u00e0 posizionata e ben salda al polso."}
{"id": "2104185", "revid": "729019", "url": "https://it.wikipedia.org/wiki?curid=2104185", "title": "NASA Shuttle Landing Facility", "text": "Il NASA Shuttle Landing Facility \u00e8 un aeroporto situato presso Merritt Island, nella contea di Brevard in Florida, USA. Fa parte del John F. Kennedy Space Center (KSC), ed \u00e8 stato utilizzato per l'atterraggio dello Space Shuttle fino a luglio 2011. \u00c8 stato utilizzato anche per i decolli e gli atterraggi dei jet da addestramento della NASA come lo Shuttle Carrier Aircraft, e per gli aerei civili.\nA partire dal 2015, Space Florida gestisce e gestisce la struttura con un contratto di locazione di 30 anni dalla NASA. Le societ\u00e0 private utilizzano l'SLF per le sue propriet\u00e0 uniche dal 2011 e continueranno a farlo tramite Space Launch Florida.\nStruttura.\nLo Shuttle Landing Facility copre 500 acri (2 km\u00b2) e ha una singola pista, la 15/33. \u00c8 una delle piste pi\u00f9 lunghe del mondo con i suoi 4.572 metri di lunghezza e 91,4 metri di larghezza (Nonostante la sua lunghezza, l'astronauta Jack R. Lousma dichiar\u00f2 che avrebbe preferito che la pista fosse \"met\u00e0 pi\u00f9 larga e due volte pi\u00f9 lunga\"). In aggiunta, le piste, possiedono altri 305 metri di pavimentazione alla fine di ognuna. La struttura per accoppiare e disaccoppiare (chiamata Mate-Demate Devices, (MDD)) lo Shuttle dallo Shuttle Carrier Aircraft, \u00e8 situata appena fuori dall'estremit\u00e0 meridionale della pista.\nLa pista \u00e8 identificata con i numeri 15 o 33, a seconda della direzione in cui \u00e8 utilizzata. La superficie della pista consiste in una striscia di calcestruzzo ad alto attrito, progettata per una maggior capacit\u00e0 di frenata, utile negli atterraggi ad alta velocit\u00e0 dello Space Shuttle, con uno spessore di pavimentazione di 16,0 pollici (40,6 cm) al centro. Utilizza un design scanalato per fornire il drenaggio e aumentare ulteriormente il coefficiente di attrito. Si scopr\u00ec che il design originale della scanalatura forniva effettivamente un attrito eccessivo per la gomma utilizzata nei pneumatici dello Shuttle, causando guasti durante diversi atterraggi. Questo problema fu risolto molando la pavimentazione, riducendo significativamente la profondit\u00e0 delle scanalature. [ \"citazione necessaria\" ]\nLa struttura di atterraggio \u00e8 gestita dall'appaltatore EG&amp;G, che fornisce servizi di controllo del traffico aereo, oltre a gestire potenziali pericoli per gli aeromobili in atterraggio, come gli uccelli. Il Bird Team ha tenuto la struttura lontana dagli uccelli sia locali che migratori durante gli atterraggi dello Shuttle utilizzando pirotecnici , colpi a salve sparati dai fucili e una serie di 25 cannoni a propano disposti intorno alla struttura.\nStoria e utilizzo.\nSpace Shuttle.\n\"Il Columbia \u00e8\" stato il primo Shuttle ad arrivare all'SLF tramite lo Shuttle Carrier Aircraft il 24 marzo 1979.\nLa pista \u00e8 stata utilizzata per la prima volta per far atterrare uno Space Shuttle l'11 febbraio 1984, quando la missione STS-41-B \u00e8 tornata sulla Terra. Questo ha segnato anche il primo atterraggio di un veicolo spaziale nel suo sito di lancio. Prima di questo, tutti gli atterraggi dello Shuttle venivano eseguiti presso la base aeronautica di Edwards in California (ad eccezione dell'STS-3, che \u00e8 atterrato a White Sands Space Harbor) mentre l'impianto di atterraggio ha continuato i test e gli equipaggi dello Shuttle svilupparono capacit\u00e0 di atterraggio a White Sands ed Edwards, dove il margine di errore era molto maggiore dell'SLF e dei suoi ostacoli d'acqua. Il 22 settembre 1993, il \"Discovery\" fu il primo Space Shuttle ad atterrare di notte all'SLF su STS-51. Un totale di 78 missioni dello Space Shuttle atterrarono all'SLF.\nL'atterraggio finale di uno Space Shuttle avvenne il 21 luglio 2011 con l'\"Atlantis\" al termine della missione STS-135. Il \"Discovery\" e l\"'Endeavour\" decollarono dall'SLF sul dorso dello Shuttle Carrier Aircraft per i musei di Washington, DC e Los Angeles.\nBoeing X-37B.\nNel gennaio 2014 fu annunciato che Boeing avrebbe affittato l'Orbiter Processing Facility presso il Kennedy Space Center per consentire all'aeronautica americana di atterrare, recuperare, ristrutturare e rilanciare in modo efficiente il veicolo spaziale X-37B senza equipaggio.\nNell'ottobre 2014, la NASA firm\u00f2 un accordo per l'uso della struttura e Boeing ha aggiornato l'OPF-1 per il programma X-37B.\nL'X-37B (missione OTV-4) utilizz\u00f2 per la prima volta lo Shuttle Landing Facility del Kennedy Space Center il 7 maggio 2017 alle 11:47 UTC.\nTest del progetto Morpheus.\nNel 2012, il primo veicolo del progetto Morpheus del Johnson Space Center della NASA arriv\u00f2 al Kennedy Space Center. Prima dell'arrivo al KSC e durante tutto il progetto, i test sui veicoli Morpheus furono eseguiti presso altri centri della NASA; Il KSC era il sito per i test avanzati. Molteplici test, incluso il volo libero, sono stati eseguiti presso l'SLF nel 2013\u20132014. Furono testati pi\u00f9 veicoli e iterazioni dei veicoli, a causa di aggiornamenti e danni durante questo programma di test sperimentale. Durante il test del 9 agosto 2012 all'SLF, un veicolo esplose e nessuno rimase ferito.\nUso commerciale.\nL'SLF fu utilizzato anche da utenti commerciali. Zero Gravity Corporation, che offre voli in cui i passeggeri sperimentano brevi periodi di microgravit\u00e0, ha operato dall'SLF, come i tentativi di record del Virgin Atlantic GlobalFlyer. Il team NASCAR hanno anche utilizzato la struttura per i test sui veicoli.\nNel 2012, Johnny Bohmer di Performance Power ha stabilito il Guinness World Record per la Fastest Standing Mile-Street Car quando la sua Ford GT ha infranto la barriera di 275 mph (443 km / h), stabilendo il record a 283 mph (455 km / h).\nNel 2014, la Hennessey Venom GT ha registrato una velocit\u00e0 massima di 270,49 mph (435,31 km / h)."}
{"id": "2104187", "revid": "287204", "url": "https://it.wikipedia.org/wiki?curid=2104187", "title": "Calapor", "text": " \nCalapor \u00e8 una suddivisione dell'India, classificata come \"census town\", di 11.823 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 27' 50 N e 73\u00b0 48' 58 E.\nSociet\u00e0.\nEvoluzione demografica.\nAl censimento del 2001 la popolazione di Calapor assommava a 11.823 persone, delle quali 5.943 maschi e 5.880 femmine. I bambini di et\u00e0 inferiore o uguale ai sei anni assommavano a 1.179, dei quali 600 maschi e 579 femmine. Infine, coloro che erano in grado di saper almeno leggere e scrivere erano 9.475, dei quali 5.032 maschi e 4.443 femmine."}
{"id": "2104195", "revid": "287204", "url": "https://it.wikipedia.org/wiki?curid=2104195", "title": "Niccol\u00f2 di Piero Lamberti", "text": "Biografia.\nPoco si conosce della vita. Si spos\u00f2 a Firenze nel 1392. Lavor\u00f2 a lungo nel cantiere del Duomo di Firenze, Santa Maria del Fiore, collaborando con Pietro di Giovanni Tedesco, Giovanni d'Ambrogio e Jacopo di Piero Guidi. Anche suo figlio, Piero di Niccol\u00f2 Lamberti (1393-1435), \u00e8 stato scultore. Nel 1415 Niccol\u00f2 si trasfer\u00ec a vivere e lavorare a Venezia, dove lo raggiunse presto il figlio. Qui realizz\u00f2 il coronamento della facciata della basilica di San Marco."}
{"id": "2104201", "revid": "767487", "url": "https://it.wikipedia.org/wiki?curid=2104201", "title": "Jonas M\u00fcller (hockeista su ghiaccio)", "text": "Carriera.\nJonas M\u00fcller ha cominciato la sua carriera presso l'HC Davos (Juniores), per proseguire per l'EHC Chur (1. Lega), HC Davos, EHC Chur (NLB), HC Davos, Aarau (1. Liga), HC Ambr\u00ec-Piotta (2007-2008).\nStagione 2008/09.\nPer la stagione 2008-2009 Jonas M\u00fcller gioca per SC Bern come portiere di riserva. Da inizio dicembre \u00e8 stato prestato all'HCAP in sostituzione del portiere principale infortunato, rimarr\u00e0 ad Ambr\u00ec fino a natale.\nStatistiche.\n\"Statistiche aggiornate a settembre 2011.\""}
{"id": "2104206", "revid": "129019", "url": "https://it.wikipedia.org/wiki?curid=2104206", "title": "Comarche della Catalogna", "text": "Le comarche della Catalogna (in catalano \"comarques de Catalunya\", in castigliano \"comarcas de Catalu\u00f1a\", in occitano \"comarcas de Catalonha\") sono le entit\u00e0 territoriali in cui, al di sotto delle province, si articola il territorio della Catalogna. Tale suddivisione ha la sua origine nel decreto della Generalitat de Catalunya del 1936, in vigore fino al 1939 e ripristinato nel 1987, dopo il ritorno alla democrazia. Il governo e l'amministrazione delle comarche sono controllati dai consigli comarcali.\nOrigini.\nLa divisione comarcale della Catalogna del 1936 si configurava come una vera e propria suddivisione amministrativa, stabilita per decreto nello stesso anno dalla Generalitat de Catalunya, che divideva il territorio in 38 comarche e 9 supercomarche o \"vegueries\". La divisione fu definita a partire dagli studi fatti da una commissione creata \"ad hoc\" nel 1932, formata, tra gli altri, da Pau Vila, Antoni Rovira i Virgili, Josep Igl\u00e9sies, ecc. Nel 1939, al termine della guerra civile, fu abolita dal regime di Franco.\nSituazione attuale.\nLe comarche furono ristabilite nell'anno 1987 dalla Generalitat che adott\u00f2 di nuovo questa divisione territoriale, modificandola nel 1988 per aggiungere la Pla de l'Estany, la Pla d'Urgell e la Alta Ribagor\u00e7a, e nuovamente nel 1990 per modificare alcuni limiti territoriali. \nNel 2000 un gruppo formato tra gli altri da Miquel Roca e Jes\u00fas Burgue\u00f1o ha proposto di creare altre comarche: il Moian\u00e8s con capitale Moi\u00e0, la Vall de Camprodon con capitale Camprodon, la Selva Mar\u00edtima (o Marina) con capitale Blanes, la Alta Segarra con capitale Calaf ed il Segre Medio (o \"Mitj\u00e0\") con capitale Ponts ed inoltre di dividere il \"Baix Llobregat\" in due. In tutti i casi si tratta di antiche rivendicazioni comarcali. Nell'anno 2015 \u00e8 stata istituita la nuova comarca del Moian\u00e8s, nata dall'unione di 10 municipi che in precedenza formavano parte delle comarche del Vall\u00e8s Oriental, Osona e Bages.\nJ. Burgue\u00f1o, nel 2003, ha proposto di creare anche il Llu\u00e7an\u00e8s con capitale Prats de Llu\u00e7an\u00e8s, la Vall de Ribes con capitale Ribes de Freser, la Ribera de Si\u00f3 con capitale Agramunt, la \"Baixa Segarra\" con capitale Santa Coloma de Queralt ed una terza comarca vallesana con capitale a Sant Celoni ed inoltre di cambiare i confini di alcune comarche (Garrigues, Ripoll\u00e8s, ecc.).\nI territori storici della Catalogna di solito coincidono con le antiche contee medievali dei Pirenei (Pallars, Ribagor\u00e7a, Cerdagna) e con altre grandi unit\u00e0 fisiografiche (Pened\u00e8s, Segarra, Vall\u00e8s, Empord\u00e0). \nIn passato tali territori erano gi\u00e0 considerati comarche, senza per\u00f2 alcun inquadramento amministrativo di carattere ufficiale, che venne sancito solo nel 1936, allorquando la regione fu suddivisa in comarche amministrative, precedenti quelle attuali, in funzione delle citt\u00e0 ove si erano sviluppate attivit\u00e0 economicamente rilevanti e che potevano fungere da capitali. Queste erano ad esempio l'Alt Pened\u00e8s, il Baix Pened\u00e8s e il Garraf in cui fu suddiviso il Pened\u00e8s; Alt Empord\u00e0 e Baix Empord\u00e0 per l'Empord\u00e0; il Pallars Juss\u00e0 e il Pallars Sobir\u00e0 per il Pallars; il Vall\u00e8s Occidental e il Vall\u00e8s Oriental per il Vall\u00e8s, ecc.\n1 ."}
{"id": "2104209", "revid": "599013", "url": "https://it.wikipedia.org/wiki?curid=2104209", "title": "Du\u0161an Herda", "text": "Carriera.\nClub.\nGioc\u00f2 nello .\nNazionale.\nNel 1972 scese in campo con la maglia della Nazionale cecoslovacca per 2 volte: esord\u00ec il 30 agosto nella sconfitta 1-2 patita contro la Nazionale olandese, mentre la seconda gara fu Polonia-Cecoslovacchia 3-0 del 15 ottobre. Partecip\u00f2 al Campionato europeo di calcio del 1976, ma non disput\u00f2 alcuna gara nella competizione vinta dalla sua Nazionale."}
{"id": "2104215", "revid": "1987129", "url": "https://it.wikipedia.org/wiki?curid=2104215", "title": "Tazza da consomm\u00e9", "text": "La tazza da consomm\u00e9 o tazza da brodo \u00e8 un tipo di tazza usata per servire i piatti in brodo, creme o zuppe. Prende il nome dal consomm\u00e9, brodo ristretto specialit\u00e0 francese. Usata dal XVIII secolo nelle apparecchiature formali o nella ristorazione, raramente si trova per uso casalingo. \nCaratteristiche.\nNel coperto non si mette direttamente a contatto della tovaglia ma si appoggia sempre su un piatto piano."}
{"id": "2104229", "revid": "181699", "url": "https://it.wikipedia.org/wiki?curid=2104229", "title": "Movimento panslavo", "text": ""}
{"id": "2104231", "revid": "2190970", "url": "https://it.wikipedia.org/wiki?curid=2104231", "title": "Ry\u014dichi Ikegami", "text": "Biografia.\nComincia la propria carriera nel mondo dei manga come assistente dell'autore Shigeru Mizuki nel 1966. Nel 2001 vince il Shogakukan Manga Award, per il manga \"Heat\". Nel 2005 comincia a lavorare come professore dell'universit\u00e0 delle arti di Osaka.\nIkegami ha lavorato in numerose serie manga, come \"Mai\" insieme a Kazuya Kudo, \"Crying Freeman\", insieme a Kazuo Koike, oltre che \"Sanctuary\" e \"Heat\" con Sho Fumimura. Ha anche sceneggiato e disegnato una versione manga dell'Uomo Ragno, chiamata \"L'Uomo Ragno manga\".\nSuccessivamente lavora su \"Lord\", serializzato su \"Big Comic Superior\".\nOpere.\nElenco parziale di opere disegnate da Ikegami, precedute dal nome dello sceneggiatore."}
{"id": "2104234", "revid": "376939", "url": "https://it.wikipedia.org/wiki?curid=2104234", "title": "Sanfedista", "text": ""}
{"id": "2104239", "revid": "320578", "url": "https://it.wikipedia.org/wiki?curid=2104239", "title": "Hasan-Ibn Al\u00ec", "text": ""}
{"id": "2104243", "revid": "767487", "url": "https://it.wikipedia.org/wiki?curid=2104243", "title": "The Roundhouse Tapes (DVD)", "text": "The Roundhouse Tapes \u00e8 la seconda registrazione ufficiale effettuata dal vivo degli Opeth, pubblicata in DVD dalla Peaceville Records nel 2008.\nIl disco.\nIl disco riprende tutto il concerto al Roundhouse di Londra del 9 novembre 2006 gi\u00e0 uscito nel 2007 in cd. Il titolo \u00e8 in omaggio alla demo degli Iron Maiden, \"The Soundhouse Tapes\" Il DVD si \u00e8 piazzato al primo posto della classifica finlandese dei DVD pi\u00f9 venduti nel Paese il 7 novembre 2008.\nTracce.\nNote:"}
{"id": "2104245", "revid": "339392", "url": "https://it.wikipedia.org/wiki?curid=2104245", "title": "Swiss Hockey League", "text": ""}
{"id": "2104250", "revid": "599013", "url": "https://it.wikipedia.org/wiki?curid=2104250", "title": "Franti\u0161ek Vesel\u00fd", "text": "Carriera.\nClub.\nCrebbe nello , allora in seconda divisione, per poi passare al Dukla Praga nel 1962. Rimase in questa societ\u00e0 solo due stagioni, riuscendo a vincere due titoli di \"Campione di Cecoslovacchia\" (1962-1963 e 1963-1964). La stagione successiva torn\u00f2 allo Slavia Praga, contribuendo al ritorno nella massima divisione cecoslovacca. Rimase fedele ai colori bianco-rossi dello Slavia fino al 1980. Nella prima lega cecoslovacca gioc\u00f2 in totale 414 partite, con 62 reti.\nTrascorse gli ultimi anni della sua carriera in Austria, dove gioc\u00f2 in Rapid Vienna, SC Zwettl e First Vienna FC.\nNazionale.\nEsord\u00ec nella Nazionale cecoslovacca il 19 settembre 1965 in Cecoslovacchia-Romania 3-1. Partecip\u00f2 al Mondiale del 1970, giocando 3 gare, ed al vittorioso Europeo del 1976, disputando la semifinale contro i Paesi Bassi, realizzando il gol del definitivo 3-1 nei tempi supplementari, e la finale contro la Germania Ovest, vinta ai rigori 5-3.\nGioc\u00f2 l'ultima partita con la maglia della Nazionale il 23 marzo 1977, nella vittoria 4-0 sulla Grecia.\nFrantisek Vesely \u00e8 morto all'eta di 65 anni. Lo ha comunicato il 30 ottobre 2009 il suo ex club, lo Slavia Praga, senza spiegare le cause delle morte inaspettata dell'ex giocatore."}
{"id": "2104253", "revid": "196390", "url": "https://it.wikipedia.org/wiki?curid=2104253", "title": "Metil cianoformato", "text": ""}
{"id": "2104255", "revid": "20502794", "url": "https://it.wikipedia.org/wiki?curid=2104255", "title": "Nazionale svizzera di hockey su ghiaccio maschile", "text": ""}
{"id": "2104259", "revid": "327773", "url": "https://it.wikipedia.org/wiki?curid=2104259", "title": "Colonna tortile", "text": "La colonna tortile, detta anche Salomonica \u00e8 una colonna ritorta, cio\u00e8 attorcigliata in spire lungo l'asse verticale.\nStoria.\nLa colonna tortile \u00e8 in uso almeno dall'epoca paleocristiana, come testimoniano le fonti e i rilievi su alcuni sarcofagi (ad esempio il sarcofago di Giunio Basso). Particolare importanza ebbero le colonne tortili della \"pergula\" che copriva la tomba di Pietro nell'antica basilica di San Pietro in Vaticano, che fecero da modello per numerose altre architetture. \nIl modello simbolico originario della colonna tortile sembra essere stato quello delle colonne che, secondo la tradizione, avevano adornato il Tempio di Gerusalemme eretto da re Salomone (X secolo a.C).\nMolto frequente fu l'uso di colonne tortili nell'architettura romanica, talvolta binate, soprattutto nei chiostri di monasteri e conventi, dove spesso arrivano ad \"annodarsi\".\nAccantonate in epoca rinascimentale, quando si torn\u00f2 a guardare alla classicit\u00e0 della colonna liscia o scanalata, ricomparvero a Roma all'inizio del XVI secolo prima nei dipinti di Raffaello e della sua scuola e poi nell'architettura manierista; ne fece uso Giulio Romano che, dopo averle rappresentate in dipinti, le utilizz\u00f2 come elemento architettonico a Mantova nella palazzina \"Rustica\" del Palazzo Ducale, poi ampliata a formare cortile della Cavallerizza.\nUn celebre esempio che fece scuola \u00e8 il baldacchino della basilica di San Pietro in Vaticano, formato da quattro grandi colonne tortili bronzee con tralci di vite, disegnate da Gian Lorenzo Bernini ed ispirate a quelle dell'antica basilica, che peraltro Bernini stesso ha recuperato e riutilizzato per le nicchie presenti sui quattro grandi piloni della chiesa\nNel corso del XVII secolo l'esempio delle colonne tortili fu seguito nella realizzazione di numerose altre opere.\nInteressante \u00e8 la chiesa di Santa Maria della Misericordia di Lisbona (1656-59), opera di Guarino Guarini (distrutta nel terremoto del 1755), dove i pilastri interni erano percorsi da semicolonne tortili.\nDurante il periodo barocco, dal teorico spagnolo Juan Andr\u00e9s Ricci de Guevara fu proposto addirittura un completo \"ordine salomonico\" definito a partire dalla colonna tortile."}
{"id": "2104263", "revid": "729019", "url": "https://it.wikipedia.org/wiki?curid=2104263", "title": "Orazio Dogliotti", "text": "Biografia.\nFiglio di un ufficiale dell'esercito sabaudo, Orazio Dogliotti frequent\u00f2 il Collegio militare di Asti. Ufficiale di carriera nell'artiglieria dell'esercito, prese parte con il grado di tenente alla seconda guerra di indipendenza. Nel 1860 si distinse durante la campagna nell'Italia meridionale a Pesaro, nella battaglia di Castelfidardo e all'assedio di Ancona.\nAllo scoppio della terza guerra di indipendenza del 1866, con il grado di maggiore, fu posto al comando della brigata d'artiglieria (con batterie del 5\u00ba, 4\u00ba e 2\u00ba reggimento) aggregata al Corpo Volontari Italiani di Giuseppe Garibaldi impiegato in Trentino. Oper\u00f2 con capacit\u00e0 nella direzione dei propri sottoposti distinguendosi nella difesa della costiera del lago di Garda dall'attacco della flottiglia austriaca e nell'assedio del Forte d'Ampola, dove guadagno' la medaglia d'oro al valore militare.\nFu soprannominato \"Un garibaldino convertito\" in quanto in quella campagna militare si distinse presso gli ufficiali del Corpo dapprima negativamente a causa di alcuni atteggiamenti di superiorit\u00e0 e per gli ostacoli frapposti alle truppe volontarie garibaldine, poi nella battaglia di Bezzecca rimase affascinato dal carattere di Garibaldi e con Menotti Garibaldi fu l'artefice della vittoria sugli austriaci tanto da essere decorato con la medaglia d'oro al valor militare.\nTerminata la guerra fu promosso al grado di generale dell'esercito, assunse il comando della Brigata \"Ancona\" (69\u00ba e 70\u00ba Reggimento fanteria) e si dichiar\u00f2 sempre grande estimatore di Garibaldi.\nIl 10 aprile 1870 propose a Nino Bixio un traffico commerciale marittimo tra Italia e l'Indocina. Mor\u00ec a Firenze nel 1892.\nCon testamento del 23 febbraio 1880 il generale Orazio Dogliotti dispose un legato, depositato in atti del notaio Francesco Cocchi di Firenze, allo scopo di istituire due premi, da 500 lire cadauno, da distribuirsi annualmente a quelle due famiglie di militari di truppa dell'artiglieria che avessero dimostrato una particolare morigeratezza.\nOnorificenze.\n Medaglia d'oro al valor militare con la seguente motivazione: \"Per il suo contegno pieno di intelligenza, di slancio e di bravura ad Ampola e Bezzecca ed in tutti i combattimenti ove si \u00e8 trovato alla testa dei suoi valorosi artiglieri. Ampola e Bezzecca 19 e 21 luglio 1866\"."}
{"id": "2104266", "revid": "122246", "url": "https://it.wikipedia.org/wiki?curid=2104266", "title": "Qualificazioni al campionato europeo di pallavolo femminile 2007", "text": "Le qualificazioni per il campionato europeo di pallavolo femminile 2007, le cui fasi finali si sono tenute in Belgio e Lussemburgo, si sono svolte tra il mese di maggio e settembre 2006. Hanno partecipato 26 squadre nazionali europee.\nDopo il primo turno, le squadre sono state divise in 5 gruppi da 4: le vincenti di ogni girone sono state ammesse agli europei mentre le seconde classificate hanno disputato i play-off. In totale 9 squadre hanno ottenuto la qualificazione."}
{"id": "2104267", "revid": "1372005", "url": "https://it.wikipedia.org/wiki?curid=2104267", "title": "Felix Jacoby", "text": "Biografia.\nFelix Jacoby era figlio di Oscar Jacoby (1831-1919), un agiato commerciante di cereali di religione israelita, e di Gertrude L\u00f6wenthal (1856-1929). All'et\u00e0 di undici anni ricevette il battesimo nella chiesa luterana. Dopo aver studiato al \"P\u00e4dagogium\" cattolico \"Kloster Unser Lieben Frauen\" (Nostra Signora di Magdeburgo\"), nel 1894 si iscrisse all'Universit\u00e0 di Friburgo in Brisgovia in filologia classica; prosegu\u00ec gli studi nelle universit\u00e0 di Monaco di Baviera (1894-1896) e di Berlino (dal 1896). Dopo un'interruzione degli studi per compiere il servizio militare, Felix Jacoby consegu\u00ec il dottorato a Berlino presso Hermann Diels con un vasto lavoro su Apollodoro di Atene (1900); la tesi tuttavia ottenne solo la lode, e non la dignit\u00e0 di stampa, il che mise a rischio la futura carriera universitaria. Tuttavia Wilamowitz accett\u00f2 una versione abbreviata della tesi per la collana Philologische Untersuchungen (1902) e Jacoby pot\u00e9 proseguire gli studi con Eduard Norden all'universit\u00e0 di Breslavia dove ottenne l'abilitazione (1903) con un lavoro sul Marmor Parium considerato fondamentale sull'argomento.\nNel 1901 spos\u00f2 Margarete Johanne von der Leyen (1875-1956), da cui ebbe tre figli: Hans (1902\u20131980), Eduard Georg (1904-1978) e Annemarie (1905)?). Jacoby divenne \"Privatdozent\" a Breslavia e scrisse numerosi articoli per la \"Realencyclop\u00e4die der classischen Altertumswissenschaft\", l'enciclopedia di studi classici nota come \"Pauly-Wissowa\". Nel 1906 ottenne la nomina a professore associato, e nel 1907 a professore ordinario, di filologia classica (Latina) all'universit\u00e0 di Kiel. Partecip\u00f2 alla Prima guerra mondiale come soldato semplice in un reggimento di artiglieria dal 1915 al 1918. Nel 1923 Jacoby divenne membro corrispondente dell'\"Akademie der Wissenschaften zu G\u00f6ttingen\" (Accademia delle scienze di Gottinga) e nel 1931 dell'\"Accademia delle scienze prussiana\".\nNel 1935 Jacoby venne dichiarato \"ebreo\" in base alle famigerate \"N\u00fcrnberger Gesetze\" e costretto a lasciare la cattedra di Kiel. Si stabil\u00ec dapprima a Finkenkrug, una localit\u00e0 nei pressi di Berlino, per continuare la sua attivit\u00e0 scientifica. Decise di emigrare dopo che la sua abitazione venne assalita e danneggiata nella Notte dei cristalli (9-10 novembre 1938) e riusc\u00ec a raggiungere l'Inghilterra con la moglie nell'aprile 1939. Ottenne una cattedra all'universit\u00e0 di Oxford grazie all'appoggio di Eduard Fraenkel che lo aveva preceduto a Oxford fin dal 1934. Dopo il pensionamento (1953) rimase a Oxford come professore emerito. Nel 1956 Jacoby ritorn\u00f2 in Germania stabilendosi a Berlino. Prima della morte divenne membro esterno dell'Accademia delle Scienze di Torino.\nNel 1977, 18 anni dopo la morte di Felix Jacoby, Georg Picht (1913-1982), un allievo di Martin Heidegger, in un articolo inteso a giustificare il comportamento di Heidegger durante il periodo nazista in Germania, rifer\u00ec di aver seguito le lezioni svolte da Felix Jacoby 45 anni prima a Kiel e di averlo sentito affermare testualmente, inaugurando un corso monografico su Orazio:\nIl fatto \u00e8 stato considerato poco verosimile da alcuni studiosi. In particolare, Arnaldo Momigliano, che di Felix Jacoby fu collega a Oxford, scrisse:\nLa simpatia per Adolf Hitler, da parte di Jacoby relativamente a solo quel periodo, sarebbe stata tuttavia testimoniata anche da altri suoi studenti di allora.\nOpera.\nFelix Jacoby \u00e8 noto soprattutto per essere autore dell'importantissima raccolta di Frammenti degli storici greci \"Die Fragmente der griechischen Historiker\" (FGrH) portata avanti dal 1923 al 1958 e consistente nella raccolta dei frammenti di 856 storici greci. Jacoby ha cominciato a occuparsi della storiografia greca gi\u00e0 all'universit\u00e0 di Breslavia; ha iniziato con ampi lavori preparatori negli anni venti, a Kiel, e il primo volume \u00e8 stato pubblicato 1923. Jacoby ha continuato il suo lavoro a Oxford e ha continuato a occuparsi dell'opera a tempo pieno fino alla sua morte. L'opera monumentale, che \u00e8 rimasta incompiuta, \u00e8 considerata un mezzo lavorativo irrinunciabile per i filologi classici e gli storici della Grecia antica.\nJacoby si \u00e8 occupato anche di poesia greca e latina, e ha curato edizioni delle opere di Esiodo, Giovenale, Lucano, Properzio e Orazio."}
{"id": "2104270", "revid": "767487", "url": "https://it.wikipedia.org/wiki?curid=2104270", "title": "Eugene H\u00fctz", "text": "Biografia.\nH\u00fctz \u00e8 nato a Bojarka, una cittadina nei pressi di Kiev (nell'allora Ucraina sovietica), il 6 settembre del 1972 da padre russo e da madre ucraina di etnia per met\u00e0 rom. Suo padre, di professione macellaio, suonava la chitarra in una delle prime rock-band ucraine: i Meridian. H\u00fctz \u00e8 approdato negli Stati Uniti dopo un lungo viaggio che l'ha portato ad attraversare Polonia, Ungheria, Austria ed Italia. H\u00fctz e la sua famiglia abbandonarono l'Unione Sovietica per scampare al disastro di \u010cernobyl'. H\u00fctz arriva con la famiglia nel Vermont nel 1990 come rifugiato politico.\nH\u00fctz ha vissuto per un breve periodo anche in Italia, in attesa del visto per gli Stati Uniti, ed \u00e8 rimasta traccia di questo suo soggiorno in alcune canzoni, dove si possono distinguere alcune imprecazioni e bestemmie in italiano. In particolare, il periodo \u00e8 narrato nella canzone \"Santa Marinella\", che deve il titolo all'omonima localit\u00e0 balneare in provincia di Roma dove soggiorn\u00f2. Sette anni nei campi profughi dell'Europa orientale e l'esperienza da immigrante si riflettono tuttora nei testi delle canzoni di H\u00fctz. Comunque, le sue principali fonti di ispirazione restano lo sfondo culturale rom e ucraino, che influenzano il suo stile di vita e la musica dei Gogol Bordello.\nI Gogol Bordello.\nLa carriera musicale di H\u00fctz comincia in Ucraina con la band Uksusnik. Nel Vermont, H\u00fctz fonda la band The Fags (da non confondere con l'omonima band di Seattle) e successivamente i Flying Fuck, entrambi prototipi di quello che sarebbero diventati i Gogol Bordello. Nel 1997 H\u00fctz si trasferisce a New York, dove incontrer\u00e0 i futuri membri dei Gogol Bordello: il violinista Sergey Ryabtsev, il fisarmonicista Yuri Lemeshev, il chitarrista Oren Kaplan, il batterista Eliot Ferguson, e infine le percussioniste e ballerine Pamela Jintana Racine ed Elizabeth Sun.\nPoco tempo dopo la formazione della band, grazie al passa parola \u00e8 rapidamente cresciuta una solida base di fan internazionali. Partendo dalle tradizioni gitane, slave e del punk-rock, i Gogol Bordello sono la genesi di una nuova estetica che colma la distanza tra l'Europa dell'Est con le sue influenze gitane e la cultura occidentale. Questa nuova direzione musicale \u00e8 stata definita da H\u00fctz \u201cTransglobal Gypsy Punk Rock\u201d (punk rock zingaro transglobale).\nNel 1999, i Gogol Bordello pubblicano il loro album di debutto Voi-La Intruder, prodotto da Jim Sclavunos, batterista di Nick Cave and the Bad Seeds. Durante lo stesso anno esce Multi Kontra Culti vs. Irony. Nel 2005 \u00e8 la volta dell'E.P. East Infection, seguito a breve da , prodotto dalla leggenda dell'indie Steve Albini. Dopo Super Taranta!, prodotto nel 2008 da Victor Van Vugt, l'ultimo album dei Gogol Bordello \u00e8 Trans-Continental Hustle (2010), prodotto da Rick Rubin.\nL'accattivante e imprevedibile H\u00fctz ha consentito ai Gogol Bordello di ottenere inviti al Whitney Museum di New York, alla Tate Modern di Londra e alla Biennale di Venezia. Il fenomeno Gogol Bordello \u00e8 continuato a crescere nel circuito dei festival musicali internazionali, come Coachella, Bonnaroo, Lollapalooza, Glastonbury, Bumbershoot, Austin City Limits Music Festival e molti altri.\nAltri progetti.\nDa quando si \u00e8 trasferito a New York, H\u00fctz si \u00e8 anche costruito una fama da DJ con uno stile rappresentato al meglio dai progetti collaterali J.U.F. (Jewish-Ukrainishe Freundschaft) e MITITIKA. Ha suonato e registrato anche con il Kolpakov Trio.\nH\u00fctz ha debuttato sul grande schermo nel 2005 con il film \"Ogni cosa \u00e8 illuminata\", interpretando il ruolo di Alex. H\u00fctz si \u00e8 assicurato il ruolo dopo un incontro con il regista Liev Schreiber, programmato per discutere la colonna sonora del film. Inoltre, H\u00fctz ha scritto e suonato alcune musiche per la colonna sonora del film. In una delle prime scene del film, \u00e8 presente un cameo di parte dei componenti dei Gogol Bordello.\nH\u00fctz \u00e8 anche il soggetto del documentario del 2006 \"The Pied Piper of H\u00fctzovina\". Diretto da Pavla Fleischer, \"The Pied Piper of H\u00fctzovina\" racconta i viaggi di H\u00fctz in Ucraina e nell'Europa dell'Est all'esplorazione delle sue radici musicali e culturali.\nNel 2008 H\u00fctz ha interpretato il ruolo di protagonista in \"Sacro e profano\", film presentato al Festival di Berlino e che ha segnato il debutto alla regia di Madonna.\nIspirazione per il cinema.\nIl personaggio di Eugene nel film \"Wristcutters - Una storia d'amore\" (2006), interpretato da Shea Whigham, \u00e8 basato su H\u00fctz."}
{"id": "2104279", "revid": "80598", "url": "https://it.wikipedia.org/wiki?curid=2104279", "title": "Ragazzo triste/The Pied Piper", "text": "Ragazzo triste/The pied piper \u00e8 il 45 giri di debutto di Patty Pravo, pubblicato nel 1966 dalla ARC, con la sotto-etichetta \"Piper Records\"\nIl disco.\nIl singolo entr\u00f2 nella top 20 dei singoli pi\u00f9 venduti in Italia, superando le 200.000 copie, sebbene non si spinse oltre la diciassettesima posizione nel gennaio 1967, e la sessantaseiesima dei singoli pi\u00f9 venduti dell'anno. In occasione dell'uscita del singolo, la ARC (appartenente al circuito della RCA Italiana) fece nascere la sotto-etichetta \"Piper Records\".\nGli arrangiamenti dei due brani sono curati da Carlo Pes, che suona anche le chitarre.\nRagazzo triste.\nLa canzone \u00e8 una cover del brano \"But You're Mine\", scritto da Sonny Bono e lanciato da Sonny &amp; Cher, con un testo in italiano scritto da Gianni Boncompagni.\n\"Ragazzo triste\" fu presentata nel corso della trasmissione televisiva \"Scala Reale\", abbinata alla lotteria Italia, dove tuttavia non riesce ad arrivare alle semifinali.\nCi\u00f2 nonostante, Patty Pravo ottiene un discreto successo personale, e viene contattata da Mike Bongiorno per la trasmissione a quiz \"Giochi in famiglia\", consolidando l'affermazione professionale della cantante.\n\"Ragazzo triste\" \u00e8 stato il primo brano ad essere trasmesso da \"Radio Vaticana\", mentre la Rai decide di censurare il verso e trasformarlo in: \nUna parodia del testo di \"Ragazzo triste\" viene pubblicata su \"Topolino\" numero 606 del 9 luglio 1967, all'interno della storia \"Paperino e i dobloni del triste pirata\", di Guido Martina e Giovan Battista Carpi: \u00e8 \"La ballata del pirata triste\", intonata da un elemento della Banda Bassotti, spacciatosi per il pirata John Bassett.\nThe Pied Piper.\nLa canzone sul retro, The Pied Piper, scritta da Artie Kornfeld e Steve Duboff e lanciata da Crispian St. Peters, venne incisa nello stesso anno in italiano da Gianni Pettenati, con il titolo \"Bandiera gialla\".\nTracce.\nLato A\nLato B"}
{"id": "2104282", "revid": "767487", "url": "https://it.wikipedia.org/wiki?curid=2104282", "title": "Andrew Stockdale", "text": "\u00c8 il fondatore e unico membro stabile dei Wolfmother. Prima di fondare il gruppo, studi\u00f2 a Brisbane e consegu\u00ec la laurea in fotografia alla RMIT University.\nStrumenti.\nAndrew suona chitarre Gibson, solitamente \"SG 60's\" edizioni. Spesso ha utilizzato anche Gibson Dot Studio ES-335, Gibson Flying V e Gibson EDS-1275. Negli ultimi tempi ha cominciato ad utilizzare microfoni Hohner Blues Master Harmonica.\nCollaborazioni.\nNel 2010 ha collaborato con il famoso chitarrista Slash per incidere una canzone nell'omonimo disco, cantando By the Sword."}
{"id": "2104283", "revid": "1573940", "url": "https://it.wikipedia.org/wiki?curid=2104283", "title": "Blommersia", "text": "Blommersia \u00e8 un genere di rane della famiglia Mantellidae, endemico del Madagascar e delle Mayotte, nelle isole Comore.\nTassonomia.\nComprende 12 specie:"}
{"id": "2104285", "revid": "339392", "url": "https://it.wikipedia.org/wiki?curid=2104285", "title": "Scilla undulata", "text": ""}
{"id": "2104295", "revid": "46291", "url": "https://it.wikipedia.org/wiki?curid=2104295", "title": "Drimia purpurascens", "text": "Drimia purpurascens \u00e8 un pianta della famiglia delle Asparagacee (sottofamiglia Scilloideae).\nDescrizione.\nScapo fiorifero a pannocchia, alto circa 30\u00a0cm. Petali lunghi color rosa antico con venatura assiale marrone. Fiorisce ad agosto.\nCome altre scille, durante il periodo estivo le foglie seccano.\nDistribuzione e habitat.\nLa specie \u00e8 diffusa sui litorali di Spagna, Corsica, Sardegna e Nord Africa."}
{"id": "2104302", "revid": "226458", "url": "https://it.wikipedia.org/wiki?curid=2104302", "title": "Modello di Salop", "text": "I due modelli pi\u00f9 conosciuti di concorrenza spaziale sono il modello di Hotelling della strada rettilinea e il modello di Steven Salop della strada circolare. Nei due casi, il modello \u00e8 pure utilizzato per spiegare la posizione dei beni venduti nello spazio dei prodotti. Questo \u00e8 d'altronde lo scopo principale del modello di Salop. Le n imprese sulla strada circolare diventano le n marche di prodotti venduti. Il modello di Salop \u00e8 anche un esempio di oligopolio con prodotti differenziati.\nIl Modello.\nSalop prende il caso di una strada circolare lunga L metri. Ci sono n negozi distribuiti in modo regolare lungo la strada. La distanza tra un negozio e i negozi vicini \u00e8 dunque di L/n.\nIl bene venduto \u00e8 omogeneo e il costo \u00e8 di c $ l'unit\u00e0. I consumatori sono distribuiti uniformemente lungo la strada a ragione di un consumatore al metro. Ogni consumatore acquista un'unit\u00e0 di bene. La scelta del negozio dipende dal prezzo di vendita e dal costo di trasporto che \u00e8 di t $ al metro. Si tratta dunque di un caso di oligopolio con dei beni differenziati poich\u00e9 le spese di trasporto rendono differenti i beni venduti dai negozi.\nPrendiamo il caso del negozio A (vedesi grafico). I suoi concorrenti sono il negozio B alla sua destra e il negozio C alla sua sinistra.\nSe i prezzi sono identici, A avr\u00e0 la met\u00e0 dei consumatori che si trovano tra A e B e la met\u00e0 di quelli che si trovano tra A e C. Nel caso generale, la ripartizione dei consumatori dipende dal prezzo fissato dal negozio.\nSia x la distanza tra A e un consumatore che si trova tra A e B. Questo consumatore sceglie indifferentemente il negozio A o B quando:\nformula_1\ndove formula_2 \u00e8 il prezzo del bene venduto dal negozio rappresentativo A, formula_3 quello degli altri negozi (B in questo caso) e formula_4. Si ottiene:\nformula_5\nI clienti del negozio rappresentativo vengono da destra e da sinistra. La domanda sar\u00e0 2x e il profitto:\nformula_6\nIl negozio fissa il prezzo che massimizza il suo profitto. La condizione di primo ordine \u00e8:\nformula_7\nTutti i negozi hanno i medesimi costi e le medesime domande. I prezzi saranno allora gli stessi. Applicando questo risultato all'equilibrio di Nash, si ottiene:\nformula_8\nUn aumento dei costi di trasporto o una diminuzione del numero di negozi conducono ad un aumento del prezzo di equilibrio. Nel passato, i consumatori dovevano andare a piedi e allora c'erano numerosi negozi di beni alimentari.\nIl numero di negozi a lungo termine dipende dall'ammontare dei costi fissi (formula_9). A lungo termine il profitto \u00e8 nullo:\nformula_10\ne allora il numero di negozi sar\u00e0:\nformula_11\nI costi fissi limitano il numero di imprese. Ci saranno pi\u00f9 parrucchieri che dentisti. Inoltre, se i costi di trasporto aumentano, il numero di negozi aumenter\u00e0.\nIl prezzo a lungo termine sar\u00e0:\nformula_12\nUn aumento dei costi di trasporto o dei costi fissi conducono ad un aumento del prezzo a lungo termine.\nNumero ottimale di negozi.\nSupponiamo che si cerchi il numero di negozi che minimizza i costi di trasporto dei consumatori. Quando i prezzi sono gli stessi (equilibrio di Nash), il costo di trasporto dei consumatori che vanno nel medesimo negozio \u00e8:\nformula_13\nIl costo totale per l'acquisto dei beni negli n negozi sar\u00e0 dunque:\nformula_14\nIl costo minimo \u00e8 ottenuto quando:\nformula_15\nAbbiamo dunque la met\u00e0 del numero di negozi a lungo termine in caso di oligopolio. Secondo il criterio del costo totale, ci sono troppi negozi o troppi prodotti a lungo termine."}
{"id": "2104305", "revid": "1305772", "url": "https://it.wikipedia.org/wiki?curid=2104305", "title": "Gimme Shelter (brano musicale)", "text": "Gimme Shelter \u00e8 un brano musicale del gruppo rock britannico The Rolling Stones. Fu pubblicata per la prima volta come traccia di apertura dell'album del 1969 \"Let It Bleed\". Bench\u00e9 il titolo del brano appaia scritto come sul retro della copertina dell'album, viene comunemente accreditata come \"\"Gimme\" Shelter\", anche nei successivi dischi dei Rolling Stones.\nNonostante la canzone non sia mai stata pubblicata su singolo, \"Gimme Shelter\" \u00e8 da sempre considerata una delle canzoni pi\u00f9 rappresentative della carriera del gruppo ed in generale della musica rock, al punto che la rivista \"Rolling Stone\" ha classificato il brano alla posizione 38 della lista delle 500 migliori canzoni della storia.\nIl critico musicale statunitense Greil Marcus, nella sua recensione di \"Let It Bleed\" del dicembre 1969 apparsa su \"Rolling Stone\", cos\u00ec defin\u00ec il brano: \u00ab\"Gimmie Shelter\" \u00e8 una canzone sulla paura; che probabilmente servir\u00e0, meglio di qualsiasi altra cosa scritta quest'anno, come passaggio diretto verso il futuro dei prossimi anni\u00bb.\nIl brano.\nIspirazione e registrazione.\nComposta da Mick Jagger e Keith Richards, \"Gimme Shelter\" nacque dagli sforzi congiunti del cantante e del chitarrista che lavorarono in stretta collaborazione per la riuscita del brano. Richards aveva iniziato a lavorare alla caratteristica introduzione della traccia a Londra mentre Jagger era via per le riprese del film \"Sadismo\". La canzone \u00e8 un rock in mid-tempo introdotto dalla chitarra ritmica di Richards, seguita dalla parte vocale di Jagger. Circa il periodo nel quale si svolsero le sedute di registrazione per \"Let It Bleed\", Jagger disse in una intervista del 1995 alla rivista \"Rolling Stone\": Aggiungendo poi, nel 2012: \nNella traccia Jagger duetta con la cantante soprano Merry Clayton. A proposito della sua partecipazione al brano, Jagger raccont\u00f2 nel libro del 2003 \"According to the Rolling Stones\": \u00abL'utilizzare una voce femminile in \"Gimme Shelter\" fu un'idea del produttore Jimmy Miller. Fu uno di quei momenti del tipo \"ci starebbe bene una ragazza in questo pezzo - chiamiamone una al telefono\"\u00bb. La Clayton forn\u00ec una performance da brividi nella canzone, e uno dei momenti pi\u00f9 famosi nel brano, dopo un assolo da parte di Richards, \u00e8 proprio la parte dove la cantante urla: \"\u00abRape, murder! It's just a shot away, It's just a shot away!\u00bb\", per poi prodursi in altri potenti acuti. Lei e Jagger terminano la canzone all'unisono con la strofa: \"\u00abLove, sister, it's just a kiss away\u00bb\". L'apporto vocale dato dalla Clayton a \"Gimme Shelter\" rimane a tutt'oggi uno dei maggiori e migliori contributi femminili a una canzone dei Rolling Stones.\nA circa 2:59 della traccia, la voce della Clayton si spezza due volte nello spazio di pochi secondi a causa della potenza e dell'intensit\u00e0 del suo canto; la prima volta durante il secondo ritornello, alla parola \"shot\" dell'ultima strofa, e poi ancora durante la prima frase della terza ed ultima strofa del ritornello, arrivata alla parola \"murder\", dopodich\u00e9 si pu\u00f2 sentire Jagger prorompere in un \u00abWhoo!\u00bb di ammirazione in risposta alla carica emozionale della Clayton. Al ritorno a casa, la cantante ebbe un aborto spontaneo, attribuito da alcune fonti allo sforzo eccessivo impiegato per raggiungere le note pi\u00f9 acute.\nLa prima versione della canzone venne registrata in una grande sala agli Olympic Studios di Londra tra febbraio e marzo 1969; la successiva versione con la Clayton fu incisa e perfezionata a Los Angeles ai Sunset Sound Studios e agli Elektra Studios nell'ottobre e novembre dello stesso anno. Nicky Hopkins suona il piano; il produttore Jimmy Miller le percussioni; Keith Richards la chitarra ritmica; Charlie Watts la batteria; Bill Wyman il basso; Jagger suona l'armonica e canta. Brian Jones non era presente durante le sessioni per la canzone.\nCover.\nNel corso degli anni sono state registrate numerose cover del brano, fra cui si ricordano principalmente quelle di Patti Smith, Merry Clayton, Grand Funk Railroad, Goo Goo Dolls, Inspiral Carpets, John Mellencamp, Meat Loaf, Hawkwind, Michael Hedges, London Symphony Orchestra, Stereophonics, Sheryl Crow, Keith Urban e Alicia Keys, Ang\u00e9lique Kidjo, Joss Stone, Thunder, Sisters of Mercy, Puddle of Mudd e Beady Eye."}
{"id": "2104309", "revid": "1305772", "url": "https://it.wikipedia.org/wiki?curid=2104309", "title": "Pallywood", "text": "La parola Pallywood \u00e8 un composto aplologico di \"Palestinese\" e \"Hollywood\" ed \u00e8 utilizzata per indicare \u00abla manipolazione dei media, la loro distorsione e la completa truffa da parte dei Palestinesi (...) col fine di vincere la guerra mediatica e della propaganda contro Israele\u00bb. Tra gli episodi incriminati troviamo i video di Muhammad al-Durra e le controverse foto della Guerra del Libano del 2006 (denominate \"Hezbollywood\").\nIl termine \u00e8 stato pubblicizzato in parte dal professor Richard Landes della Universit\u00e0 di Boston, come risultato in un video documentario online da lui prodotto e chiamato \"Pallywood: According to Palestinian Sources\" (traduzione italiana: \"Pallywood: secondo le fonti palestinesi\"), sottolineando numerosi episodi di manipolazione.\nI video di Landes.\nNel 2005, il professor Richard Landes della Boston University ha prodotto un documentario di 18 minuti chiamato \"Pallywood: According to Palestinian Sources\".\nNel suo video, Landes mostra materiale video relativo al conflitto arabo-israeliano che \u00e8 stato girato principalmente da video giornalisti freelance palestinesi. Il professore sostiene che la sistematica manipolazione dei media abbia avuto inizio almeno durante la Guerra del Libano del 1982, affermando che non solo il governo israeliano \u00e8 troppo debole per contrastare le falsificazioni della stampa palestinese ma che anche i broadcasters sono troppo acritici nel verificare il materiale dei freelance palestinesi. Si concentra in particolare sul caso di Muhammad al-Durra, un dodicenne palestinese largamente pubblicizzato come vittima del fuoco israeliano nella Striscia di Gaza il 30 settembre 2000 all'inizio della Seconda Intifada. Il filmato fu girato da un cameraman palestinese e trasmesso dal canale francese France 2 con il commento del veterano franco-israeliano Charles Enderlin, che per\u00f2 non era ovviamente presente durante gli scontri. Fu uno scoop di portata mondiale e la condotta delle Forze di difesa Israeliane fu pesantemente criticata dall'opinione pubblica internazionale, danneggiando fortemente l'immagine di Israele nell'immaginario globale. Il professor Landes pone in dubbio l'autenticit\u00e0 del filmato e ipotizza che al-Durrah non sia stato affatto ucciso, sostenendo che il filmato dell'intero evento sia stato progettato e girato dai Palestinesi. Inoltre asserisce che il materiale dimostra che \"un cameraman palestinese, specialmente quando non ci sono Occidentali nei paraggi, cerca sistematicamente di allestire come un film scene d'azione\"\nUso pi\u00f9 ampio del termine.\nGiornalisti del Ruthie Blum \"Jerusalem Post\", descrivono \"Pallywood\" come un termine coniato da Richard Landes per riferirsi alle \"produzioni girate dai palestinesi, di fronte a (e spesso con la collaborazione di) gruppi di telecamere occidentali con lo scopo di promuovere la propaganda anti-israeliana spacciandola per notizia\". Landes stesso descrive \"Pallywood\" come un \"termine che ho coniato io stesso (\"omissis\") per descrivere i video creati ad arte spacciati per notizie\" Oltre ad al-Durra, Landes cita l'esplosione della spiaggia di Gaza e lo sfruttamento da parte di Hamas della carenza di elettricit\u00e0 durante il conflitto Gaza-Israeliano, come un evento di \"Pallywood\". Secondo Blum la \"severa asserzione di Landes\" gli ha conferito una reputazione in certi circoli culturali come un teorico conservatore della cospirazione.\nIl dottor Anat Berko, un ricercatore dell'Istituto Internazionale di politiche contro il terrorismo (ICT), e la dottoressa Edna Erez, comandante del dipartimento di Giustizia Criminale all'Universit\u00e0 dell'Illinois a Chicago, sostengono che il fenomeno della fabbricazione artificiale di documenti-video dei conflitti \u00e8 stato indicato come \"Pallywood\" (Palestinian Authority Hollywood)\".\nSimili affermazioni sono state fatte da altri analisti, in particolare dopo eventi simili di manipolazione mediatica (chiamata \"Hezbollywood\" da alcuni).\nL'Istituto Mackenzie, un think tank canadese che si occupa di difesa e sicurezza ha affermato che a causa della \"lunga tradizione di mettersi in posa per le telecamere (omissis) il cinico termine \"Pallywood\" coniato dal disilluso giornalista per i servizi giornalistici dell'autorit\u00e0 palestinese diventa comprensibile\".\nIl termine \u00e8 stato applicato, oltre al caso di Muhammad al-Durra, in un cospicuo numero di pubblicazioni\ne da analisti conservatori come David Frum e Michelle Malkin.\nIl colonnista canadese Paul Schneidereit ha scritto: \"... abbiamo visto casi in cui i corpi dei martiri palestinesi, trasportati dentro le bare sono inavvertitamente fatti cadere, a quel punto, di loro spontanea volont\u00e0, si sono rialzati e sono rientrati nella bara da soli. Abbiamo visto resoconti di massacri, come a Jenin nel 2002, che si sono dimostrati, dopo un'investigazione indipendente, enormemente gonfiati. Non c'\u00e8 bisogno di dire che tali episodi non ispirano profonda fiducia nei successivi proclami e resoconti palestinesi, almeno fino a quando non siano stati verificati.\""}
{"id": "2104318", "revid": "126257", "url": "https://it.wikipedia.org/wiki?curid=2104318", "title": "Palio di Pasqua Rosata", "text": "Il palio di Pasqua Rosata era un palio che si svolgeva ad Assisi, nel giorno di Pentecoste, chiamato anche \"Pasqua rosata\", menzionato nei documenti a partire dal 1458. Si teneva sul \"Colle\" e si trattava di uno dei giochi che si tenevano nella giornata della Pentecoste, dopo che il vescovo aveva celebrato nella cattedrale di San Rufino la prima comunione dei bambini della diocesi. Era una gara di balestrieri, suddivisi nelle due squadre dei militari (\"milites\") e dei civili (\"boni homines\").\nLa rievocazione storica del palio si svolge attualmente l'ultimo fine settimana di giugno ad Assisi.\nIl palio di Cento, in provincia di Ferrara, che si svolge ugualmente nel giorno di Pentecoste (Pasqua rosata), si tiene per commemorare lo scampato attacco alla rocca dell'8 giugno (vigilia di Pentecoste) del 1443, quando questa venne assediatada dall'esercito milanese dei Visconti, condotto da Luigi dal Verme.\nPalio di Pasqua Rosata di Assisi.\nL'usanza del palio \u00e8 stata ripristinata ad Assisi dal 2000 con una gara per singoli, in cui ciascun balestriere partecipa con la propria balestra e con verrette preparate appositamente. Al vincitore della quale va una verretta d'argento. Dal 2007 si disputa inoltre la gara a squadre tra i \"\"Milites\" e i \"Boni Homines\" e alla squadra vincitrice va il drappo, dipinto da un artista.\nLa gara si disputa da una distanza di 36\u00a0m: il bersaglio consiste in un quadrello per ciascuna squadra e in corniolo o tasso per il singolo.\nLa balestra in uso \u00e8 quella all'italiana, in uso nel XV secolo.\nLa gara \u00e8 accompagnata da un corteo storico si snoda dalla piazza del Comune alla piazza dove si svolge il palio e comprende, oltre i balestrieri, tamburini, sbandieratori, danzatrici."}
{"id": "2104320", "revid": "1718925", "url": "https://it.wikipedia.org/wiki?curid=2104320", "title": "Lei (Hawaii)", "text": "Lei \u00e8 il termine hawaiano per una ghirlanda o una corona ornamentale. In ogni dove, il lei \u00e8 conosciuto come il simbolo hawaiano per \u201cciao\u201d.\nTipi e uso.\nLa ghirlanda o la corona \u00e8 solitamente portata intorno al collo o alla testa, ma pu\u00f2 anche essere indossata come braccialetto o cinturino alla caviglia. Un lei pu\u00f2 essere fatto da qualsiasi cosa, messa insieme su un filo. Tuttavia, fogli, fiori, dadi e coperture sono i materiali pi\u00f9 popolari. Poich\u00e9 le plumerie sono comuni sulle isole, i fiori di plumeria sono il materiale pi\u00f9 usato per costruire i lei. Oltre a questi, sono usati anche le orchidee e il pikake (gelsomino arabo). Le foglie della sono anch'esse un materiale comune. Tali foglie sono raccolti e poi attorcigliate e intrecciate saldamente come una corda. I lei fatti di foglie del t\u00e8 sono spesso cos\u00ec lunghi da essere avvolti intorno al collo varie volte. A volte, gli uomini portano semplicemente il cavo aperto e coperto intorno al collo. Anche i dadi di kukui sono un materiale molto comune e sono spesso portati dall'uomo.\nSimbolo di benvenuto.\nIl lei \u00e8 un segno di affetto sulle isole delle Hawaii. I lei sono dati spesso ai visitatori come simbolo di benvenuto all'aeroporto e sono anche usati come segno di auguri o di riconoscimento, come simboli di addio, o durante una cerimonia hawaiana tradizionale. Le occasioni pi\u00f9 comuni includono il compleanno, la laurea, la cerimonie nuziale, il funerale, la festa di pensione e gli acquazzoni nuziali. Non \u00e8 raro che i laureati o la persona celebrata abbia cos\u00ec tanti lei da lasciare visibili solo gli occhi.\nLa leggenda vuole che mentre il lei viene cucito o tessuto, il mana (o spirito) del creatore si trasferisca cos\u00ec che quando una persona lo riceve, riceva con esso una parte del suo creatore.\nLei del Primo maggio.\nIl primo maggio, in occasione della Festa del Lavoro, \u00e8 il giorno hawaiiano dei lei. Ogni anno, in questo giorno, i residenti delle Hawaii mettono insieme migliaia di leis ed effettuano le parti tradizionali del ballo di hula accompagnati dal canto rituale. La canzone di festa \u00e8 denominata, \u201cil giorno di maggio \u00e8 il giorno dei lei in Hawaii\u201d ed \u00e8 stata creata nel 1927 da Ruth e Leonard Hawk. Gli studenti in molte scuole hanno le cerimonie per tutto il giorno in cui ogni grado rappresenta un ballo di hula nella palestra della scuola. I genitori sono invitati a guardare mentre gli studenti effettuano e portano solitamente i lei per i loro bambini, insegnanti ed amici. \nI fiori ricoprono i ballerini e le ghirlande lunghe pendono anche dai soffitti.\nTipi di lei locali.\nOgni isola ha un lei unico fatto dai fiori, dai fogli, dalle bacche e dalle coperture differenti. "}
{"id": "2104332", "revid": "110157", "url": "https://it.wikipedia.org/wiki?curid=2104332", "title": "Rifugio Stella Alpina", "text": "Il rifugio Stella Alpina Spiz Piaz \u00e8 un rifugio situato nel comune di Pera di Fassa (TN), in val di Fassa, nel gruppo del Catinaccio, Dolomiti, a 1.960 metri di quota.\nCuriosit\u00e0.\nTra il rifugio Ciampedie e il rifugio Stella Alpina, si pu\u00f2 seguire il caratteristico sentiero delle Leggende, passeggiata adatta soprattutto a famiglie con bambini e/o anziani, che spiega attraverso \"tappe a cartelli\" le leggende di re Laurino e del gruppo del Catinaccio."}
{"id": "2104335", "revid": "21880", "url": "https://it.wikipedia.org/wiki?curid=2104335", "title": "Parchi nazionali del Nanda Devi e della Valle dei fiori", "text": ""}
{"id": "2104343", "revid": "135224", "url": "https://it.wikipedia.org/wiki?curid=2104343", "title": "Rota (isola)", "text": "Rota (Chamoru: \"Luta\") \u00e8 un'isola dell'oceano Pacifico appartenente alle Isole Marianne. Ha una superficie di 85,38\u00a0km\u00b2, ed ha 3.283 abitanti (al Censimento del 2000).\nStoria.\nL'isola venne visitata dai primi occidentali nel 1524, quando il navigatore spagnolo Juan Sebasti\u00e1n Elcano prese possesso delle isole Marianne per la Corona di Spagna.\nAmministrazione.\nAmministrativamente \u00e8 una municipalit\u00e0 delle Isole Marianne Settentrionali, ed il principale centro abitato \u00e8 il villaggio Songsong.\nTrasporti.\nL'isola \u00e8 dotata di un aeroporto internazionale."}
{"id": "2104351", "revid": "113757", "url": "https://it.wikipedia.org/wiki?curid=2104351", "title": "Roundhouse Tapes", "text": ""}
{"id": "2104354", "revid": "130040", "url": "https://it.wikipedia.org/wiki?curid=2104354", "title": "Matilde d'Artois", "text": ""}
{"id": "2104355", "revid": "184925", "url": "https://it.wikipedia.org/wiki?curid=2104355", "title": "St. Mary Parish", "text": ""}
{"id": "2104360", "revid": "254059", "url": "https://it.wikipedia.org/wiki?curid=2104360", "title": "Baita Marino Pederiva", "text": "La Baita Marino Pederiva \u00e8 un piccolo rifugio alpino situato nel Gruppo del Catinaccio nelle Dolomiti (Trentino-Alto Adige), a 2.275 metri di altitudine.\nCaratteristiche e informazioni.\nIl rifugio si trova all'estremit\u00e0 meridionale del Gruppo del Catinaccio, in una posizione che lo rende un ottimo punto di partenza per molte escursioni ed ascensioni. A pochi metri di distanza dal rifugio si trova il Rifugio Roda di Va\u00e8l."}
{"id": "2104364", "revid": "1543377", "url": "https://it.wikipedia.org/wiki?curid=2104364", "title": "'03 Bonnie &amp; Clyde", "text": "03 Bonnie and Clyde \u00e8 un singolo del rapper statunitense Jay-Z, il primo estratto dal settimo album in studio \"\" e pubblicato il 10 ottobre 2002.\nScritto da Shawn Carter, Kanye West, Prince, Tupac Shakur, D. Harper, R. Rous e Tyrone Wrice, il singolo ha visto la partecipazione vocale della cantante Beyonc\u00e9 e presenta un campionamento del brano di \"Me and My Girlfriend\" del rapper statunitense Tupac Shakur; la strumentazione \u00e8 basata su tamburi programmati, strumenti bassi e una chitarra flamenca.\n\"'03 Bonnie &amp; Clyde\" ha incontrato recensioni favorevoli da parte dei critici musicali, i quali hanno lodato la miscela degli stili musicali di Jay-Z e Beyonc\u00e9, la loro collaborazione e la produzione del brano. Il singolo ha raggiunto la numero quattro nella classifica statunitense \"Billboard\" Hot 100, diventando il secondo singolo di Jay-Z ad entrare nella top ten \"Billboard\", ed il primo per Beyonc\u00e9, come solista. Il singolo ha anche ottenuto una seconda posizione nel Regno Unito. \"'03 Bonnie &amp; Clyde\" \u00e8 stato eletto disco di oro dalla Recording Industry Association of America e disco di platino dall'Australian Recording Industry Association.\nIl video musicale di accompagnamento \u00e8 stato diretto da Chris Robinson e presenta Jay-Z e Beyonc\u00e9 vestire i panni moderni della coppia di rapinatori di banche Bonnie e Clyde. Il video ha valso una nomination per il miglior video hip-hop agli MTV Video Music Awards 2003.\nLa canzone.\n\"'03 Bonnie &amp; Clyde\" ha rappresentato la prima collaborazione tra Jay-Z e Beyonc\u00e9. Dopo aver ascoltato il disco \"\" di Shakur, il produttore Kanye West propose a Jay-Z che uno dei brani presenti nell'album, \"Me and My Girlfriend\", sarebbe stato un campionamento perfetto per il suo duetto con Beyonc\u00e9. West ha dichiarato a MTV di essere stato chiamato al telefono da Jay-Z, il quale voleva un consiglio per il duetto fra lui e Beyonc\u00e9: \"abbiamo questo pezzo da fare insieme, voglio che sia il miglior ritmo che tu abbia mai fatto\". West ha raccontato altri dettagli nell'intervista: \nSono sorte per\u00f2 alcune polemiche in seguito alla decisione di costruire \"'03 Bonnie &amp; Clyde\" sul campionamento di \"Me and My Girlfriend\". La vicepresidente di A&amp;R Tina Davis ha dichiarato in un numero musicale: \u00ababbiamo avuto solo un giorno per bonificare il sample che \u00e8 stato usato in \"'03 Bonnie and Clyde\" con Jay-Z e Beyonc\u00e9 l'anno scorso. Siamo andati avanti e indietro tutto il giorno con Afeni Shakur prima di ottenere l'autorizzazione. E adesso \u00e8 una hit\u00bb.\nStruttura.\n\"'03 Bonnie &amp; Clyde\" presenta tamburi e una strumentazione dal vivo con strumenti bassi e corde di chitarra. \u00c8 dotato anche di un ritmo preso in prestito da \"Me and My Girlfriend\". Il brano si ispira al film giallo statunitense del 1967, \"Gangster Story\", in quanto Jay-Z e Beyonc\u00e9 si proclamano la versione moderna del duo criminale. Ethan Brown dalla rivista \"New York\" ha affermato che la sua patina di chitarra flamenca ricorda quella presente nella collaborazione di Jay-Z con R. Kelly del 2001, \"Fiesta\". Beyonc\u00e9 fa eco all'hook di \"Me and My Girlfriend\", nel ritornello quando canta \"gi\u00f9 a correre davvero fino alla fine, io e il mio ragazzo\".\nParte delle parole del testo cantato da Beyonc\u00e9 sono state usate come sample da \"If I Was Your Girlfriend\" dell'artista statunitense Prince. Nella seconda strofa Jay-Z allude alla storia d'amore tra Bobby Brown e Whitney Houston e alla serie televisiva commedia drammatica statunitense \"Sex and the City\" quando rappa: \"lei guida con me - I nuovi Bobby e Whitney. L'unico momento in cui non parliamo \u00e8 durante \"Sex and The city\". Metteteci insieme, come potranno fermarci entrambi? Quando sono fuori strada la mammina mi rimette in carreggiata\". Poi la strofa continua: \"quindi rinchiudiamo questo come dovrebbe essere, la \"'O3 Bonnie and Clyde\", Hov' e B\".\nLa canzone inoltre campiona \"Thugs Get Lonely Too\", sempre di Tupac Shakur. \u00c8 il maggior successo commerciale per un singolo di Jay-Z come artista principale, e non come featuring di altri cantanti.\nPubblicazione.\n\"'03 Bonnie &amp; Clyde\" \u00e8 stato pubblicato il 10 ottobre 2002 come singolo di lancio dell'album di Jay-Z, '. Beyonc\u00e9 ha in seguito inserito il brano come bonus track nelle edizioni internazionali del suo album di debutto da solista, \"Dangerously in Love\", e nel suo album live ' del 2009. Nel 2003 \"Now That's What I Call Music!\" ha scelto \"'03 Bonnie &amp; Clyde\" come traccia d'apertura del dodicesimo volume della musica statunitense e come quindicesima nel cinquantaquattresimo volume della musica britannica. Il lancio del singolo \u00e8 stato il primo indizio della storia d'amore di Beyonc\u00e9 e Jay-Z, sollevando le chiacchiere a proposito di un relazione fra i due artisti appena fiorita. La storia non era stata resa pubblica prima che Jay-Z partecipasse ai brani di Beyonc\u00e9, \"Crazy in Love\" e \"D\u00e9j\u00e0 vu\". \u00c8 stato in seguito annunciato che i due si frequentavano nel periodo della registrazione di \"'03 Bonnie and Clyde\".\nAccoglienza.\n\"'03 Bonnie &amp; Clyde\" ha incontrato il favore di molti giornalisti musicali, che hanno fatto una lode dell'uso dei diversi sample, e si sono interessati alla storia d'amore tra Jay-Z e Beyonc\u00e9. Chris Ryan dalla rivista \"Spin\" ha descritto \"'03 Bonnie &amp; Clyde\" come la m\u00e8che di \"The Blueprint\u00b2: The Gift &amp; the Curse\", dicendo che consiste in \"un festeggiamento casalingo in una casupola grande quanto la Georgia Dome\". Marc L. Hill da PopMatters ha visto in essa \"una canzone obbligatoria per la radio\" dell'album. Dele Fadele da \"NME\" ha dato al brano un punteggio di otto stelle sulle dieci possibili, parlando di esso come di \"un bel duetto\" fra Jay-Z e Beyonc\u00e9.\nEthan Brown dalla rivista \"New York\" ha definito \"'03 Bonnie &amp; Clyde\" un seguito al precedente \"Bonnie &amp; Clyde Part II\" di Jay-Z in duetto col rapper Foxy Brown. Erik Parker, giornalista musicale della rivista \"Vibe\", \u00e8 stato diviso sul sample del brano, scrivendo che fosse \"insipido ma ben fatto\", e ha elogiato la produzione di West che ha ritenuto \"impeccabile\". Margena A. Christian dalla rivista \"Jet\" ha lodato la collaborazione di Jay-Z e Beyonc\u00e9, preferendo per prima cosa \"il testo calante\" e per seconda \"la voce che tuba delicatamente\". Chuck Taylor dalla rivista \"Billboard\" ha scritto che nonostante non fosse chiaro al tempo se la coppia stesse insieme o meno, il duo aveva creato una musica formidabile insieme. Taylor ha esaltato la capacit\u00e0 del brano di fare mostra di quello in cui ciascun artista eccelle: le strofe \"traboccanti\" di orgoglio di Jay-Z e i dolci sospiri di Beyonc\u00e9.\n\"Rap-Up\" ha stimato \"'03 Bonnie &amp; Clyde\" per aver dato a Beyonc\u00e9 \"un'esperienza da fuorilegge\". I membri della redazione della rivista \"Vibe\" hanno posto il brano alla numero due in una classifica delle migliori canzoni ispirate a \"Bonnie and Clyde\". In una graduatoria delle 10 canzoni migliori di Jay-Z, Dean Silfenv da AOL ha posizionato \"'03 Bonnie &amp; Clyde\" alla numero sei.\" Popjustice ha classificato \"'03 Bonnie &amp; Clyde\" alla numero 66 nel suo elenco dei migliori singoli del 2003. \u00c8 stato nominato per la miglior collaborazione ai BET Awards 2003, ma ha perso contro \"Beautiful\" di Snoop Dogg.\nContrasti con Toni Braxton.\nL'8 ottobre 2003, Toni Braxton e i suoi manager hanno fatto una querela sostenendo che \"'03 Bonnie &amp; Clyde\" di Jay-Z avesse rubato la sua idea di usare il sample di \"Me and My Girlfriend\" di Tupac Shakur del 1996. Braxton aveva usato un sample del brano di Shakur in \"Me &amp; My Boyfriend\", incluso nell'album di Braxton, \"More Than a Woman\" del 2002. In un collegamento con una stazione radiofonica di New York, Braxton ha dichiarato che \"Jay-Z e Beyonc\u00e9 hanno fatto i furbi con i miei soldi. Stanno cercando di rubarmi la canzone\". Braxton ha sostenuto che il suo brano era stato registrato prima dell'estate 2002 e ha ipotizzato che Jay-Z avesse deciso di fare \"'03 Bonnie &amp; Clyde\" solo dopo che lei aveva suonato la sua versione del brano per la Def Jam Recordings.\nKanye West ha risposto al reclamo di Braxton in un'intervista per MTV News, \"Non avevo idea che Toni Braxton avesse fatto quella canzone. Non pu\u00f2 far finta che nessuno abbia sentito \"Me and My Girlfriend\" prima di lei. La gente ascolta quella canzone tutto il tempo. Posso capire le sue lamentele se avesse fatto una canzone originale.\" West ha difeso il sample, dichiarando che l'idea gli era venuta una sera dopo aver ascoltato l'album di un amico di Makaveli.\nInfatti la cantante aveva scritto un brano \"Me &amp; My Boyfriend\", insieme ad Ashanti, ed anche loro avevano campionato il brano di Tupac Shakur. Toni Braxton ha diffuso la notizia a una stazione radio, dichiarando di non avere nulla contro Beyonc\u00e9, ma di essere indignata del comportamento di Jay-Z e del produttore Kanye West. Tuttavia il disco di Jay-Z e Beyonc\u00e9 \u00e8 stato pubblicato una settimana prima dell'album di Toni Braxton e la questione non \u00e8 mai stata portata in tribunale.\nVideo musicale.\nChris Robinson ha diretto il video musicale del brano e filmato in Messico durante il novembre 2002. June Ambrose \u00e8 stata arruolata come stilista personale, e Lance Reddick appare nel video nelle vesti del commissario sulle tracce della coppia. Il video \u00e8 liberamente ispirato al film d'azione statunitense del 1993, \"Una vita al massimo\", con protagonisti Christian Slater e Patricia Arquette nelle vesti di due amanti in fuga da spacciatori di cocaina.\nSuccesso commerciale.\n\"'03 Bonnie &amp; Clyde\" ha raggiunto la top ten nelle classifiche musicali di sei Paesi europei. Ha raggiunto la numero sei nella classifica della Norvegia e della Danimarca, alla numero otto in quella dell'Italia, e ha raggiunto la vetta di quella della Svizzera. In Canada, il brano ha raggiunto la numero quattro ed \u00e8 divenuto il singolo che si \u00e8 classificato pi\u00f9 in alto di Jay-Z, prima di essere superato dalla sua \"Empire State of Mind\", cantata con Alicia Keys, del 2009, che ha raggiunto la numero tre. In Regno Unito, \"'03 Bonnie &amp; Clyde\" ha raggiunto la numero due, divenendo il suo singolo col posto pi\u00f9 alto in classifica da \"Hard Knock Life (Ghetto Anthem)\" del 1998. Ha raggiunto la numero quattro nella classifica dei singoli pi\u00f9 venduti in Nuova Zelanda, divenendo il suo singolo con il posto pi\u00f9 alto in classifica in questo Paese. Il brano \u00e8 diventato anche il singolo che si \u00e8 classificato pi\u00f9 alto di Jay-Z in Australia, dove ha raggiunto la numero due."}
{"id": "2104365", "revid": "339392", "url": "https://it.wikipedia.org/wiki?curid=2104365", "title": "Qunaytra (citt\u00e0)", "text": ""}
{"id": "2104366", "revid": "767487", "url": "https://it.wikipedia.org/wiki?curid=2104366", "title": "Yad", "text": "Lo yad (in ebraico \"\u05d9\u05d3\", letteralmente \"mano\"; yiddish \"teitel\") \u00e8 un puntatore usato per guidare le letture pubbliche del testo del Sefer Torah. Durante la lettura della Legge in sinagoga il lettore sta sul lato destro, il \"chiamato\" al centro e il \"segan\" (rappresentante della congregazione) sul lato sinistro. Il \"segan\" usa lo yad per puntare il testo che il lettore deve leggere.\nOrigine scolastica.\nFin da tempi remoti l'insegnante ebreo usava un puntatore in qualche modo simile alle asticelle a punta usate dai moderni conferenzieri professionisti per puntare luoghi, figure o parole su mappe o lavagne. La prima menzione che se ne ha \u00e8 in relazione alle scuole di Bethar prima della distruzione di quella localit\u00e0 durante la guerra di Bar Kokba (132-135). Bethar aveva un numero maggiore di scuole e studenti rispetto ad ogni altra citt\u00e0 della Giudea; quando un nemico si introduceva in una scuola gli insegnanti lo pugnalavano con i loro puntatori (Gi\u1e6d. 58a). L'uso del \"teitel\" da parte degli insegnanti delle classi primarie nel \u1e25eder o Talmud Torah era ancora comune ai primi del Novecento nei paesi dell'Europa orientale.\nL'uso dello yad da parte del \"segan\" per guidare il lettore del Sefer Torah (\"rotolo della Torah\") non \u00e8 obbligatorio dal momento che il lettore pu\u00f2 guidarsi da solo con lo yad oppure pu\u00f2 esserne del tutto dispensato dall'uso. L'uso dello yad \u00e8 nell'interesse del lettore ed \u00e8 tenuto da una seconda persona, il \"segan\", forse per fissare indelebilmente la cerimonia nella mente del lettore e per evitare errori durante la lettura. Serve anche per impedire che il lettore tocchi il testo con le sue dita nel desiderio di guidare la lettura; questo perch\u00e9 toccare a mani nude il Sefer Torah senza una \"mappah\" lo renderebbe impuro per poter maneggiare la \"terumah\", l'offerta destinata ai sacerdoti (Yad. III 2). Questo \u00e8 uno dei diciotto comandamenti negativi o \"gezerot\" (Shab. 14a) e il motivo di questa regola fu senza dubbio per costringere i sacerdoti, che avevano facile accesso al Sefer Torah, a maneggiarla con cura.\nCi sono vari modelli di yad per il Sefer Torah. La lunghezza ordinaria \u00e8 di 12 pollici e ha la forma di bastone o scettro che si restringe ad una estremit\u00e0 fino ad assumere la forma di una mano chiusa con l'indice esteso. Frequentemente la bacchetta \u00e8 fatta d'argento talvolta ornata da una mano d'oro e qualche volta anche con gioielli, ma sono usate anche bacchette fatte di legno, preferibilmente d'olivo della Terra santa, con una mano d'avorio. Spesso sullo yad \u00e8 inciso un verso biblico appropriato, come per esempio \"La legge del Signore \u00e8 perfetta, essa ristora l'anima\" (Salmo ), o il nome del donatore. Ad un'estremit\u00e0 dello yad si trova un anello, con una catenella per mezzo della quale \u00e8 appeso ai cilindri (detti \"e\u1e93 \u1e25ayyim\") che contengono il rotolo della Torah dopo che \u00e8 stata riavvolta. Lo yad \u00e8 uno dei \"kele \u1e33odesh\" (\"arredi sacri\") che adornano la Torah."}
{"id": "2104367", "revid": "1318658", "url": "https://it.wikipedia.org/wiki?curid=2104367", "title": "Parco nazionale della Valle dei fiori", "text": "Il Parco nazionale della Valle dei fiori \u00e8 un parco nazionale dell'India. Assieme al vicino Parco nazionale del Nanda Devi \u00e8 stato inserito tra i Patrimoni dell'umanit\u00e0 dell'UNESCO.\nConosciuto per i suoi prati e le specie endemiche di fiori selvatici, tra i quali anche l'acero indiano (\"Acer caesium\"), il papavero spinoso (\"Meconopsis aculeata\") e una specie di saussurea (\"Saussurea atkinsoni\"). La valle dal paesaggio variegato ospita anche alcune specie animali rare come l'orso dal collare e il leopardo delle nevi."}
{"id": "2104369", "revid": "2100657", "url": "https://it.wikipedia.org/wiki?curid=2104369", "title": "Federico Bussolin", "text": "Carriera.\nSi \u00e8 distinto nella categoria giovanile gi\u00e0 nel 2007 quando ha vinto la medaglia d'argento nei 200\u00a0m delfino ai campionati europei di Anversa. L'anno dopo ha partecipato a mondiali ed europei giovanili, arrivando secondo nei 200\u00a0m farfalla ai mondiali di Monterrey di luglio; poche settimane dopo agli europei di Belgrado \u00e8 arrivato primo nella stessa gara ed ha vinto anche il bronzo con la staffetta 4 \u00d7 100\u00a0m mista con Stefano Mauro Pizzamiglio, Andrea Toniato e Marco Orsi."}
{"id": "2104370", "revid": "1647404", "url": "https://it.wikipedia.org/wiki?curid=2104370", "title": "By Your Side", "text": ""}
{"id": "2104379", "revid": "135224", "url": "https://it.wikipedia.org/wiki?curid=2104379", "title": "By Your Side (Tokyo Hotel)", "text": ""}
{"id": "2104388", "revid": "2121138", "url": "https://it.wikipedia.org/wiki?curid=2104388", "title": "Campoli (Caulonia)", "text": "Campoli Cerasara e Campoli Rupetti sono due minuscole frazioni del Comune di Caulonia in provincia di Reggio Calabria,tanto da chiamarle genericamente Campoli.\nDistano mediamente 8,15\u00a0km dal comune. Si giunge tramite la Strada Provinciale 90.\nGeografia.\nGli abitati di Campoli: \"Cerasara\", \"Rupetti\" e \"Sambucato\" si trovano in una vallata chiusa dai torrenti \"Pietrogianello\" e \"Angri di Campoli\", affluenti della fiumara Precariti.\nStoria.\nDopo il 1520 le miniere di Pazzano quasi abbandonate fornivano il poco materiale alle ferriere della zona tra cui quella di Campoli.\nNel 1775 nasce la parrocchia di Santa Maria del Buon Consiglio che verr\u00e0 civilmente riconosciuto solo nel 1987 con D.M. del 12.1.1987.\nNella seconda met\u00e0 del '900 la frazione vede progressivamente svuotarsi insieme a molti altri paesi del Sud Italia divenendo uno dei tanti luoghi da cui si migra."}
{"id": "2104392", "revid": "272163", "url": "https://it.wikipedia.org/wiki?curid=2104392", "title": "MPx200", "text": ""}
{"id": "2104405", "revid": "344503", "url": "https://it.wikipedia.org/wiki?curid=2104405", "title": "Douglas Petrie", "text": "Ha raggiunto una certa fama grazie alla produzione di \"Buffy\".\nLa sua attivit\u00e0 da produttore ha riguardato anche svariati episodi di \"CSI - Crime Scene Investigation\" e \"Tru Calling\", di molti dei quali \u00e8 stato anche sceneggiatore."}
{"id": "2104407", "revid": "1543377", "url": "https://it.wikipedia.org/wiki?curid=2104407", "title": "Museo di storia naturale (Trieste)", "text": "Il Museo di storia naturale di Trieste \u00e8 un museo civico di storia naturale, con sede nel capoluogo giuliano. Dispone di diverse collezioni, che raccolgono pi\u00f9 di due milioni di reperti di botanica, zoologia, mineralogia, geologia e paleontologia. Assieme all'acquario marino, al museo del mare e all'orto botanico fa parte dei musei scientifici di Trieste.\nStoria.\nIl museo fu fondato come museo zoologico nel 1846 con la denominazione \"Gabinetto Zoologico Zootomico\" e nel 1852 fu sistemato nella storica sede di Palazzo Biserini in Piazza Hortis (all'epoca Piazza Lipsia), dove fino al 2010 ha convissuto con la Biblioteca Civica Hortis e i musei letterari. Nel 1855, sotto il protettorato dell'arciduca Ferdinando Massimiliano, fu rinominato \"Civico Museo Ferdinando Massimiliano\". Grazie alle numerose donazioni, oltre che ai frutti di varie spedizioni internazionali come quella della fregata Novara intorno al mondo, il numero dei reperti \u00e8 cresciuto notevolmente. Il museo pertanto, pur conservando un indirizzo zoologico, si arricchisce anche di reperti floristici, geologici e paleontologici e di una Biblioteca specializzata con opere in molte lingue.\nNel 2010 \u00e8 iniziato il trasferimento della sede storica di Piazza Hortis alla nuova sede ricavata presso le caserme dismesse dall'esercito di via Cumano (ingresso da via dei Tominz 4). Le caserme ospitano anche il Civico Museo della Guerra per la Pace Diego de Henriquez in un unico nuovo polo museale, che ha rivitalizzato un'area semi-periferica da tempo degradata.\nDirettori del museo.\nHeinrich Koch (1846-1852)\nHeinrich Freyer (1852-1864)\nAdamo Simeone de Syrski (1866-1876)\nCarlo Marchesetti (1876-1921)\nMario Stenta (1921-1928)\nGiuseppe M\u00fcller (1928-1945)\nEdoardo Gridelli (1945-1957)\nRenato Mezzena (1960-1987)\nSergio Dolce (1990-2010)\nCollezioni.\nBotanica.\nLa collezione botanica del museo contiene pi\u00f9 di 1.500.000 reperti, la maggior parte dei quali sono rappresentati da erbari di piante vascolari proveniente dall'Italia e in particolare dal Friuli-Venezia Giulia. Accanto ad esse sono presenti collezioni algologiche, di muschi, di legni, di semi e di frutti. Ogni sezione porta il nome dello studioso autore della relativa raccolta.\nZoologia.\nLe collezioni zoologiche sono strutturate in:\nPaleontologia.\nLe collezioni paleontologiche si suddividono in collezioni storiche e collezioni di pi\u00f9 recente acquisizione. Le collezioni storiche ottocentesche comprendono esemplari di pesci e foglie fossili di Bolca, reperti eocenici provenienti dall'Istria e vari reperti del Cretacico superiore del Carso, tra i quali i pesci e i rettili fossili di Comeno (Slovenia). Delle collezioni del museo fanno parte circa 300 pesci e nove rettili, tra i quali \"Carsosaurus marchesettii\" ed \"Adriosaurus microbrachis.\" Tra i fossili quaternari, importanti i reperti della breccia di Slivia (circa 900.000 anni fa) e le centinaia di reperti di orso delle caverne (\"Ursus spelaeus\"), provenienti soprattutto dalla Grotta Pocala. Le nuove acquisizioni comprendono i fossili del sito paleontologico del Villaggio del Pescatore. Tra questi si annovera il reperto pi\u00f9 importante del museo, che \u00e8 senza dubbio il dinosauro \"Antonio\", un esemplare di Tethyshadros insularis risalente a 75 milioni di anni fa.\nAll'interno del museo \u00e8 presente una sala espositiva dedicata all'evoluzione umana, in cui \u00e8 conservata la Mandibola di Lonche, una mandibola umana risalente a pi\u00f9 di 6400 anni fa che costituisce la pi\u00f9 antica evidenza archeologica di otturazione dentale raschiata e medicata con l'utilizzo di sostanze, in questo caso con cera d\u2019api.\nMineralogia.\nLa collezione mineralogica \u00e8 formata da migliaia di reperti provenienti in particolare dai territori dell\u2019ex Impero Asburgico e dall\u2019Italia. A questa raccolta si sommano i carotaggi fatti alla Grotta Pocala e a Borgo Grotta Gigante.\nLe sale.\nLe sale della fossilizzazione.\nQuesta sala \u00e8 dedicata alla paleontologia della provincia di Trieste e attraverso i suoi reperti spiega al visitatore come avviene il processo di fossilizzazione, sia in ambiente acquatico che in ambiente terrestre. Tra i reperti principali vi \u00e8 la vetrine delle rudiste, antichi molluschi bivalvi che vivevano attaccati o adagiati al fondale marino, estinti circa 65 milioni di anni fa, che rappresentano i fossili pi\u00f9 comuni nelle rocce calcaree del Carso triestino. Un\u2019altra vetrina mostra con una serie di rocce e fossili come si \u00e8 formata da un punto di vista geopaleontologico la provincia di Trieste, e in particolare il Carso. La rimanente parte della sala \u00e8 dedicata al sito paleontologico del Villaggio del Pescatore.\nAntonio.\nQuesta sala contiene il dinosauro noto come Antonio (\"Tethyshadros insularis\"), un adrosauro risalente a 75 milioni di anni fa, rinvenuto nel sito del Villaggio del Pescatore. Si tratta di uno dei dinosauri pi\u00f9 completi mai trovati al mondo. Lungo 4 m e alto 1,3 m, viveva su di un\u2019isola situata nella parte occidentale dell\u2019oceano Tetide, tra l\u2019Africa e il continente nordeuropeo.\nNella sala sono esposti altri reperti di dinosauro provenienti dallo stesso sito: zampe anteriori, una vertebra, un osso del bacino, un cranio disarticolato. \u00c8 presente poi una vetrina dedicata alla fauna associata: pesci disarticolati, coccodrilli, gamberetti, un osso di pterosauro e forse uno di teropode.\nLe sale della catena alimentare.\nQuesta sezione contiene tre sale. Le prime due contengono una parata di animali disposti in base alla loro posizione all\u2019interno della catena alimentare e posizionati in direzione della loro fonte di cibo. La terza sala porta il visitatore in citt\u00e0, per mostrare come le specie modificano il loro comportamento e le loro fonti di cibo in ambiente urbano."}
{"id": "2104410", "revid": "729019", "url": "https://it.wikipedia.org/wiki?curid=2104410", "title": "Erisipeloide", "text": "L'erisipeloide \u00e8 una infezione cutanea causata dal batterio Gram positivo \"Erysipelothrix rhusiopathiae\".\nEziologia.\nQuesto batterio \u00e8 ubiquitario e si riscontra nel tratto gastrointestinale di una grande variet\u00e0 di animali, in particolare suini, tacchini e pesci. La diffusione del batterio tra animali avviene principalmente per consumo di acque o alimenti contaminati da rifiuti animali infetti da parte degli stessi. L'uomo si contagia solitamente in seguito ad abrasioni venute a contatto con terreno o carne contaminata o punture sottocutanee con spine di pesce infetto. Sebbene possa colpire chiunque, le figure professionali pi\u00f9 esposte sono allevatori, macellai, veterinari, cuochi, pescatori e pescivendoli tanto che la malattia \u00e8 comunemente conosciuta con il nome di \"malattia dei pescivendoli\". Non sono disponibili dati affidabili in merito all'incidenza della patologia.\nPatogenesi.\n\"E. rhusiopathiae\" possiede una neuraminidasi e una ialuronidasi che si ritiene siano importanti per l'attacco e la penetrazione del patogeno oltre a un polisaccaride di membrana che lo rende resistente alla fagocitosi. I fattori di virulenza di questo batterio sono tuttavia poco noti.\nClinica.\nL'infezione da \"E. rhusiopathiae\" si manifesta in tre forme.\nDiagnosi.\nLa diagnosi nelle forme cutanee localizzate o generalizzate si effettua mediante una biopsia cutanea o un aspirato dalla base della ferita infetta. La cute mostra spongiosi o vescicolazione epidermica, derma edematoso, linfangite, congestione dei capillari ed infiltrato di neutrofili ed eosinofili. L'esame microscopico diretto raramente mostra i microrganismi poich\u00e9 sono poco evidenziabili alla colorazione di Gram. Il batterio comunque \u00e8 poco esigente e cresce sui comuni terreni di coltura formando colonie grigiastre \u03b1-emolitiche dopo 2-3 giorni di incubazione. Si ricorre all'emocoltura nelle forme sistemiche poich\u00e9 in quelle cutanee risulta solitamente negativa. La sierologia \u00e8 inutile poich\u00e9 questo batterio determina una risposta anticorpale molto debole. Negli ultimi anni sono state sviluppate tecniche di PCR in grado di identificare il microrganismo.\nTrattamento.\nLe forme cutanee si risolvono spontaneamente in circa due settimane in caso di malattia localizzata e in circa quattro settimane per la variante generalizzata. Si pu\u00f2 ottenere una risoluzione pi\u00f9 rapida con l'impiego di antibiotici. Il trattamento d'elezione \u00e8 l'antibioticoterapia con penicillina per via orale nelle forme cutanee ed endovena nelle sistemiche ma si possono utilizzare anche cefalosporine, eritromicina o ciprofloxacina. La risposta alle tetracicline e ai sulfamidici \u00e8 inferiore e il batterio pu\u00f2 talvolta essere resistente a queste classi di antibiotici.\nLa prevenzione si effettua mediante l'utilizzo di guanti e dispositivi di protezione adeguati ad evitare il contatto diretto con acqua, terreno o carne infetta nonch\u00e9 con l'utilizzo di antisettici per disinfettare le superfici contaminate. \u00c8 disponibile un vaccino per i suini."}
{"id": "2104413", "revid": "149485", "url": "https://it.wikipedia.org/wiki?curid=2104413", "title": "Ivan Len\u0111er", "text": ""}
{"id": "2104414", "revid": "767487", "url": "https://it.wikipedia.org/wiki?curid=2104414", "title": "By Your Side (Sade)", "text": "By Your Side \u00e8 un brano musicale soul del gruppo Sade, estratto come primo singolo dal quinto album del gruppo \"Lovers Rock\" del 2000.\nLa canzone ricevette una nomination ai Grammy Award come \"miglior performance femminile pop\" nel 2002, perdendo per\u00f2 contro \"I'm Like a Bird\" di Nelly Furtado. Il video musicale di \"By Your Side\" \u00e8 stato diretto da Sophie Muller.\nLa canzone \u00e8 stata inserita nell'episodio \"Strane manie da single\" della serie televisiva \"Sex and the City\", originariamente trasmesso il 6 gennaio 2002.\nRemix di \"By Your Side\" sono stati prodotti da Ben Watt e dai The Neptunes, della cui versione \u00e8 stato realizzato anche un video. Della canzone inoltre \u00e8 stata registrata una cover dai Beachwood Sparks per l'album del 2001 \"Once We Were Trees\"."}
{"id": "2104426", "revid": "1543377", "url": "https://it.wikipedia.org/wiki?curid=2104426", "title": "L'ultimo re (romanzo)", "text": "L'ultimo re (\"The Last Kingdom\") \u00e8 un romanzo storico del 2004 scritto da Bernard Cornwell. Il romanzo fa parte della serie \"Le cronache dei Sassoni\" (\"The Saxon Stories\") di Bernard Cornwell.\n\"L'ultimo re\" \u00e8 incentrato sulla giovinezza di Uhtred, il quale racconta le sue vicende a partire da quando aveva dieci anni (nell'anno 866 d.C.) fino a quando ne ha circa venti (876).\nDa questo romanzo \u00e8 tratta parte del serial \"The Last Kingdom\" in onda dal 2015 sulla rete BBC America.\nTrama.\nLa storia inizia quando il giovane Osbert, figlio minore dell'aldermanno Uhtred di Bebbanburg, perde il fratello maggiore Uhtred, ucciso mentre aveva il compito di seguire le mosse di un gruppo di danesi sbarcati nei dintorni del castello. Il padre di Uhtred, l'aldermanno Uhtred, decide, a seguito della perdita del primogenito, di radunare le sue truppe ed unirsi agli eserciti di altri due aldermanni, nel tentativo di arrestare i Danesi, che gi\u00e0 da qualche anno avevano preso di mira i regni sassoni della Gran Bretagna, attraverso scorrerie e saccheggi.\nOsbert, ribattezzato Uhtred da padre Beocca, precettore a Bebbanburg, viene portato dal padre al seguito dell'esercito per poter apprendere l'arte della guerra. Alla vigilia dello scontro le previsioni per l'esito della battaglia sono tutte favorevoli alle truppe sassoni: sono in maggioranza numerica, il nemico \u00e8 assediato nella citt\u00e0 di Eoferwich e il Dio cristiano \u00e8 dalla loro parte contro i pagani. Il mattino seguente lo scontro ha inizio e Uhtred, preso dall'eccitazione della battaglia, segue gli uomini del padre, nonostante gli fosse stato ordinato di rimanere al campo con i preti.\nAppena l'esercito sassone oltrepassa la debole palizzata posta a difesa della citt\u00e0 di Eoferwich, si rende conto di essere caduto in una trappola; i danesi sono molti di pi\u00f9 del previsto ed hanno costruito delle barricate nelle vie della citt\u00e0 per costringere i sassoni a muoversi in un'unica direzione. Uhtred, nel tentativo di allontanarsi dalla carneficina in atto, si scontra col danese che aveva riportato la testa mozzata del fratello a Bebbanburg e, senza paura, cerca di attaccarlo con la sua spada da bambino. La piccola spada si piega durante l'urto con lo scudo nemico, provocando ilarit\u00e0 e simpatia nell'avversario, il signore della guerra danese Ragnar, il quale, stupito del coraggio del bambino, non lo uccide e lo prende con s\u00e9. La battaglia di Eoferwich segna la fine del regno sassone indipendente di Northumbria, che diviene un regno fantoccio nelle mani dei danesi.\nUhtred, ormai orfano di padre e non riscattato dallo zio che nel frattempo ha usurpato il rango di aldermanno di Bebbanburg, cresce come un vero danese, come un figlio del conte Ragnar, che si affeziona al ragazzo, perch\u00e9 vede in lui tutte le qualit\u00e0 che un vero guerriero danese deve possedere. Negli anni seguenti Uhtred segue Ragnar nelle campagne militari danesi che abbattono uno dopo l'altro tutti i regni sassoni indipendenti, Northumbria, Mercia e Anglia Orientale, fino a che il destino non conduce il ragazzo al servizio del re del Wessex, Alfredo il Grande, l'unico re sassone che resiste col suo esercito agli invasori danesi."}
{"id": "2104427", "revid": "767487", "url": "https://it.wikipedia.org/wiki?curid=2104427", "title": "Charles Ricketts", "text": " Nella sua vita \u00e8 stato un artista versatile, famoso per essere stato anche un tipografo.\nBiografia.\nNella sua vita dopo aver incontrato Charles Shannon (1863-1937), che svolgeva la duplice attivit\u00e0 di pittore e tipografo cre\u00f2 un'attivit\u00e0 con lui e partirono alla volta dell'Inghilterra.\nIn seguito, dopo il 1902, si dedic\u00f2 alle sue antiche passioni: scultura e dipingere. Fra i quadri che troviamo esposti nei musei: \"The Death of Don Juan\", \"The Plague\" e \"Montezuma\". Ricketts divenne anche membro della \"Royal Academy\" nel 1928.\nOpere.\nCostumista teatrale.\nCome dissero i giornali del tempo Ricketts aveva un'idea infallibile per quanto riguarda i costumi. Fra i suoi lavori:"}
{"id": "2104437", "revid": "37401", "url": "https://it.wikipedia.org/wiki?curid=2104437", "title": "Gabiene", "text": "La Gabiene (o Gabiana; in lingua greca: \u0393\u03b1\u03b2\u03b9\u03bd\u03af\u03b1) \u00e8 un'antica regione storica dell'Asia minore, con capitale Gabe (in greco \u0393\u03ac\u03b2\u03b1\u03b9).\nStoria.\nLa Gabiene era regione montuosa e scarsamente popolata dell'Impero achemenide. Si presume che il suo territorio corrispondesse approssimativamente all'attuale regione di Esfahan (Iran). Venne conquistato dai Macedoni attorno al 330 a.C. Dopo la morte di Alessandro Magno (323 a.C.) divenne sede dei quartieri invernali di Eumene di Cardia e nell'inverno del 316 a.C., nell'ambito delle guerre dei diadochi, nella Gabiene si svolse lo scontro finale che oppose Eumene ad Antigono Monoftalmo (Battaglia della Gabiene). Rimase solo pochi anni in possesso degli Antigonidi: con la sconfitta a Gaza di Demetrio Poliorcete, figlio di Antigono, ad opera di Seleuco I, nel 312 a.C., la Gabiene entr\u00f2 a far parte del Regno seleucide. Anche il dominio seleucide ebbe breve durata: attorno al 140 a.C. il territorio venne conquistato dai Parti, i quali, a partire dal 130 a.C. circa, dovettero subire incursioni da parte Sciti nomadi. Nel I secolo a.C., come le vicine Massabatica e Corbiana, la Gabiene era una piccola regione confinante con l'Elymais, politicamente autonoma perch\u00e9 retta da una dinastia locale."}
{"id": "2104450", "revid": "110157", "url": "https://it.wikipedia.org/wiki?curid=2104450", "title": "Metodo di fattorizzazione di Eulero", "text": "Il metodo di fattorizzazione di Eulero \u00e8 un algoritmo ideato da Eulero per fattorizzare dei numeri naturali in numeri primi.\nSi basa sulla rappresentazione del numero \"n\" (da fattorizzare) come somma di due quadrati in due modi distinti, e per questo non \u00e8 applicabile n\u00e9 a numeri nella forma 4\"k\"+3, n\u00e9 a quelli in cui un numero primo di questa forma \u00e8 presente ad un esponente dispari nella fattorizzazione di \"n\". Questo ne riduce grandemente il campo di applicabilit\u00e0, perch\u00e9 anche molti semiprimi nella forma 4\"k\"+1 sono prodotto di due primi del tipo 4\"k\"+3.\nPer questo motivo non \u00e8 spesso usato come metodo di fattorizzazione, perch\u00e9 non \u00e8 possibile sapere a priori se un dato numero sia o meno fattorizzabile con quest'algoritmo.\nAlgoritmo.\nData una doppia scrittura di \"n\" come somma di due quadrati:\n(\"a\", \"b\", \"c\" e \"d\" possono essere trovati, ad esempio, con delle tavole dei quadrati) e supponendo che \"b\" e \"d\" abbiano la stessa parit\u00e0 (cio\u00e8 siano entrambi pari o entrambi dispari), e che \"a\" sia maggiore di \"c\" (e conseguentemente \"d\" maggiore di \"b\") si ha\n(\"a\"-\"c\") e (\"d\"-\"b\") sono entrambi pari, e quindi hanno un massimo comun divisore \"k\" non banale (che pu\u00f2 essere trovato velocemente con l'uso dell'algoritmo euclideo); ponendo\nrisulta che \"A\" e \"B\" sono coprimi. Sostituendo si ha\ne quindi, per il lemma di Euclide, \"A\" divide \"d\"+\"b\" e \"B\" divide \"a\"+\"c\", e in particolare, se formula_5,\nA questo punto, considerando la quantit\u00e0\ne svolgendo i conti, questa risulta essere uguale a \"n\", e quindi \u00e8 una sua fattorizzazione non banale."}
{"id": "2104459", "revid": "124319605", "url": "https://it.wikipedia.org/wiki?curid=2104459", "title": "Maria Konopnicka", "text": "Vita.\nInfanzia.\nEra la figlia di J\u00f3zef Wasi\u0142owski e Scholastyka Turska. I Wasi\u0142owski giunsero a Suwa\u0142ki nel 1841 con la figlia primogenita, Wanda Zenobia, che era nata un anno prima a Varsavia. Durante il loro soggiorno a Suwa\u0142ki ebbero altri quattro figli, oltre a Maria: Jan Jaroslaw, Laura Celina, Sophia, e Julia Jadwiga. Sophia mor\u00ec per\u00f2 il giorno dopo la nascita e fu sepolta nel cimitero di Suwa\u0142ki.\nNel 1849, quando Maria aveva sette anni, la famiglia si trasfer\u00ec a Kalisz. La madre di Maria mor\u00ec nel 1854 e fu sepolta nel cimitero di Kalisz. Il padre di Maria era un avvocato, difensore del procuratore generale e Patrocinatore del Tribunale Civile, e anche un conoscitore e amante della letteratura.\nL'atmosfera di seriet\u00e0, fervente patriottismo e rigorosi insegnamenti morali ebbe una forte influenza su Maria. Negli anni 1855-1856 studi\u00f2 con la sorella presso le Suore del Santissimo Sacramento a Varsavia, dove incontr\u00f2 Eliza Pawlowska, poi Orzeszkowa.\nLa loro amicizia, cementata dai comuni interessi letterari, dur\u00f2 per tutta la vita.\nIl suo unico fratello, Jan, studente di ingegneria a Liegi, mor\u00ec il 19 febbraio 1863 nella Rivolta di gennaio a Krzywos\u0105dzem, nella prima battaglia del reparto in cui prest\u00f2 servizio.\nPrimi anni di vita e le origini della creativit\u00e0.\nMaria Konopnicka si spos\u00f2 nel settembre del 1862. Subito dopo il matrimonio and\u00f2 a vivere a Bron\u00f3w, vicino a Podd\u0119bice , e poi a Gusin, allora nel voivodato di Kalisz (oggi nel voivodato di \u0141\u00f3d\u017a ). Tra la fine del 1863 e l'inizio del 1864 trascorse dei mesi con il marito e il figlio primogenito Tadeusz all'estero: a Vienna e a Dresda. In dieci anni di matrimonio, Maria diede alla luce otto figli, due dei quali morti poco dopo la nascita.\nNel 1878 mor\u00ec suo padre e lei inizi\u00f2 a partecipare alla cospirazione e ad azioni sociali scoperte.\nNel 1877 si trasfer\u00ec con i figli a Varsavia, dove visse fino al 1890.\n\u00c8 del 1882 il viaggio in Austria e in Italia, mentre nel 1884 in territorio ceco avvenne l'incontro con J. Vrchlicki, con cui inizi\u00f2 una corrispondenza epistolare.\nNegli anni 1884-1886 cur\u00f2 una rivista per le donne, \"\u015awit\", e cercando di radicalizzare il suo programma, provoc\u00f2 l'opposizione dei conservatori e la censura.\nPer i suoi 25 anni di lavoro come scrittrice (1903) Konopnicka ricevette in dono una residenza di campagna a \u017barnowiec, vicino a Krosno, ai piedi dei Carpazi. In seguito viaggi\u00f2 principalmente in Italia, ma anche in Germania, Austria e Svizzera.\nDal 1900 svilupp\u00f2 una profonda amicizia con l'artista e scrittrice Maria Dul\u0119biank\u0105, che aveva un proprio studio nella sua villa.\nKonopnicka collabor\u00f2 anche con case editrici, quotidiani nazionali e con organizzazioni sociali delle tre partizioni, e ha anche partecip\u00f2 anche alla protesta internazionale contro la persecuzione dei bambini polacchi di Wrze\u015bnia (1901-1902). Prese parte inoltre alla lotta per i diritti delle donne, all'azione di condanna della repressione delle autorit\u00e0 prussiane e alla ricerca di aiuti per i prigionieri politici e per i criminali comuni.\nVita letteraria.\nMaria Konopnicka debutt\u00f2 nel 1870 sul giornale\" Kaliszanin\"con la poesia \"In un mattino d'inverno\".\nQuell'opera venne ben accolta. Sulla citt\u00e0 di Kalisz scrisse tre poesie: due dal titolo \"A Kalisz\" (1888 e 1907 ) e una \"Alla mia citt\u00e0\" (1897).\nUna serie di poesie liriche intitolata \"In montagna\", fu pubblicata nel 1871 sul \"Tygodnik Ilustrowany\". Molto rapidamente, le sue opere poetiche, piene di patriottismo e di lirismo sincero, riscossero un grande consenso popolare.\nNegli anni 1881, 1883 e 1887 furono pubblicate tre raccolte di sue poesie.\nNegli anni 1884-1887 cre\u00f2 una rivista per le donne, \"\u015awit\". Scrisse racconti dai primi anni Ottanta del XIX secolo fino alla sua morte.\nMaria Konopnicka si occup\u00f2 anche di critica letteraria, a partire dal 1881, inizialmente sulle pagine di \"\u015awit\",\"K\u0142osy \", Gazeta Polska\" e \"Kurier Warszawski\", poi su molti altri giornali. Si occupava soprattutto di recensire testi di autori contemporanei, polacchi e stranieri. Konopnicka scrisse anche per i bambini, dal 1884, eliminando il didattismo imperante e cercando di stimolare la sensibilit\u00e0 dei lettori.\nQuando era ormai una scrittrice famosa, Konopnicka torn\u00f2 ai ricordi dell' infanzia trascorsa a Suwa\u0142ki.\nAd essi dedic\u00f2 due opere:\"Dai cimiteri\" e \"Anusia\".\nIntorno al 1890 apparvero nella sua poesia nuovi interessi tematici, in particolare per le opere della cultura europea, e nuovi modi di rifarsi alla tradizione.\nNel 1908 l'autrice pubblic\u00f2 \" Rota \" , una delle poesie pi\u00f9 importanti per i patrioti polacchi.\nMolte sue opere contengono una protesta contro l'ingiustizia sociale e l'oppressione del regime. Sono contrassegnate anche da patriottismo, lirismo e sentimentalismo.\nLa morte della scrittrice.\nMaria Konopnicka mor\u00ec di polmonite l' 8 ottobre 1910 a Leopoli. Fu sepolta l'11 ottobre nel cimitero \u0141yczakowski di Leopoli, nel Pantheon dei Grandi Abitanti di Leopoli (II Rondo, 5\u00b0 viale). Il funerale, organizzato da Maria Dul\u0119bianka , divent\u00f2 una grande manifestazione patriottica, a cui parteciparono quasi 50 000 persone. Sulla tomba fu collocato un suo busto, sotto al quale erano incise le seguenti parole, tratte dalla sua poesia \"Al cimitero\":\n... Chiedete a Dio delle tombe tali\nche non vogliano lacrime, n\u00e9 lamenti, n\u00e9 dolore\nMa diano ai cuori la spinta all'azione, la fonte della forza\nper il giorno dell'avvenire...\nIl busto fu distrutto durante la seconda guerra mondiale e restaurato nel dopoguerra.\nLa comunit\u00e0 di Suwa\u0142ki organizz\u00f2 una serata dedicata al suo lavoro, durante la quale cominci\u00f2 a raccogliere soldi per una lapide commemorativa. Le autorit\u00e0 zariste si opposero a quell' iniziativa. Solo nel 25\u00ba anniversario della sua morte, l'8 ottobre 1935, sul muro della casa dove era nata, fu posta una targa .\nNel febbraio 1957 a Maria Konopnicka fu dedicato un museo a \u017barnowiec, che apr\u00ec i battenti il 15 settembre 1960, dopo lavori di ristrutturazione e di restauro. Nel centro di Suwalki per ricordarla \u00e8 stato inoltre eretto un monumento. Ve ne sono anche a Wrze\u015bnia e a (nel 1969).\nLa Storia d'Italia nelle sue poesie.\nMaria Konopnicka ha dedicato un intero libro all'Italia, terra che lei ha amato e dove si \u00e8 trattenuta a lungo. Tra le poesie dedicate al Bel Paese una in particolare celebra un evento storico importante: si tratta del \"Gran Scoglio\" (il titolo anche nelle raccolte polacche \u00e8 in lingua italiana, anche se la poesia fu composta in polacco), che ricorda la partenza dei Mille dallo scoglio di Quarto.\nMonumenti in Italia.\nA Genova \u00e8 presente una lapide sulla Passeggiata Anita Garibaldi, che ne ricorda il soggiorno a Nervi, localit\u00e0 a cui la poetessa ha dedicato la poesia \"Noc w Nervi\" (\"Notte a Nervi\")."}
{"id": "2104462", "revid": "767487", "url": "https://it.wikipedia.org/wiki?curid=2104462", "title": "Chuck Hayes", "text": ""}
{"id": "2104465", "revid": "307923", "url": "https://it.wikipedia.org/wiki?curid=2104465", "title": "Br\u00fccken (Sassonia-Anhalt)", "text": ""}
{"id": "2104466", "revid": "6923", "url": "https://it.wikipedia.org/wiki?curid=2104466", "title": "Municipalit\u00e0 Isole Settentrionali", "text": "La Municipalit\u00e0 Isole Settentrionali (Inglese: \"Northern Islands Municipality\") \u00e8 una delle quattro principali suddivisioni politiche delle Isole Marianne Settentrionali. Comprende una serie di isole (da nord a sud): Farallon de Pajaros, Isole Maug, Asuncion, Agrihan, Pagan, Alamagan, Guguan, Zealandia Bank, Sarigan, Anatahan e Farallon de Medinilla. La superficie totale delle isole, compresi scogli e isolette affioranti, \u00e8 154,755\u00a0km\u00b2.\nPopolazione.\nIn base al Censimento degli Stati Uniti del 1\u00ba aprile 2000, la popolazione \u00e8 di sole sei persone (tutte su Alamagan), ma Pagan e Agrihan hanno popolazione stagionale. Gli abitanti originari di questa municipalit\u00e0 si sono trasferiti a Saipan per motivi economici ed educativi. Alcune isole sono state evacuate a causa delle attivit\u00e0 vulcaniche, come l'eruzione dell'Anatahan (2003) e del Pagan (1980, ed in seguito mai pi\u00f9 abitata).\nGli uffici amministrativi e quello del sindaco, tradizionalmente residente a Shomushon sull'isola di Pagan, \u00e8 attualmente a Saipan. Le persone votanti, in base ai registri, sono 100 Per la Camera dei rappresentanti, i voti delle Isole Settentrionali eleggono il rappresentante di Saipan.\nTrasporti e comunicazioni.\nMolte delle isole sono raggiungibili solo tramite nave, eccetto per una pista di atterraggio che serve Pagan. Non esiste una rete telefonica, e gli abitanti usano generatori per l'elettricit\u00e0 e le comunicazioni radio.\nEconomia.\nAgricoltura e pesca sono essenzialmente svolte per il sostentamento. Su Pagan \u00e8 presente una miniera di pozzolana."}
{"id": "2104469", "revid": "254059", "url": "https://it.wikipedia.org/wiki?curid=2104469", "title": "Via Lauretana (Umbria-Marche)", "text": "La via Lauretana \u00e8 un'antica via di pellegrinaggio mariano che, fin dal Medioevo, ha collegato Roma al Santuario della Santa Casa di Loreto.\nLa strada fu molto battuta nel XVI e XVII secolo, in connessione con il pellegrinaggio mariano, ma risulta essere gi\u00e0 frequentata dal XIII secolo, quando aveva la funzione di collegare Roma al porto adriatico di Ancona. \nIl tratto che si distacca dalla Flaminia a Foligno, che pu\u00f2 essere propriamente detto \"via Lauretana\", si conserva oggi in quello della moderna Strada statale 77 della Val di Chienti.\nPercorso e tappe itinerarie.\nPartendo da Roma, il percorso dell'itinerario Lauretano coincide inizialmente con la Via Flaminia, toccando i borghi del Lazio, dell'Etruria meridionale e dell'Umbria, come Civita Castellana, Narni, Spoleto e Foligno. Giunta a questo punto, il percorso si trasforma in quello che pu\u00f2 definirsi, pi\u00f9 propriamente, via Lauretana: si separa dal corso della Flaminia, piegando verso il valico appenninico di Colfiorito prima di giungere infine a Loreto.\nDescrizione seicentesca.\nUna descrizione del percorso e delle soste osservate dai pellegrini, si desume dalla letteratura itineraria. Guglielmo Molo, ad esempio, nel suo \"Viaggio spirituale per visitare la Santissima Casa di Loreto et i Santi Corpi de i gloriosi Apostoli Pietro e Paolo\", pubblicato a Pavia nel 1613 cos\u00ec enumerava, in ordine di percorrenza inverso, i tratti intermedi e le tappe itinerarie del pellegrinaggio:\nAssistenza ai pellegrini.\nL'itinerario offriva, a pellegrini e viandanti in transito, la possibilit\u00e0 di ricovero e assistenza in numerose strutture presenti lungo il percorso, locande, ospedali e luoghi di ospitalit\u00e0. Tali strutture erano spesso gestite da confraternite o ordini religiosi. Esempi ne erano il convento-ospedale di Valloncello, a Belforte del Chienti (diocesi di Camerino), che concedeva assistenza ed ospitalit\u00e0 a malati e lebbrosi. \nPresso Colfiorito sorgeva invece un convento, eretto per uno scopo simile dai frati Clareni."}
{"id": "2104474", "revid": "984922", "url": "https://it.wikipedia.org/wiki?curid=2104474", "title": "David Fury", "text": "Ha raggiunto una certa fama grazie ai suoi lavori in \"Buffy\", \"Angel\", \"Lost\" e \"24\"."}
{"id": "2104475", "revid": "287204", "url": "https://it.wikipedia.org/wiki?curid=2104475", "title": "Nenad Krsticic", "text": ""}
{"id": "2104489", "revid": "297745", "url": "https://it.wikipedia.org/wiki?curid=2104489", "title": "San Zanipolo", "text": ""}
{"id": "2104490", "revid": "20505019", "url": "https://it.wikipedia.org/wiki?curid=2104490", "title": "Pellegrinaggio mariano", "text": ""}
{"id": "2104505", "revid": "287204", "url": "https://it.wikipedia.org/wiki?curid=2104505", "title": "Lilith (disambigua)", "text": ""}
{"id": "2104507", "revid": "767487", "url": "https://it.wikipedia.org/wiki?curid=2104507", "title": "Marcelino Mart\u00ednez", "text": "Carriera.\nClub.\nIl suo debutto in Primera Divisi\u00f3n avvenne nel 1959, con la maglia del , con il quale alla sua prima stagione segn\u00f2 quattro reti in venti presenze. La sua seconda stagione lo vide ottenere il miglior posizionamento in classifica insieme alla sua squadra, terzo nel Primera Divisi\u00f3n 1960-1961 (Spagna), insieme al terzo posto ottenuto durante il Primera Divisi\u00f3n 1964-1965 (Spagna). Dopo 231 presenze con la maglia del Real Saragozza, decise di ritirarsi nel 1970, giocando in totale solo 6 partite nella sua ultima stagione. Segn\u00f2 70 reti a livello di club nel calcio professionistico, vincendo la Copa del Rey del 1964.\nNazionale.\nCon la nazionale di calcio spagnola gioc\u00f2 14 partite, segnando 4 reti; una di queste fu quella che decise la finale del campionato europeo di calcio 1964, con un colpo di testa su cross di Jes\u00fas Mar\u00eda Pereda. Debutt\u00f2 tra le \"Furie rosse\" il 23 novembre 1961 in Spagna- 3-2, gara in cui realizz\u00f2 una delle reti."}
{"id": "2104515", "revid": "6923", "url": "https://it.wikipedia.org/wiki?curid=2104515", "title": "Villa del Duca di Bivona", "text": "La Villa del Duca di Bivona Pietro de Luna (primo Duca di Bivona) era situata a Palermo e risaliva alla prima met\u00e0 del Cinquecento.\nNel XVI secolo questa propriet\u00e0 si trovava a circa mezzo miglio dall'antica cinta muraria della citt\u00e0, ma la residenza del Duca era compresa tra il \"Piano Sant'Oliva\" (ovvero le attuali piazze Sant'Oliva, Castelnuovo e Politeama), il \"Piano delle Croci\", il Borgo di Santa Lucia e la Contrada delle Terre Rosse: quelle che oggi sono le zone pi\u00f9 frequentate dai palermitani e che costituiscono gran parte del centro della citt\u00e0, allora erano i giardini del Duca della gi\u00e0 affermata citt\u00e0 di Bivona.\nLa villa sub\u00ec tantissime modifiche nel corso dei secoli: oggi di essa rimane solamente la Chiesa delle Croci, che in origine fu la casena del Duca di Bivona."}
{"id": "2104526", "revid": "1573940", "url": "https://it.wikipedia.org/wiki?curid=2104526", "title": "Diomedea dabbenena", "text": "L'albatro di Tristan (Diomedea dabbenena ) \u00e8 un grosso uccello marino della famiglia dei Diomedeidi. Appartenente ai grandi albatri del genere \"Diomedea\", \u00e8 stato riconosciuto specie a s\u00e9 stante solamente nel 1998.\nTassonomia.\nSebbene non tutti gli scienziati lo ritengano una specie a s\u00e9 stante, ma solamente una sottospecie dell'albatro urlatore, uno studio del 2004 sul DNA mitocondriale e sui microsatelliti degli uccelli membri del complesso di specie dell'albatro urlatore ha supportato questa nuova classificazione. Altri studi hanno mostrato che \u00e8 il membro pi\u00f9 distinto geneticamente tra gli albatri appartenenti alla superspecie \"Diomedea exulans\". La causa di questa differenziazione potrebbe essere dovuta al fatto che si sia distanziato dall'antenato comune prima di tutti gli altri suoi parenti o alla deriva genetica.\nDescrizione.\nL'albatro di Tristan \u00e8, tuttavia, praticamente indistinguibile dall'albatro urlatore: \u00e8 solamente un po' pi\u00f9 piccolo ed ha il dorso leggermente pi\u00f9 scuro. \u00c8 lungo 110\u00a0cm ed ha un'apertura alare che pu\u00f2 raggiungere i 3,5 m. A causa della difficolt\u00e0 nel distinguerlo dall'albatro urlatore, la sua distribuzione non \u00e8 ancora nota con chiarezza, ma l'utilizzo del \"tracking\" satellitare ha indicato che si nutre soprattutto nell'Atlantico meridionale: i maschi ad ovest delle isole dove avviene la nidificazione, verso il Sudamerica, e le femmine ad est, verso l'Africa. Si ciba soprattutto di calamari, in particolar modo di Istioteutidi.\nDistribuzione.\nL'albatro di Tristan \u00e8 endemico delle isole appartenenti al gruppo di Tristan da Cunha e dell'Isola di Gough. Quasi tutti gli esemplari, circa 1500 coppie, nidificano proprio su quest'ultima isola. Alcune colonie si trovano anche sull'Isola Inaccessibile. In passato era minacciato dalle specie introdotte dall'uomo, come ratti, cani e maiali, ma questi sono stati in seguito rimossi dalle isole dove si riproducono. Tuttavia, la loro rimozione ha portato ad un aumento del numero dei topi, tanto che questi animali hanno iniziato a nutrirsi e a uccidere in massa i pulcini. Sebbene i piccoli albatri siano molto pi\u00f9 grandi dei topi, non sono in grado di difendersi da essi nel modo adeguato. La causa principale della diminuzione degli albatri di Tristan, comunque, \u00e8 la pesca col palamito.\nConservazione.\nConsiderato negli anni scorsi specie minacciata dalla IUCN, si teme che si trovi in una situazione peggiore di quella sostenuta in passato. In seguito ad ulteriori valutazioni, nella Lista Rossa del 2008 viene considerato in pericolo critico."}
{"id": "2104528", "revid": "1610933", "url": "https://it.wikipedia.org/wiki?curid=2104528", "title": "Albatro di Tristan", "text": ""}
{"id": "2104529", "revid": "599013", "url": "https://it.wikipedia.org/wiki?curid=2104529", "title": "Andre Barrett", "text": ""}
{"id": "2104534", "revid": "287204", "url": "https://it.wikipedia.org/wiki?curid=2104534", "title": "Czech Hockey Games", "text": "Il Czech Hockey Games \u00e8 una competizione europea di hockey su ghiaccio per squadre nazionali.\nFu fondata nel 1994 e dal 1997 fa parte dell'Euro Hockey Tour (EHT). Inizialmente il torneo era denominato Pragobanka Cup, nel 1998 cambi\u00f2 nome con l'entrata del nuovo sponsor, divenendo \u010cesk\u00e1 Poji\u0161\u0165ovna Cup. Dal 2008-2009 ha assunto l'attuale denominazione.\nNelle prime edizioni partecipavano Repubblica Ceca, Russia, Svezia e Slovacchia, ma quando il torneo fu inserito nell'EHT quest'ultima fu sostituita con la Finlandia.\nIl torneo si gioca per tradizione fra agosto e settembre, ma per la stagione 2008 e 2009 \u00e8 stato spostato ad aprile. \nFino al 2003 la manifestazione si teneva a Zl\u00edn, successivamente fu spostata prima a Pardubice e nel 2005 a Liberec."}
{"id": "2104535", "revid": "767487", "url": "https://it.wikipedia.org/wiki?curid=2104535", "title": "Love in Vain", "text": "Love in Vain (in origine Love in Vain Blues) \u00e8 una canzone blues del 1937 composta da Robert Johnson.\nIl brano.\nIl brano \u00e8 stato ripreso in seguito da parecchi musicisti, tra i quali i Rolling Stones nell'album \"Let It Bleed\" del 1969, anche se sull'etichetta del vinile il pezzo viene accreditato a un non meglio identificato \"Woody Payne\" invece che a Robert Johnson.\nI Rolling Stones eseguirono inoltre il brano in concerto nei loro tour del 1969 e del 1972 e lo ripubblicarono anche negli album dal vivo \"Get Yer Ya-Ya's Out!\" e \"Stripped\" nonch\u00e9 nel film del concerto \"\" (1974).\nIn tempi pi\u00f9 recenti, il brano \u00e8 stato eseguito anche da Eric Clapton e inserito nel suo album \"Me and Mr. Johnson\" (2004) insieme ad altri pezzi dello stesso autore. Clapton ha reso un ulteriore omaggio a questo brano inserendone una citazione nella canzone \"Layla\" scritta per Derek and the Dominos (\"...please don't say we'll never find a way, and tell me all my love's in vain\").\nLa canzone si distingue per la melodia e i testi malinconici, caratteristiche che risaltano in modo particolare nella versione originale eseguita da Robert Johnson. Johnson era un ammiratore del pianista e cantante blues Leroy Carr e in effetti \"Love in Vain\" riprende la struttura del brano di Carr \"In the Evenin' When the Sun Goes Down\", anch'esso di carattere malinconico e che tratta la perdita di un amore.\nNel film del 1992 \"The Search For Robert Johnson\", l'attore John P. Hammond fa suonare il disco nella sua versione originale per un'anziana Willie Mae Powell, la donna per cui si suppone Johnson abbia composto il brano."}
{"id": "2104536", "revid": "122663336", "url": "https://it.wikipedia.org/wiki?curid=2104536", "title": "Mark Strong", "text": "Biografia.\nMark Strong nasce nel 1963 a Londra da padre italiano e madre austriaca. Mark Strong non \u00e8 un nome d'arte, ma il vero nome dell'attore che \u00e8 stato cambiato dalla madre per aiutarlo ad integrarsi con i coetanei. Studia presso il Wymondham College, dove si diploma con ottimi voti. Al college di Wymondham era il cantante nonch\u00e9 leader di un gruppo punk rock chiamato \"The Electric Hoax and Private Party\". L'originale ambizione di Mark era di diventare avvocato, ma dopo aver studiato all'Universit\u00e0 di Monaco e di ritorno a Londra decise di intraprendere la carriera nel cinema.\nStrong, che parla fluentemente il tedesco e un po' l'italiano, cosa che ricorda spesso durante alcune interviste, ha doppiato la voce in tedesco di Daniel Craig nel film di produzione franco-tedesca \"Obsession\" (1997), in cui era richiesta una voce \"tedesca con accento inglese\". Nel 2009 interpreta Lord Henry Blackwood nel film \"Sherlock Holmes\", diretto da Guy Ritchie. Nel 2010 ottiene il ruolo del signore del crimine Frank D'Amico, nel film \"Kick-Ass\", diretto da Matthew Vaughn. Nello stesso anno interpreta il sanguinario Sir Godfrey nel film \"Robin Hood\" diretto da Ridley Scott. Nel 2011 ha interpretato l'ex Lanterna Verde Sinestro nel film \"Lanterna Verde\", diretto da Martin Campbell. Nel 2013 ha partecipato ai film \"Mindscape\" e \"Welcome to the Punch - Nemici di sangue\". Strong ha ottenuto il ruolo del \"villain\" Dottor Sivana nel film DC Comics dedicato al personaggio di Shazam, distribuito nel 2019.\nDoppiatori italiani.\nNelle versioni in italiano dei suoi lavori, Mark Strong \u00e8 stato doppiato da:\nDa doppiatore \u00e8 sostituito da"}
{"id": "2104538", "revid": "1418004", "url": "https://it.wikipedia.org/wiki?curid=2104538", "title": "V\u0169 Tr\u1ecdng Ph\u1ee5ng", "text": ""}
{"id": "2104540", "revid": "20505347", "url": "https://it.wikipedia.org/wiki?curid=2104540", "title": "Gestione digitale dei diritti", "text": ""}
{"id": "2104547", "revid": "1318658", "url": "https://it.wikipedia.org/wiki?curid=2104547", "title": "Boston Celtics 1983-1984", "text": "La stagione 1983-84 dei Boston Celtics fu la 38\u00aa nella NBA per la franchigia.\nI Boston Celtics vinsero la \"Atlantic Division\" della \"Eastern Conference\" con un record di 62-20. Nei play-off vinsero il primo turno con i Washington Bullets (3-1), la semifinale di conference con i New York Knicks (4-3), la finale di conference con i Milwaukee Bucks (4-1), vincendo poi il titolo battendo nella finale NBA i Los Angeles Lakers (4-3).\nLarry Bird venne eletto MVP dell'anno e delle finali, mentre Kevin McHale venne nominato sesto uomo dell'anno."}
{"id": "2104554", "revid": "36426", "url": "https://it.wikipedia.org/wiki?curid=2104554", "title": "Dongba", "text": "Con il nome Dongba (lingua naxi: \"\u00b2dto\u00b9mba\", cinese: ) si intende principalmente sia la tradizione religiosa e sciamanica dei Naxi di Lijiang, sia il sacerdote stesso di tale religione.\nPer quanto concerne la tradizione religiosa, essa risulta essere un insieme di tradizioni appartenenti alla cultura del popolo Naxi, concentrato oggi fondamentalmente nella citt\u00e0 di Lijiang - Yunnan, Cina, nella zona circostante, ed in altre zone adiacenti del Tibet e della provincia dello Sichuan, mentre per quanto concerne il sacerdote sciamano, egli \u00e8 la figura centrale di tutta la parte \"pratica\" della religione Dongba, ed adempie alle cerimonie proprie della suddetta tradizione, si dedica alla compilazione dei manoscritti che recita cantando e danzando nei rituali specifici.\nI termine Dongba dunque \u00e8 un nome polivalente, ma i suoi significati e le sue accezioni non si limitano alle due appena accennate, e ne contempla altre che possono essere riassunte e schematizzate come segue:\nQuest'ultimo aspetto, tuttavia, \u00e8 ampiamente dibattuto poich\u00e9 non \u00e8 chiaro se questo tipo di espressione artistica possa essere considerata come 'genuinamente Dongba', poich\u00e9 nella produzione dei manufatti \u00e8 in molti casi evidente che sia stata attuata una mera copia dei motivi iconografici Dongba, senza tuttavia conoscenza dei motivi iconologici e i significati profondi che sussumono e condizionano le altre espressioni artistiche Dongba.\nMalgrado oggi sia la tradizione Dongba (ed in questo caso ad intendere ogni significato del termine nella sua polivalenza) sia la minoranza etnica Naxi ed il popolo Moso (o Moso) siano al centro di un sempre crescente interesse da parte di studiosi, non vi \u00e8 molta bibliografia specifica su entrambi gli \"argomenti\", e quella che \u00e8 stata scritta, spesso non \u00e8 facilmente reperibile, soprattutto contando che una buona parte della documentazione \u00e8 in lingua cinese.\nIntroduzione.\nStudi sull'etnia Naxi e sulla tradizione Dongba.\nNel corso degli anni gli studiosi della nazionalit\u00e0 Naxi e del popolo Moso hanno formulato diverse ipotesi per identificare le origini e per ricostruire la storia antica delle due etnie, e le teorie principali elaborate possono essere raggruppate in tre filoni di pensiero principali:\nCos\u00ec come suggerito dal recente studio monografico sui Naxi di Christine Matthieu, l'analisi accurata della documentazione storica e letteraria disponibile, nonch\u00e9 dei dati archeologici, linguistici ed antropologici palesa l'insufficienza e l'inadeguatezza di ciascuna singola teoria, poich\u00e9 nessuna di essa riesce a fornire descrizioni e spiegazioni esaustive sulla genesi Naxi/Mosuo, e dover scegliere tra l'una o l'altra ipotesi risulterebbe sempre una scelta limitata, con cui non si potrebbero mai descrivere a pieno tutte le caratteristiche principali della formazione della matrice etnica, culturale, linguistica, religiosa, artistica, ecc.., che sussume alla nazionalit\u00e0 Naxi ed alla popolazione Mosuo storica ed odierna.\nCiascuna delle tre ipotesi, parzialmente esauriente, non riesce a motivare n\u00e9 le cause che hanno portato alla diversificazione delle due popolazioni, n\u00e9 risulta esauriente nel descrivere i processi che portarono alla differenziazione tra Naxi e Mosuo delle rispettive organizzazioni sociali, delle tradizioni, ed all'interno dello stesso popolo Naxi del fenomeno della rivendicazione in certi centri di origini storiche diverse, cos\u00ec fortemente sentite dalle comunit\u00e0.\nDa ciascuno dei modelli storici non \u00e8 poi possibile estrarre i dati su cui documentare quali, e quante possano essere state le influenze che portarono alla formazione delle tradizioni Daba (Moso) e Dongba (Naxi), nonch\u00e9 l'introduzione, l'utilizzo e la trasformazione della scrittura pittografica Dongba e sillabica Geba per i Naxi, ed dall'altro lato, all'assenza di una tradizione religiosa manoscritta Daba/Mosuo, sebbene negli ultimi anni sia stato dimostrato che questi ultimi utilizzino o abbiano utilizzato nel corso della storia un piccolo corpus di pittogrammi per l'esecuzione di riti divinatori.\nLa questione matriarcale e l'adozione dei modelli Han.\nNessuna delle tre ipotesi storiche precedentemente accennate risulta davvero esauriente se presa singolarmente, perch\u00e9 prima di tutto non contemplano tutte le caratteristiche del popolo e della cultura Naxi e della tradizione Dongba, e poi perch\u00e9 non vi \u00e8 l'apporto di una documentazione precisa su cui basare e da cui dedurre le proprie teorie, specialmente che illustrino quali siano stati i processi antropologici sociali e politici che hanno portato al giorno d'oggi alla struttura patriarcale presso i Naxi ed alla sopravvivenza, in alcuni centri Mosuo, di particolari modelli sociali in cui la donna si trova al centro dell'economia familiare e dove vi \u00e8 libert\u00e0 di coppia, dove si pratichi il modello matrimoniale detto \"Walking Marriage\".\nSoffermandosi su quest'ultimo tema, sarebbe stato auspicabile almeno in uno dei tre modelli teorici, poter studiare un tentativo di ricostruzione storica soddisfacente inerente anche alla genesi Naxi/Mosuo, con la messa in luce dell'esistenza o meno di una documentazione su cui poter discutere dell'eventuale esistenza, anche partendo dal Neolitico, di evidenze archeologiche inerenti all'esistenza, alla sopravvivenza e alla trasmissione di un'organizzazione sociale matriarcale o matrilineare, e questa fase preliminare avrebbe poi dovuto riferirsi sia alla storia dei Mosuo per cercare di comprendere quali siano le fasi storiche che hanno portato quel popolo alla situazione dei Moso nostri contemporanei, sia per gli antichi Naxi, cercando di documentare e discutere di quali siano stati i processi storici e sociali che dovettero portare all'abbandono dei modelli sociali locali matriarcali verso l'adozione di dei modelli Han. In parole povere, sarebbe necessario documentare tramite tracce archeologiche o documenti storici, per lo meno per quanto riguarda lo Yunnan settentrionale, elementi che possano costituire incontrovertibili evidenze storiche dell'esistenza di nuclei sociali matriarcali antichi, da cui discutere e studiare la questione Naxi e la questione Moso come due \"destini\" diversi di una stessa tradizione.\nAd esempio, sapendo della pratica dei matrimoni incrociati e combinati fra trib\u00f9, si potrebbe individuare cos\u00ec quale sia stato \"lo strumento\" per la diffusione di questo o quel modello sociale matriarcale, o descrivere dove e come possa essere avvenuta una minor cinesizzazione dei gruppi umani.\nAltro argomento fondamentale che potrebbe essere riletto sulla base di una documentazione storica precisa del matriarcato a Lijiang e nello Yunnan settentrionale consiste nella questione dell'impatto dell'adozione del modello sociale matrimoniale Han diffuso o imposto nella regione, fenomeno al quale viene legato il suicidio 1Yu 2vu e la rapida crescita di richiesta di sciamani Dongba per poter adempiere alle necessarie cerimonie per la purificazione ed il riscatto delle anime dei morti suicidi; per quanto si possa pensare verosimile questo collegamento, non vi \u00e8 di nuovo nessun riferimento ad evidenza storica che documenti la previa esistenza presso i Naxi e nella regione di Lijiang di un preciso nucleo sociale matriarcale.\nEppure episodi di matriarcato nella Cina sin dall'epoca preistorica e dal Neolitico sono noti dalle fonti archeologiche, e consistono in una serie di tipologie sepolcrali che documentano l'esistenza di una classe sociale stratificata in cui le tombe delle donne erano le uniche sepolture dotate di corredo funebre, e le inumate assumevano posizione centrale nelle necropoli, e questo dato archeologico \u00e8 indice del ruolo elitario delle donne nella societ\u00e0 dell'epoca.\nFonti storico-archeologiche hanno messo in luce durante il Neolitico, prima della dinastia Xia e Shang, dal 5000 al 3000 a.C. circa, in alcune regioni della Cina, tracce di un modello sociale matriarcale, Mu Xi Shi Zu \u6bcd\u7cfb\u6c0f\u65cf, cos\u00ec come le evidenze archeologiche relative alle culture sviluppatesi lungo il bacino dello \u9ec3\u6cb3 HuangHe, e pi\u00f9 precisamente alle culture di \u534a\u5761BanPo, \u4ef0\u97f6\u6587\u5316 YangShao, \u99ac\u5bb6\u7aaf\u6587\u5316 MaJiaYao, \u6cb3\u59c6\u6e21\u6587\u5316 HeMuDu.\nLe cronache storiche Tang riportano in epoca storica l'esistenza di due Nu Guo, di cui Dong Nu Guo, il regno delle donne orientale, sito ai confini delle regioni di Yongning (Mosuo contemporanei) e Lijiang (Naxi contemporanei), e basato sul matriarcato, dunque sembra lecito ipotizzare l'esistenza ed il flusso di un modello matriarcale in questa regione, e diviene anche abbastanza spontaneo collegare il fenomeno Dong Nu Guo agli antichi Naxi ed ai Mosuo.\nAnche se i Naxi oggi non presentano una societ\u00e0 matriarcale, alcune testimonianze di un passato molto recente, come quelle di Joseph Rock e Peter Goullart, hanno documentato che presso i Naxi esistesse un modello sociale familiare basato sulla libert\u00e0 di coppia e sull'eredit\u00e0 del nome di famiglia dalla linea materna e non paterna.\nDong Nu Guo, dal mio punto di vista interpretabile non come un regno preciso avente un popolo e dei confini precisi, ma come un modello sociale di congregazioni tribali matriarcali, allora potrebbe essere contemplato tra quegli apporti culturali che contribuirono alla genesi del popolo Naxi/Mosuo, anche se presso i Naxi, questo modello sociale oggi non \u00e8 pi\u00f9 presente a causa dei diversi sviluppi storici e culturali che modificarono radicalmente la loro societ\u00e0, a causa di un ingente processo di cinesizzazione.\nL'apporto della cultura Han, l'adozione e la fusione nel corso della storia di alcuni elementi culturali, filosofici e religiosi, nonch\u00e9 l'imposizione forzata di regole sociali e politiche hanno interferito e modificato culturalmente, socialmente e linguisticamente gli abitanti della regione contribuendo al risultato vivente e differenziato dei Naxi e dei Mosuo odierni.\nApporti culturali e religiosi.\nPer quanto concerne la tradizione religiosa Dongba, essa viene fatta comunemente coincidere con l'insieme di rituali, credenze e tradizioni che oggi sono ancora viventi presso i centri e i villaggi Naxi, e contemporaneamente il nome Dongba, usato nell'accezione di tradizione religiosa, sembrerebbe essere generalizzato ed universalizzato per indicare la tradizione religiosa della regione di Lijiang in toto, cos\u00ec come sembra comunemente accettato che la tradizione Dongba possa essere considerata come un \"prodotto\" o un'espressione della cultura Naxi.\nEntrambe le accezioni attribuite al termine Dongba sembrano essere verosimili solo dopo la precisa definizione di alcuni fattori storici, culturali e cronologici, tra i quali:\nCos\u00ec come la storia antica del popolo Naxi odierno, appare caratterizzata e descrivibile come un susseguirsi di apporti culturali ed umani multietnici eterogenei, stratificatisi ed omogeneizzatisi diversamente, in successione e gradualmente nel corso dei secoli della storia fino alla \"produzione\" di quello \"che oggi \u00e8 la minoranza etnica Naxi di Lijiang\", la cui multiculturalit\u00e0 \u00e8 fenomeno evidentissimo ed \u00e8 stata una delle principali motivazioni per l'inserimento della citt\u00e0 e della regione di Lijiang all'interno dell'elenco dei siti ritenuti dall'UNESCO come Patrimonio dell'umanit\u00e0, una multicultura che traspare in ogni manifestazione ed espressione del popolo Naxi, come nell'architettura, nella musica, nella pittura, addirittura nella stessa lingua, cos\u00ec allora potrebbe essere considerata, se intesa come espressione religiosa propria del popolo Naxi, la tradizione Dongba: la stratificazione, rarefazione ed amalgamazione di pi\u00f9 fattori, credenze religiose, oracolari, filosofiche e di arte religiosa.\nOrigine della tradizione religiosa Dongba.\nL'analisi dei rituali, dei principi basilari e delle credenze, delle divinit\u00e0, semidivinit\u00e0 e demoni che caratterizzano la tradizione Dongba evince strettissimi legami con l'antica tradizione Bon prebuddista tibetana, che costitu\u00ec una sorta di sfondo sul quale si fusero ulteriori elementi filosofico-religiosi. Le \"inclusioni \" furono di tre principali origini:\nCome accennato precedentemente, la stratificazione ed amalgamazione dei vari contributi delle diverse tradizioni sciamanico-religiose hanno prodotto quanto oggi \u00e8 conosciuto come tradizione Dongba, anche se tuttavia quanto oggi sopravvive di tale fomento sciamanico religioso \u00e8 stato ampiamente filtrato ed alterato dagli eventi storici tardo-medioevali, moderni e contemporanei, cos\u00ec come \u00e8 plausibile ipotizzare che la tradizione religiosa chiamata Dongba non fosse n\u00e9 l'unica tradizione sciamanica presente nella regione di Lijiang.\nI Dongba, infatti, non possono essere considerati gli unici sciamani e/o sacerdoti della regione, cos\u00ec come dimostrato dalla presenza di molteplici pittogrammi d'iconografia e pronuncia diversa all'interno del corpus manoscritto.\nDongba e Ssanii: preti, sciamani di Lijiang.\nNella stessa lingua naxi, con il termine Dongba si intende il significato di \"\"saggio\", \"colui che ha la conoscenza\", ed in accezione puramente religiosa \"prete\"\", e questo per distinguere i Dongba da un'altra figura specializzata nei rituali religiosi detta \"Ssanii\", parola il cui significato viene fatto coincidere \"con il concetto di sciamano\", e che indica quelle persone capaci di comunicare con l'aldil\u00e0, investite di questa dote da Dio, che permette loro d'interagire con il mondo degli spiriti.\nIl significato della parola Dongba sembra invece sottolineare la caratteristica di saggezza e di conoscenza acquisita dopo un lungo periodo di addestramento, che conferisce ai \"preti\" Naxi l'abilit\u00e0 e la padronanza dei manoscritti e dei complessi rituali della tradizione locale.\nQuesta convivenza di pi\u00f9 figure interagenti nello stesso campo d'azione \u00e8 un ulteriore esempio palese della gi\u00e0 palese multi-culturalit\u00e0 dei Naxi e della regione di Lijiang.\nLa compresenza e coesistenza di pi\u00f9 tradizioni religiose \u00e8 visibile anche nell'arte sacra di Lijiang, pi\u00f9 precisamente nell'iconografia ed iconologia \"ibrida\" dei Tanka Dongba, nella produzione di piccole tavolette lignee dipinte a scopo rituale, e nel ciclo di affreschi di Baisha, probabilmente da considerarsi il sommo capolavoro della pittura muraria sacra Naxi."}
{"id": "2104560", "revid": "767487", "url": "https://it.wikipedia.org/wiki?curid=2104560", "title": "Forchetta da fonduta", "text": "La forchetta da fonduta \u00e8 un tipo particolare di forchetta che si usa per la fonduta o altri piatti che vengono cotti in una pentola comune in tavola."}
{"id": "2104563", "revid": "232134", "url": "https://it.wikipedia.org/wiki?curid=2104563", "title": "Poison The Well", "text": ""}
{"id": "2104566", "revid": "767487", "url": "https://it.wikipedia.org/wiki?curid=2104566", "title": "Argiraspidi", "text": "Gli argiraspidi (, da \u1f02\u03c1\u03b3\u03c5\u03c1\u03bf\u03c2, \u00abargento\u00bb, e \u1f70\u03c3\u03c0\u03af\u03c2, \u00abscudo\u00bb) appartenevano a un corpo di fanteria dell'esercito macedone costituito da Alessandro il Grande alla vigilia della spedizione in India. Erano chiamato cos\u00ec perch\u00e9 portavano scudi coperti con lamine di argento, frutto del bottino di guerra in Persia. Erano truppe scelte ed erano comandati da Nicanore, figlio di Parmenione. Per incarico del loro comandante scortarono in Occidente il tesoro di Susa. Dopo la morte di Alessandro (323 a.C.) seguirono Eumene di Cardia.\nSi trattava di veterani e, anche se la maggior parte di loro aveva superato la sessantina, erano resi pressoch\u00e9 invincibili in battaglia dall'esperienza e dall'abilit\u00e0. Nella battaglia della Gabiene tuttavia passarono da Eumene ad Antigono Monoftalmo perch\u00e9 costui era riuscito a impadronirsi dei loro beni, ossia dei familiari e del bottino frutto di quaranta anni di saccheggio. Rientrarono in possesso dei loro beni in cambio della vita di Eumene, consegnato ad Antigono che lo fece giustiziare (316 a.C.). Antigono si liber\u00f2 presto di loro, giudicando la truppa troppo turbolenta e inaffidabile, li invi\u00f2 quindi a Sibirzio, il satrapo macedone di Arachosia, con l'ordine di impiegarli in missioni pericolose in gruppi formati da soli due o tre uomini, per cui il loro numero diminu\u00ec rapidamente.\nSembra che anche i Seleucidi della Siria abbiano avuto un corpo dello stesso nome nel loro esercito: Livio li menziona come la coorte reale dell'esercito di Antioco III.. L'imperatore romano Alessandro Severo, fra le altre cose, volle imitare Alessandro il Grande col costituire un corpo speciale di uomini che furono chiamati \u00abargiraspidi\u00bb e \u00abcrisaspidi\u00bb."}
{"id": "2104568", "revid": "232134", "url": "https://it.wikipedia.org/wiki?curid=2104568", "title": "Human Abstract", "text": ""}
{"id": "2104569", "revid": "125469570", "url": "https://it.wikipedia.org/wiki?curid=2104569", "title": "Salsomaggiore Terme", "text": "Salsomaggiore Terme (\"S\u00e8ls\" in dialetto salsese o \"S\u00e4lsmagi\u00f3r\" in dialetto parmigiano) \u00e8 un comune italiano di abitanti della provincia di Parma in Emilia-Romagna. Famosa stazione termale tra le pi\u00f9 importanti d'Italia, \u00e8 rinomata per le sue acque salsobromoiodiche, gi\u00e0 note agli antichi romani e ai celti ma le cui propriet\u00e0 curative furono scoperte solo nel 1839 dal medico Lorenzo Berzieri. La salinit\u00e0 delle acque (150 g/l) \u00e8 pari a circa quattro volte l'acqua di mare attuale. L'abitato sorge fra le colline dell'appennino parmense alla confluenza dei torrenti Citronia e Ghiara.\nStoria.\nLa storia dello sviluppo termale di Salsomaggiore \u00e8 legata, fra le altre, alla figura di Luigi Corazza. Questi, nato a Parma il 16 marzo 1847, si stabil\u00ec nella cittadina emiliana dove avvi\u00f2 la perforazione e la costruzione del primo acquedotto d'acqua dolce locale, chiamato \"Re dei Ruscelli\", originaria fonte per l'industria termale e alberghiera della zona. Nel 1888 Corazza costru\u00ec, su progetto dell'ingegnere Alberto Corradi, la tranvia a vapore per Borgo San Donnino.\nOnorificenze.\nSalsomaggiore Terme \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nSociet\u00e0.\nIl comune di Salsomaggiore presenta caratteristiche territoriali antropologiche determinate soprattutto dalla particolare vocazione economica del territorio. Le attivit\u00e0 legate al termalismo costituiscono la base socio-economica della citt\u00e0. Conseguentemente si registra una preponderanza del terziario generico e di qualit\u00e0, integrato con le attivit\u00e0 alberghiere. L'attivit\u00e0 artigianale risulta fortemente radicata sul territorio. I terreni che circondano la citt\u00e0 donano una base fertile per l'attivit\u00e0 agricola, ormai storica.\nEtnie e minoranze straniere.\nGli stranieri residenti nel comune sono , ovvero il 12,0% della popolazione. Di seguito sono riportati i gruppi pi\u00f9 consistenti:\nReligione.\nLa religione maggiormente praticata a Salsomaggiore Terme \u00e8 il cattolicesimo; il comune rientra nel vicariato di Salsomaggiore Terme facente parte della diocesi di Fidenza. Il territorio comunale \u00e8 suddiviso in 12 parrocchie.\nNumerose congregazioni posseggono comunit\u00e0 a Salsomaggiore: le Suore Missionarie Francescane del Verbo Incarnato, le Suore Ancelle del Santuario, le Suore Salesiane dei Sacri Cuori, le Figlie di Sant'Anna.\n\u00c8 presente anche \"Fudenji\", un monastero buddhista Zen S\u014dt\u014d.\nCultura.\nLa citt\u00e0 \u00e8 spesso sede di manifestazioni teatrali e musicali, mostre e iniziative culturali. \"Strumento\" culturale \u00e8 l'edificio termale \"Lorenzo Berzieri\", autentico gioiello liberty e d\u00e9co. Salsomaggiore, dopo aver raggiunto l'apice della sua fama durante la Belle \u00e9poque e negli anni fra le due guerre, si trova attualmente in una crisi del termalismo.\nLa Biblioteca Comunale \u00e8 chiamata \"Gian Domenico Romagnosi\". L'iscrizione presso la biblioteca Romagnosi permette di accedere ai servizi bibliotecari di tutte le biblioteche di Parma e provincia che aderiscono al Polo Bibliotecario Parmense. L'emeroteca comunale, ubicata all'interno della biblioteca, \u00e8 accessibile agli utenti abituali, ai turisti e ai visitatori occasionali.\nIl servizio offre la possibilit\u00e0 di consultare circa una quarantina di giornali nazionali suddivisi tra quotidiani e riviste di vario genere: sport, cucina, attualit\u00e0, viaggi, giardinaggio ecc.\nL'ingresso alla emeroteca \u00e8 gratuito.\nNel 1960 la citt\u00e0 ha ospitato il primo convegno nazionale incentrato sugli studi della sociologia applicata al colore, promossa dal colorificio italiano Max Mayer.\nMedia.\nRadio.\nL'unica radio presente a Salsomaggiore Terme \u00e8 Radio Monte Kanate, nata a luglio del 1976.\nLa sede \u00e8 situata in via Contignaco 78 a Salsomaggiore Terme, mentre le antenne di trasmissione sono situate sul monte Canate alto 846 metri.\nCentri televisivi.\nLa sola emittente televisiva della citt\u00e0 \u00e8 Tv Salso, i cui studi sono situati nel centro di Salsomaggiore Terme. Essa produce anche programmi propri.\nIl quotidiano pi\u00f9 diffuso \u00e8 la Gazzetta di Parma, che ogni giorno dedica una pagina a Salsomaggiore Terme.\nImpianti di radiodiffusione a monte Canate.\nDa vari anni il monte Canate ospita alcune decine di impianti per la radiodiffusione circolare di interesse nazionale. Dal 2006 \u00e8 stato istituito un sistema fisso di telerilevamento allo scopo di determinare l'entit\u00e0 delle radiazioni elettromagnetiche sulle persone esposte le cui rilevazioni sono pubblicate sul sito dell'A.R.P.A..\nTeatro.\nRappresentazioni teatrali si tengono presso il Teatro Nuovo.\nEventi.\nSalsomaggiore ha ospitato le finali di 39 edizioni del concorso di bellezza di Miss Italia ed \u00e8 stata sede di diverse edizioni della manifestazione analoga Miss Italia nel mondo.\nGeografia antropica.\nFrazioni.\nBanzola, Bargone, Cangelasio, Cangelasio Ceriati, Cangelasio Portico, Campore, Cento Pozzi, Contignaco, Costa, Costamarenga, Fornacchia, Gorzano, I Passeri, Longone-Colombaia, Montauro, Pie' di Via, Ponteghiara, Rossi, Salsominore, San Nicomede, San Rocchino, San Vittore, Scipione Castello, Scipione Passeri, Scipione Ponte, Spumarina, Tabiano Terme, Tabiano Castello, Tosini, Vascelli Marzano.\nEconomia.\nSalsomaggiore Terme \u00e8 inoltre la prima citt\u00e0 termale italiana sede di un WTC (World Trade Center); nel maggio 2008 infatti la casa madre WTCA di New York ha concesso al comune di Salsomaggiore Terme e Tabiano la licenza di WTC Salsomaggiore, valida in esclusiva anche per le province di Parma e Piacenza.\nInfrastrutture e trasporti.\nStrade.\nSalsomaggiore Terme \u00e8 collegata a Nord con Fidenza per mezzo della Strada provinciale 359, ex Strada statale 9bis, che si innesta sulla Strada statale 9 Via Emilia. La strada provinciale prosegue verso Sud sul tracciato della ex SS 359 di Salsomaggiore e di Bardi.\nSull'Autostrada A1, nel tratto tra Milano e Bologna, l'uscita per Salsomaggiore Terme \u00e8 quella denominata \"Fidenza-Salsomaggiore Terme\".\nFerrovie.\nSalsomaggiore Terme \u00e8 raggiunta dalla ferrovia Fidenza-Salsomaggiore Terme, inaugurata nel 1937 in sostituzione della precedente tranvia Borgo San Donnino-Salsomaggiore, che risaliva al 1890.\nMobilit\u00e0 urbana.\nA Salsomaggiore esiste una rete di trasporto pubblico urbano con alcune linee di autobus, oltre ai servizi taxi.\nFra il 1899 e il 1912 fu in servizio la cosiddetta funicolare Ferretti per il collegamento della Villa Paradiso, posta alla sommit\u00e0 del monte Cucco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa citt\u00e0, con le sue numerose attrezzature, ospita ogni anno molte manifestazioni sportive di genere e di livello diversi, dai campionati locali fino a quelli internazionali. Ad organizzare tali eventi sono le associazioni sportive dilettantistiche di Salsomaggiore in collaborazione con le Federazioni Nazionali.\nManifestazioni sportive.\nGiro d'Italia: arrivi di tappa a Salsomaggiore.\nPallamano: Final8 di Coppa Italia\nSport di squadra.\nASD G.S. Camping Arizona , FCI: organizza gare ciclistiche giovanili sull'anello del Parco Mazzini, che ad iniziare dal 1928 ospito' la famosa gara denominata \"La 100 Giri\" . "}
{"id": "2104575", "revid": "1149807", "url": "https://it.wikipedia.org/wiki?curid=2104575", "title": "The King of Fighters Neowave", "text": "The King of Fighters Neowave \u00e8 un picchiaduro bidimensionale prodotto dalla SNK Playmoree, e distribuito nel 2004 per l'Atomiswave della Sammy, una piattaforma Arcade. \u00c8 l'undicesimo gioco della saga Arcade \"The King of Fighters\" e primo della SNK Playmore sviluppato su Hardware Atomiswave che su Neo Geo, sistema unico dei precedenti titoli.\nFu specificamente sviluppato per testare l'Hardware, quindi non \u00e8 da considerarsi un capitolo continuativo della storia della saga, a differenza di \"2003\" , decimo capitolo, e \"The King of Fighters XI\", undicesimo effettivo capitolo.\nIl gioco fu distribuito per PlayStation 2 in Giappone e Nord America in versione NTSC, in Europa in versione PAL sia per Playstation 2 che per Xbox.\nDescrizione collettiva.\nIl gioco ritorna al sistema di combattimento a 3 personaggi, ognuno dei quali, una volta sconfitto, viene rimpiazzato da uno degli altri 2 scelto dal giocatore in precedenza in base ad un ordine specifico.\nQuesto tipo di modalit\u00e0 di gioco \u00e8 rimasta invariata dal capostipite, \"KOF '94\", fino a \"KOF '98\". In \"Neowave\", i supporti degli \"Strikers\", usato da\"KOF '99\" a \"KOF 2001\" e del tag system in \"KOF 2003\" sono stati rimossi.\nQuasi tutti gli sprite sono riciclati da \"KOF 2002\", ma nelle versioni console del gioco \u00e8 possibile scegliere sfondi 3D, come in \"Capcom vs Snk 2\".\nDi per s\u00e9 il gioco non ha una storia: altro non \u00e8 che un \"dream battles\" game, ovvero una raccolta dei personaggi pi\u00f9 acclamati per celebrare la saga. Anche personaggi morti durante la storia, come Vice e Mature, decedute nella trama di KOF'96, e il \"New Face Team\", ovvero Yashiro, Shermie e Chris fanno la loro comparsa.\nIl roster \u00e8 simile a quello di KOF 2002, con l'aggiunta di Geese Howard giovane, poco pi\u00f9 che ventiquattrenne e con capelli lunghissimi, come boss finale: Tomokazu Nakano ne ha realizzato artworks e schizzi preparatori."}
{"id": "2104576", "revid": "729019", "url": "https://it.wikipedia.org/wiki?curid=2104576", "title": "Aeroporto di Timi\u0219oara-Traian Vuia", "text": "L'Aeroporto di Timi\u0219oara-Traian Vuia \u00e8 il terzo aeroporto romeno in ordine di traffico aereo ed il principale nodo di smistamento nell'ovest della Romania. \u00c8 intitolato all'inventore e pioniere dell'aviazione romeno Traian Vuia (1872-1950).\nStoria.\nIl primo aeroporto a Timi\u0219oara \u00e8 stato inaugurato il 20 luglio 1935 in localit\u00e0 Mo\u0219ni\u021ba Veche. Il primo volo, effettuato con un Potez a 5 posti, \u00e8 stato tra le citt\u00e0 di Bucarest-Craiova-Timi\u0219oara-Arad effettuato dalla compagnia aerea LARES (Liniile Aeriene Rom\u00e2ne Exploatate de Stat), l'attuale TAROM.\nNel 1960 venne inaugurato l'aeroporto attuale, ampliato nel 1964.\nPosizione geografica.\n\u00c8 situato a Timi\u0219oara, nella regione del Banato, vicino ai confini dell'Ungheria e della Serbia.\nStrategia.\nNumero di passeggeri.\nNegli ultimi anni l'aeroporto ha sempre visto crescere il numero di passeggeri come segue:\nCollegamenti con Timi\u0219oara.\nL'aeroporto \u00e8 raggiungibile con il bus E4 gestito dalla compagnia di trasporto pubblico RATT."}
{"id": "2104577", "revid": "1700659", "url": "https://it.wikipedia.org/wiki?curid=2104577", "title": "Warped Tour 2007 Tour Compilation", "text": "Warped Tour 2007 Tour Compilation \u00e8 la decima compilation del Warped Tour, pubblicata il 5 giugno 2007.\n\u00c8 stata descritta come \"una compilation adatta a pompare adrenalina agli skater\".\nIn copertina figura Wil Francis, cantante degli Aiden, durante la loro esibizione al Warped Tour 2006."}
{"id": "2104586", "revid": "709565", "url": "https://it.wikipedia.org/wiki?curid=2104586", "title": "Lilith (Bonelli)", "text": "Lilith \u00e8 un fumetto di Luca Enoch edito dalla Sergio Bonelli Editore. La protagonista \u00e8 Lilith, una cronoagente o pi\u00f9 precisamente una cronokiller inviata nel tempo, ogni volta in un diverso periodo storico, per rintracciare determinate persone e salvare l'umanit\u00e0 dal futuro di distruzione.\nNel 2016 al Napoli Comicon, la serie \u00e8 risultata vincitrice come \"miglior serie dal tratto realistico\" ai premi Attilio Micheluzzi.\nVengono messe in risalto le angosce di una ragazza che deve affrontare da sola un'impresa difficile e importante, ma allo stesso tempo moralmente contestabile, in quanto potrebbe ad esempio dover uccidere persone innocenti o donarsi anche sessualmente per raggiungere i suoi obiettivi. La riuscita della missione, inoltre, per un paradosso temporale, precluderebbe l'incontro dei suoi genitori nel sottosuolo e annullerebbe l'esistenza stessa della protagonista sul 'piano temporale' da cui \u00e8 partita, impedendole un ritorno a casa alla fine della missione.\nTrama.\nIn un futuro lontano la razza umana \u00e8 costretta a vivere nel sottosuolo perch\u00e9 il Triacanto, un parassita alieno, stermina chiunque si trovi all'aria aperta. Questo \u00e8 vissuto nascosto all'interno di alcuni corpi umani per millenni, fino a svilupparsi definitivamente nella Grande Germinazione.\nLyca \u00e8 una ragazza addestrata fin da bambina per scovare e distruggere ogni traccia del Triacanto nel passato, prima della Grande Germinazione, al fine di scongiurare il triste futuro dell'umanit\u00e0. Possiede poteri inumani che la portano ad essere chiamata con l'appellativo di Lilith ed \u00e8 accompagnata da Scuro, la sua guida eterica, che solo lei pu\u00f2 vedere e sentire e che possiede la forma di un quadrupede a met\u00e0 strada fra un cane ed una tigre con la pelliccia nera.\nNelle varie missioni nel passato, deve rintracciare i portatori del Triacanto e rimuovere quest'ultimo mentre sono vivi, provocandone forzatamente la morte. Il Triacanto si presenta in diverse forme: in alcuni casi, per esempio, \u00e8 silente, cio\u00e8 Lilith non ne pu\u00f2 rilevare la presenza; in altri \u00e8 reattivo, cio\u00e8 resiste con attacchi ai tentativi di Lilith di estrarlo dal portatore. Ognuna delle proiezioni, una volta estratta, ha un aspetto diverso.\nNel quarto albo Lilith comincia a sospettare di non essere l'unica a viaggiare nel tempo, perch\u00e9 vede personaggi che non appartengono a quell'epoca. Nel quinto i suoi dubbi vengono rinforzati dalla visione di un ufficiale giapponese (che rivedr\u00e0, vivo, nell'albo numero 6) e di un cardo che le dice che sono anime di persone morte, che sono le uniche oltre a lei e ai cardi a muoversi nello spazio-tempo. Lilith per\u00f2 non capisce perch\u00e9 lo Scuro cerchi sempre di sviare il discorso.\nNel settimo Lilith chiede ripetutamente allo Scuro se anche lei \u00e8 morta, visto che \u00e8 l'unica che pu\u00f2 spostarsi nel tempo e vedere quelle persone: ottiene solo una risposta vaga, cio\u00e8 che il suo viaggio nel tempo \u00e8 cominciato dopo che il suo cuore smise di battere, un istante prima della sua morte cerebrale.\nNel numero dodici le visioni continuano e sembrano notare la presenza di Lilith e delle altre persone. Alcune donne, drogate, riescono a vedere sia le anime che lo Scuro, cos\u00ec come altri personaggi negli episodi successivi.\nNel 15 tutti riescono a vedere anche lo Scuro e una trasmissione di approfondimento di Carlo Lucarelli collega le varie apparizioni storiche di Lilith.\nNel 18 (numero conclusivo) Lilith si trova di fronte all'albero che rappresenta la sorgente del Triacanto, insieme ad Augusto: prete e portavoce dello spirito della natura e del ragazzo Jerome. Lilith scopre infine che il Triacanto \u00e8 l'entit\u00e0 della natura stessa del pianeta. Essa non vuole sterminare il genere umano come si credeva inizialmente, ma in realt\u00e0 esso lo sta salvando. L'uomo \u00e8 rimasto bloccato in punto dove la sua anima rischia l'annullamento definitivo, in quanto essa non poteva pi\u00f9 trasmigrare per reincarnarsi e restava sospesa in un limbo spazio tempo, finendo per consumarsi lentamente. Il Triacanto, intervenendo ha salvato l'anima degli uomini portandoli ad un nuovo stadio evolutivo. Augusto chiede infine a Lyca (pronunciando il suo vero nome) di portare il Triacanto nella sua linea temporale affinch\u00e9 esso liberi tutti gli uomini purificandoli dal loro male, facendo avvenire una nuova maturazione spirituale portandoli al prossimo stadio evolutivo e livello di esistenza. In quel momento giunge infine lo Scuro che attacca Augusto decapitandolo, cercando di convincere Lyca a distruggere l'albero, rivelando con shock di Lyca che prima di lei, altri avevano compiuto la sua stessa strada dei viaggi nel tempo e come lei tutti loro alla fine avevano compreso la verit\u00e0, rifiutandosi infine di distruggere il Triacanto, venendo tutti uccisi dall'oscuro. Esso non pu\u00f2 avvicinarsi all'albero e ordina a Lyca di abbatterlo. Rifiutandosi l'Oscuro attacca Lilith ferendola gravemente penetrando con facilit\u00e0 la sua corazza. I due combattendo avvinghiati, Lyca riesce infine a prevalere trafiggendo il petto dell'oscuro distruggendolo. Prossima a morire, Lyca viene aiutata da Jerome che l'avvicina all'albero il quale, allungando delle radici, ingloba infine Lyca nel tronco per poi scomparire insieme ad Augusto. Lyca trasporta infine il triacanto nel suo tempo, emergendo insieme ad esso dalla vasca criogenica da cui era stata appena deposta. Trovandosi davanti i suoi genitori, essa gli dice dolcemente di fidarsi di lei e non avere paura. Il Triacanto prende infine tutti gli abitanti sotterranei. Lyca trascende infine insieme a tutti gli altri uomini, divenendo un essere polimorfo immortale, trasformandosi in ci\u00f2 che desidera: uomo, animale, minerale o pianta. Lyca ritrova infine il suo amato Leifur. Ma come viene accennato alla fine, anche questa sar\u00e0 solo un'altra tappa per prepararsi a viaggiare fra le stelle, andando a visitare nuovi mondi.\nAbilit\u00e0.\nLilith \u00e8 in grado di assorbire informazioni su un'epoca dal morso di un grosso miriapode, e pu\u00f2 orientarsi con dei tentacoli che 'leggono' da ogni tipo di liquido. \u00c8 l'unica che vede e sente lo Scuro, volta per volta dopo il contatto col miriapode.\nQuando va in berserker diventa una furia distruttiva dotata di forza e agilit\u00e0 sovrumana, invulnerabilit\u00e0 e artigli aguzzi, i suoi occhi diventano completamente neri.\nUcronia.\nNella rubrica \"Ucronia\" di fine albo vengono illustrate alcune delle inevitabili modifiche apportate alla Storia dalle azioni che la protagonista compie nello spaziotempo: queste possono essere minime oppure macroscopiche, meritarsi a malapena un accenno negli annali o provocare cambiamenti epocali che influiranno pesantemente sulle generazioni future.\nUna delle definizioni di Ucronia \u00e8 la narrazione di come la Storia sarebbe stata modificata se un certo avvenimento fosse andato diversamente. Tali variazioni sono viste come realt\u00e0 alternativa dal lettore ma non dalla protagonista del fumetto, la quale vive ogni cambiamento senza alcuna consapevolezza di averlo provocato. La Storia modificata diventa quindi \"la\" Storia per tutti gli attori della vicenda narrata.\nNe troviamo traccia attraverso riferimenti a brani della letteratura: ad esempio, nel primo albo viene accecato Achille che in seguito diventa aedo e, nella rubrica finale del secondo, un brano riscritto de l'Iliade illustra i cambiamenti nel poema epico di Omero. Nel terzo albo, invece, un ufficiale legge in trincea un brano de \"La regina del Madagascar\", inesistente romanzo di Emilio Salgari, raccontando vicende accadute nel secondo episodio e la vicenda narrata ispirer\u00e0 un fantomatico film con Vittorio Gassman e Stefania Sandrelli, \"Fuga disperata\".\nNel quarto troviamo un articolo del settimanale americano \"Harper's Weekly\" in cui si narra dell'interruzione del massacro di Lawrence ad opera di una sconosciuta. Nella storia Jesse James, giovane aspirante guerrigliero invaghito di Lilith, muore cercando di salvarla da un cardo.\nNel numero 5 troviamo un reperto in una chiesa norvegese: \u00e8 la mappa che Lilith ha inciso sul ponte della nave vichinga su cui viaggiava. I cambiamenti provocati dalle azioni di Lilith in questo episodio hanno lasciato reperti archeologici in Nord America, come la \"Stele di Leifur\".\nQueste vicende vengono narrate nella \"Saga dei groenlandesi\" che il personaggio di John Rabe nel numero 6 mostra a Lilith. In quell'albo, Lilith assume le sembianze di Sun Wukong, e alle sue gesta viene dedicata una statua presente davanti al cancello di Zhongshan, a Nanchino.\nNel numero 7 Lilith salva la vita a Commodo, annunciandogli in anticipo il complotto del quale dovrebbe rimanere vittima, e uccide Narcisso, portatore del Triacanto. In questo episodio viene narrato e rappresentato dalla stessa Lilith il brano fittizio \"L'accecamento di Achille\" tratto dal libro 22 dell'Iliade. Dopo essere stato salvato da Lilith, Commodo ne avvia il culto come dea, parallelamente a una sanguinaria persecuzione dei cristiani, dopo che la sua concubina, anch'essa cristiana, aveva partecipato al complotto per ucciderlo.\nNell'ottavo episodio, durante la battaglia di Sekigahara, Lilith provoca la morte di Tokugawa Ieyasu, ribaltando le sorti dello scontro, regalando la vittoria al clan Toyotomi e cambiando per sempre la storia del Giappone. Miyamoto Musashi, che la accompagna nella sua missione, rimarr\u00e0 mutilato a una mano e dovr\u00e0 rinunciare alla vita da guerriero, diventando un poeta, pittore, scultore e calligrafo.\nCentosettantacinque anni dopo, l'inversione dell'esito della battaglia ha stravolto la geografia mondiale, perch\u00e9 i Toyotomi continueranno una guerra espansionistica che li porter\u00e0 a occupare buona parte del nord America.\nNell'albo numero 11 Lilith, in attesa del prossimo viaggio temporale, scolpisce la faccia della Sfinge di Giza ritraendo s\u00e9 stessa: le cronache riportano per\u00f2 che il lavoro sia stato commissionato da Murad Bey, invaghito di lei.\nNel 12 troviamo invece un reperto Tolteco raffigurante un normanno vestito in abiti locali: l'intervento di Lilith ha portato i Normanni a incontrare le popolazioni locali, che all'arrivo di Hern\u00e1n Cort\u00e9s avranno armi di ferro, cavalli e la resistenza alle malattie europee.\nNel successivo Lilith sfrutta Bernal D\u00edaz del Castillo per fargli raccontare le sue peripezie, ma lui, non creduto, viene recluso e condannato come eretico, morendo poi giovane in carcere. Vengono poi ritrovati reperti archeologici che rappresentano Lilith durante l'estrazione del Triacanto.\nNel numero 14 la protagonista prende il posto di Rafaela Fano, facendola entrare nella storia come Asso dell'aviazione nel Circo volante di Manfred von Richthofen. Appare nella storia anche in un'opera di Utamaro e nella Saga di Leifur."}
{"id": "2104590", "revid": "716632", "url": "https://it.wikipedia.org/wiki?curid=2104590", "title": "Adobe Premiere", "text": ""}
{"id": "2104596", "revid": "767487", "url": "https://it.wikipedia.org/wiki?curid=2104596", "title": "Givi Chokheli", "text": "Carriera.\nClub.\nGioc\u00f2 per la maggior parte della sua carriera nella , vincendo un campionato sovietico nel 1964.\nNazionale.\nGioc\u00f2 19 partite nella Nazionale sovietica e fu parte della squadra che vinse la medaglia d'oro al Campionato europeo di calcio 1960. Partecip\u00f2 anche al in Cile, torneo nel quale l'URSS venne eliminata ai quarti di finale.\nIn quei primi anni sessanta, la linea difensiva sovietica era composta dal famoso trio Chokheli, Anatolij Masl\u00ebnkin, Anatolij Krutikov.\nAllenatore.\nDopo la conclusione della carriera da giocatore, ricopr\u00ec diverse posizioni di allenatore nella Dinamo Tbilisi, guidando in prima persona la prima squadra nel 1969-1970 e nel 1974. Nel 1959 fu nominato \"Master of Sport of the USSR\"."}
{"id": "2104598", "revid": "599013", "url": "https://it.wikipedia.org/wiki?curid=2104598", "title": "Byron Houston", "text": ""}
{"id": "2104600", "revid": "767487", "url": "https://it.wikipedia.org/wiki?curid=2104600", "title": "Rugby Parma F.C. 1931 2007-2008", "text": ""}
{"id": "2104608", "revid": "767487", "url": "https://it.wikipedia.org/wiki?curid=2104608", "title": "Rugby Parma F.C. 1931 2006-2007", "text": ""}
{"id": "2104613", "revid": "254401", "url": "https://it.wikipedia.org/wiki?curid=2104613", "title": "Pierfrancesco Poggi", "text": "Biografia.\nCresce a Montignoso, dove il padre esercita la professione medica; \u00e8 fratello del giornalista televisivo Alessandro Poggi e padre dell'attore Guglielmo Poggi, che ha diretto in occasione di uno spettacolo teatrale e con il quale ha condiviso il set nel film indipendente \"Il nostro ultimo\" di Ludovico Di Martino e ne Il tuttofare di Valerio Attanasio.\nTeatro.\nNel 1977 debutta con \"Confessionescandalosa\" di Carlo Goldoni, con la regia di Giuseppe Patroni Griffi. Un anno dopo, sempre con Giuseppe Patroni Griffi, interpreta \"Le femmine puntigliose\".\nNel 1979 \u00e8 la volta di \"Opera\" di Berio, con la regia di Luca Ronconi. Con Giuseppe Patroni Griffi e Aldo Terlizzi continuer\u00e0 a recitare, nel 1980, 1981, 1982, con \"L'Avaro\" di Moliere e \"Line\". Nel 1985, con la regia di Aldo Terlizzi, prender\u00e0 parte a \"Black Comedy\". Sempre nel 1985, con Ruggero Miti reciter\u00e0 in \"Addio Cabaret\". In questi anni conosce Paolo Stoppa.\nDebutta con le proprie commedie nel 1990-1991, con \"All you need is love\", di cui \u00e8 autore, protagonista e regista. Continua con \"Non mangiarmi lo shampoo Sophie\", sempre nel 1991, con Enrico Vaime come coautore. Con Enrico Vaime scrive \"Il pisello della principessa\".\nDal 1991 al 1995 interpreta spettacoli propri e di altri, diretto tra l'altro da Ennio Coltorti, Franca Valeri, Simona Marchini, Nora Venturini.\nSono da ricordare gli spettacoli di Variet\u00e0 e di canzone, che dall'inizio della sua carriera porta avanti con successo. Di recente ha portato in scena \"Carmina Gaberiana\", spettacolo su Giorgio Gaber, \"Brel, Duilio e me\" spettacolo su Jacques Brel e Duilio Del Prete.\nCon Attilio Corsini interpreta \"Sesso e Bugie\" di Woody Allen che conosce, tra l'altro, a Roma, proprio al teatro Vittoria. \u00c8 in scena con \"Portamitanterose.it\" di Enrico Vaime e Maurizio Costanzo.\nTelevisione.\nEsordio nel 1976 con Nanni Loy in \"Viaggio in seconda classe, nel 1980 \u00e8 in \"T.I.C. - Tutti Insieme Compatibilmente\", sempre con Loy. Nel 1986 \u201cProffimamente - Non stop\u201d di Enzo Trapani, Rai Uno; \u201cChi c' \u00e8, c'\u00e8\u201d di Giancarlo Nicotra, nel 1987, Rai Due.\n\u00c8 nel cast di \"Il caso Redoli\u201d regia Marco Martelli, nel 1994, su Rai Uno. Nel 1995 \u00e8 a \u201cTivvucumpr\u00e0\u201d di Toni Garrani e Michele Mirabella, su Rai Tre. \u00c8 la volta di \u201cT'amo TV\u201d, di Fabio Fazio e Antonio Avati, TeleMonteCarlo, nel 1992/93; precedentemente aveva preso parte a \u201cFate il vostro gioco\u201d di Giancarlo Nicotra, esattamente nel 1987.\nNella fiction \"Mamma per caso\" del 1997, per la regia di Sergio Martino e con protagonista Raffaella Carr\u00e0, interpreta Santo, un eccentrico omosessuale; con Ruggero Miti, nel 1996 nella fiction \u201cRitornare a volare\u201d e nel 1997 nella fiction \"Il gol del Martin pescatore\" rispettivamente su Canale 5 e Rai Uno. \u00c8 del 1999 il CD \"La pip\u00ec nel pozzo\", che raccoglie diverse sue composizioni incise nell'arco di svariati anni della sua carriera.\nNel 2000 \u00e8 un inviato a Perugia per il programma \"Quelli che il calcio\" con Fabio Fazio.\nNel 2002, \u00e8 nel cast della miniserie \"Marcinelle\", dei fratelli Andrea e Antonio Frazzi.\nNel 2011, ultimo lavoro televisivo di spessore, La ragazza americana, miniserie televisiva, di Vittorio Sindoni. \nNel 2015 torna al teatro portando in scena lo spettacolo di teatro-canzone \"La felicit\u00e0 in fondo a destra\", da lui stesso scritto e diretto.\nNel 2017 in occasione dei 40 anni dal debutto teatrale, porta in scena lo spettacolo \"Da cos\u00ec a cos\u00ec, 40 anni in scena\", una sorta di retrospettiva della sua carriera con l'aggiunta di nuovo materiale.\nNarrativa.\n\u00c8 del 2018 il suo esordio nella narrativa, con il romanzo giallo \"La banda del tamburello\", al quale segue, l'anno seguente, \"L'assassinio dell'Ingegner Adone\", che come il precedente ha come personaggio protagonista il commissario Eriberto Passalacqua. Il 2020 vede la pubblicazione in 10 puntate sul quotidiano La Stampa del suo racconto \"Mistero al museo dell'automobile\".\nCinema.\nNel 1980 \u201cIl bandito dagli occhi azzurri\u201d, prima opera al cinema, regia di Alfredo Giannetti, per poi passare a \u201cSaremo felici\u201d regia di Gianfrancesco Lazotti \nCon Ettore Scola riceve il Nastro d'argento come migliore attore non protagonista, 1998.\nUltimi lavori \u201cFaccia da marito\u201d regia di Giovanni Morricone, \u201cIl ritorno\u201d regia di Claudio Bond\u00ec, entrambi del 2002.\nRadio.\n\u00c8 oramai radicata la sua partecipazione a \"Black Out\" con Enrico Vaime, Fabio Fazio, Simona Marchini (dall'83 al 93 in onda su RADIOUNO, dal 94 in onda su RADIODUE)\nHa per\u00f2 cominciato con \u201cMocambo bar\u201d di Paolo Conte e Diego Cugia (RADIOUNO 1979).\nSono del 1994 le prestazioni in \"Tornando a casa\u201d con Raffaella Soleri (RADIODUE) e \u201cGocce d'acqua\u201d (RADIOUNO), trasposizione radiofonica della propria commedia.\nSempre con Enrico Vaime ha condotto nel 1997 \"Maccheora\u00e8?\", (RADIODUE) e \"Il buongiorno di RADIODUE - \u00c8 ora?\", nel 1998.\nRiconoscimenti.\n1987 Targa \"Piero Ciampi\" per la migliore produzione inedita\nRassegna \"Tenco '84\" , \"Tenco '88\" e \"Tenco '98\" \nPremio Nastro d'argento come miglior attore non protagonista, con tutto il cast de \"La Cena\", 1999."}
{"id": "2104616", "revid": "729019", "url": "https://it.wikipedia.org/wiki?curid=2104616", "title": "Ignatius Kutu Acheamphong", "text": ""}
{"id": "2104617", "revid": "436907", "url": "https://it.wikipedia.org/wiki?curid=2104617", "title": "MMM...Cookies - Sweet Hamster Like Jewels from America!", "text": "MMM...Cookies - Sweet Hamster Like Jewels from America! \u00e8 il decimo EP del gruppo musicale statunitense Linkin Park, pubblicato il 4 dicembre 2008 dalla Machine Shop Recordings.\nIl disco.\nOttavo EP pubblicato dal fan club ufficiale del gruppo, LP Underground, \"MMM...Cookies - Sweet Hamster Like Jewels from America!\" \u00e8 un disco che si discosta totalmente da quanto pubblicato in precedenza dal gruppo. Riguardo a questo disco, Mike Shinoda ha commentato: "}
{"id": "2104629", "revid": "125528745", "url": "https://it.wikipedia.org/wiki?curid=2104629", "title": "Personaggi di E.R. - Medici in prima linea", "text": "Questa voce contiene un elenco dei personaggi presenti nella serie televisiva \"E.R. - Medici in prima linea\"."}
{"id": "2104632", "revid": "1226", "url": "https://it.wikipedia.org/wiki?curid=2104632", "title": "Luigi Stocchi", "text": ""}
{"id": "2104635", "revid": "20506271", "url": "https://it.wikipedia.org/wiki?curid=2104635", "title": "Itinerario lauretano", "text": ""}
{"id": "2104636", "revid": "20506291", "url": "https://it.wikipedia.org/wiki?curid=2104636", "title": "Locande", "text": ""}
{"id": "2104641", "revid": "123135711", "url": "https://it.wikipedia.org/wiki?curid=2104641", "title": "Diomedea amsterdamensis", "text": "L'albatro di Amsterdam (Diomedea amsterdamensis ) \u00e8 un grosso albatro che nidifica solamente sul Plateau des Tourbi\u00e8res nell'Isola Amsterdam (Territori Australi Francesi), situata nell'Oceano Indiano meridionale. Descritto per la prima volta solamente nel 1983, i primi scopritori lo ritennero una sottospecie di albatro urlatore. \u00c8 un grande albatro dal piumaggio bruno, a differenza di quello di quasi tutti i membri del suo genere, che \u00e8 bianco. Pesa 4,8\u20138\u00a0kg, \u00e8 lungo 107\u2013122\u00a0cm ed ha un'apertura alare di 280\u2013340\u00a0cm.\nFin dalla sua scoperta \u00e8 stato classificato come una specie in pericolo. Nel 1983 vi erano solamente 5 coppie riproduttrici, ma grazie agli interventi di conservazione il loro numero \u00e8 stato portato a 18-25. La popolazione totale \u00e8 stimata a 130 esemplari, dei quali solo 80 sono adulti.\nRiproduzione.\nL'albatro di Amsterdam si riproduce ogni due anni su terreni paludosi. Entrambi i genitori covano l'uovo per 80 giorni, dandosi il cambio ogni settimana. Il pulcino viene covato ancora per un mese e diventa in grado di volare all'et\u00e0 di 230 giorni. All'inizio viene nutrito dai genitori ogni tre giorni: in seguito questo intervallo si dilata sempre pi\u00f9. Quando raggiunge il picco di peso \u00e8 molto pi\u00f9 pesante dei genitori, ma consuma le riserve extra durante i primi tentativi di volo. Dopo aver imparato a volare, il giovane esemplare rimane in mare per circa 5 anni prima di tornare alla colonia e iniziare a riprodursi qualche anno dopo il suo ritorno. Il corteggiamento \u00e8 molto simile a quello dell'albatro urlatore.\nA causa della sua rarit\u00e0, la dieta e la distribuzione di questo albatro non sono note con certezza. Sappiamo solamente che nel periodo di cova gli esemplari che devono nutrire il piccolo coprono lunghe distanze attraverso l'Oceano Indiano, spingendosi anche a 2400\u00a0km di distanza dal nido.\nConservazione.\nL'isola dove si riproduce l'albatro di Amsterdam \u00e8 divenuta un luogo pericoloso per questo uccello in seguito all'introduzione di gatti rinselvatichiti; \u00e8 proprio per questo motivo che la Lista Rossa della IUCN lo classifica come specie in pericolo critico. \u00c8 probabile tuttavia che anche la pesca col palamito abbia contribuito al declino della specie."}
{"id": "2104642", "revid": "1610933", "url": "https://it.wikipedia.org/wiki?curid=2104642", "title": "Albatro di Amsterdam", "text": ""}
{"id": "2104647", "revid": "181699", "url": "https://it.wikipedia.org/wiki?curid=2104647", "title": "Bandiere", "text": ""}
{"id": "2104650", "revid": "599013", "url": "https://it.wikipedia.org/wiki?curid=2104650", "title": "Matt Steigenga", "text": ""}
{"id": "2104654", "revid": "327773", "url": "https://it.wikipedia.org/wiki?curid=2104654", "title": "C\u00e9 qu'\u00e8 lain\u00f4", "text": "C\u00e9 qu'\u00e8 lain\u00f4 (it. Chi \u00e8 lass\u00f9, fr. \"Celui qui est en haut\"), \u00e8 l'inno della Repubblica e Cantone Ginevra. Il brano, altrimenti noto come \"La Chanson de l'Escalade\" (Il Canto della Scalata) fu scritto da un autore sconosciuto per commemorare il fallito attacco del duca di Savoia Carlo Emanuele I di Savoia alla citt\u00e0 di Ginevra avvenuto la notte tra l'11 e il 12 dicembre 1602. Il testo fu scritto nella variante ginevrina del franco-provenzale, la quale \u00e8 attualmente difficilmente compresa. Tradizionalmente vengono cantate le strofe 1, 2, 4 e 68.\nTesto franco-provenzale ginevrino.\n\"1\"\n\"C\u00e9 qu'\u00e8 lain\u00f4, le Maitre d\u00e9 bataille,\"\n\"que se moqu\u00e9 et se ri d\u00e9 canaille,\"\n\"a bin fai vi, p\u00e8 on desande nai,\"\n\"qu'il \u00e9tiv\u00e9 patron d\u00e9 Genevoi.\"\n\"2\"\n\"I son vegnu le doze de Dessanbro,\"\n\"p\u00e8 onna nai asse naire que d'ancro;\"\n\"y \u00e9tiv\u00e9 l' an mil si san et dou,\"\n\"qu' i veniron parla ou pou troi tou.\"\n\"4\"\n\"Petis et grans, ossis an sevegnance:\"\n\"p\u00e8 on matin d' onna bella demanze,\"\n\"et p\u00e8 on zeur qu' y fassive bin frai,\"\n\"sans le bon Di, nos \u00e9tivon to prai!\"\n68\n\"Dedian sa man il y tin la victoire,\"\n\"a lui solet en d\u00e9mure la gloire.\"\n\"a to zamai son Sain Non sai begni!\"\n\"Amen, amen, ainsi, ainsi soit-y!\"\nTesto francese.\n1\n\"Celui qui est en haut, le Ma\u00eetre des batailles,\"\n\"qui se moque et se rit des canailles,\"\n\"a bien fait voir, par une nuit de samedi,\"\n\"qu'il \u00e9tait patron des Genevois.\"\n2\n\"Ils sont venus le douze de D\u00e9cembre,\"\n\"Par une nuit aussi noire que d'encre;\"\n\"c'\u00e9tait l'an mil six cent et deux,\"\n\"qu'ils vinrent parler un peu trop t\u00f4t.\"\n4\n\"Petits et grands, ayez en souvenance,\"\n\"par un matin d'un beau Dimanche,\"\n\"et par un jour o\u00f9 il faisait bien froid,\"\n\"sans le bon Dieu, nous \u00e9tions tous pris!\"\n68\n\"Dedans sa main il tient la victoire,\"\n\"a lui seul en demeure la gloire.\"\n\"A tout jamais son Saint Nom soit b\u00e9ni,\"\n\"amen, amen, ainsi, ainsi soit-il!\""}
{"id": "2104655", "revid": "92723", "url": "https://it.wikipedia.org/wiki?curid=2104655", "title": "Anton Maria Zanetti (1706-1778)", "text": "Biografia.\nFiglio di Alessandro Zanetti nobile veneziano e della milanese Antonia Limonti, Anton Maria nasce nel 1706, fratello maggiore del filologo e numismatico Girolamo Francesco Zanetti. Si forma abbinando studi scientifici ed umanistici presso i Gesuiti.\nViene nominato nel 1737 conservatore della Biblioteca Marciana, condotta allora da Lorenzo Tiepolo, con l'incarico di compilare il catalogo dei manoscritti greci e latini. Con l'aiuto dell'ellenista vicentino Antonio Bongiovanni, lo Zanetti completa l'inventario dei manoscritti greci nel settembre 1738 e procede poi da solo alla compilazione di quelli latini fino al giugno del 1740. Il Senato della Repubblica pubblicher\u00e0 il catalogo dei manoscritti greci nel 1740 e quello dei manoscritti latini nel 1741, ottenendo un immediato successo editoriale messo a profitto promuovendo in cambio del catalogo, la consegna di altri libri per accrescere i fondi della biblioteca, che in quel frangente metteva a disposizione degli eruditi, l'inventario delle opere greche del lascito del cardinal Bessarione.\nIncoraggiato dall'Algarotti a realizzare per Venezia quello che il Bartoli ed il Bellori avevano fatto per Roma, pubblicando gi\u00e0 nel 1680 \"Le pitture antiche del sepolcro de Nasonii nella Via Flaminia, disegnate, ed intagliate alla similtudine degli antichi originali\", lo Zanetti, nel 1744 forma il proposito di raccogliere un repertorio degli affreschi veneziani nell'idea di preservarne la memoria stando il precoce decadimento a cui la pittura murale \u00e8 soggetta. \u00c8 cos\u00ec che nel 1760 pubblica le \"Varie pitture a fresco de' principali maestri veneziani\" corredate da illustrazioni di propria mano e di annotazioni precise circa l'ubicazione e lo stato di conservazione. La sua raccolta rimane preziosa testimonianza di opere oggi perdute, come gli affreschi di Giorgione e Tiziano al Fondaco dei Tedeschi.\nNel 1771 si dedica a un altro importante inventario sulle smisurate bellezze di Venezia, \"Della Pittura Veneziana libri cinque e delle opere pubbliche de' veneziani maestri - Libri V\", concepito in senso cronologico a partire dal XIV secolo.\nNel 1773 viene incaricato dal Consiglio dei Dieci di stendere una catalogo di tutte le opere pittoriche pubbliche custodite nella citt\u00e0 e nelle isole della Laguna, prevedendo anche la creazione di elenchi da consegnarsi agli amministratori di tali beni.\nRimase conservatore della Biblioteca nazionale Marciana fino alla sua morte; suo successore fu Iacopo Morelli."}
{"id": "2104656", "revid": "1543377", "url": "https://it.wikipedia.org/wiki?curid=2104656", "title": "I giganti di pietra", "text": "I giganti di pietra (\"The Web of Easter Island\") \u00e8 un romanzo di fantascienza pubblicato nel 1948 dello scrittore statunitense Donald Wandrei che lo compose originariamente nel 1932.\nCome altre opere dello scrittore, \u00e8 vagamente legato ai Miti di Cthulhu - \u00e8 dedicato a H. P. Lovecraft - e segue le gesta di Carter E. Graham dall'Inghilterra all'Isola di Pasqua, dove viene scoperto e combattuto un antico orrore.\nStoria editoriale.\nUnico romanzo lungo fantastico dello scrittore, fu scritto nel 1932 col titolo \"Dead Titans, Waken!\", ma rifiutato da tre editori di seguito - Harpers, Kendall e John Day - per essere accantonato dal suo autore a tempo indefinito. Fu comunque destinato alla pubblicazione oltre quindici anni dopo, nel 1948, in una versione pesantemente rivista, dalla Arkham House (casa editrice fondata dallo stesso scrittore) col titolo \"The Web of Easter Island\", in una edizione di 3.068 copie.\nL'originale \"Dead Titans, Waken!\" fu editato per la pubblicazione da S.T. Joshi e avrebbe dovuto essere pubblicato negli anni novanta da Fedogan and Bremer, ma fu pubblicato infine da Centipede Press in una edizione limitata di 300 copie nel marzo 2012. Questa versione \u00e8 inedita in italiano.\nTrama.\nLa scoperta di una strana scultura nel vecchio cimitero abbandonato di Isling, in Inghilterra, porta ad una serie di strane morti nella cittadina, tutte collegati al possesso o al contatto con questo manufatto.\nLe morti, archiviate comunque dalla polizia locale come incidenti, non sfuggono al curatore del museo Ludbury, Carter E. Graham, che decide di indagare sul paese e sul cimitero.\nGraham ritrova un altro particolare manufatto e scopre all'interno del cimitero un antico pozzo sacro. Lasciata Isling, il suo treno ha un incidente in cui lui pare essere l'unico sopravvissuto.\nIn realt\u00e0 un altro passeggero \u00e8 sopravvissuto, in fuga da un omicidio; questi, per confondersi meglio con la folla, ruba la prima valigia che trova - proprio quella di Graham - che contiene il manufatto. Nella sua fuga verso New York, anche il vascello che lo trasporta affonda dopo una esplosione.\nLa notizia del naufragio cattura l'attenzione di Graham che riprende le ricerche. Grazie anche all'aiuto di un esperto di lingue antiche riesce a decifrare le iscrizioni presenti nel pozzo sacro.\nEsplorando successivamente il pozzo, dopo l'accidentale chiusura dell'entrata trova un'uscita secondaria e si ritrova a Stonehenge. Rientrato a Isling scopre che il suo accompagnatore, rimasto nel pozzo, \u00e8 morto.\nLe iscrizioni lo portano infine all'Isola di Pasqua, che trova deserta e abbandonata. All'improvviso una luce e una forza improvvisa circonda le statue principali e Graham comprende che il manufatto e le iscrizioni sono un modo per allontanare i \"Titani\" (gli extraterrestri che hanno portato la vita sul pianeta) che ritornano sulla terra per giudicarla e forse distruggerla. Recitando quanto riportato delle iscrizioni, Graham interrompe il rientro dei Titani e sviene.\nAl suo risveglio viene ritrovato dai passeggeri umanoidi di un'astronave: comprende di essersi svegliato sulla Terra un milione e mezzo di anni nel futuro, un futuro quasi perfetto. Si rende purtroppo conto che qualcosa di particolare sta succedendo nell'Isola di Pasqua e capisce che per salvare l'umanit\u00e0 dovr\u00e0 nuovamente sacrificare se stesso.\nEdizioni.\nIl romanzo \u00e8 stato tradotto in italiano nel marzo 1956 nel numero 120 della collana Urania (con copertina di Kurt Caesar) e nel marzo 1978 nel numero 14 della collana Classici Fantascienza della Arnoldo Mondadori Editore (con copertina di Karel Thole)."}
{"id": "2104657", "revid": "118716293", "url": "https://it.wikipedia.org/wiki?curid=2104657", "title": "Strettura", "text": "Strettura \u00e8 una frazione del comune di Spoleto, in Umbria. Con una popolazione di 127 abitanti, \u00e8 situata sull'Appennino Umbro-Marchigiano, al confine tra i comuni di Spoleto e Terni.\nOltre al nucleo principale, la frazione ingloba altre localit\u00e0 a essa collegate in strutture e servizi, come Molinaccio, Casigliano, Palazzo del Papa, Somma e Valle San Martino, per una popolazione di circa 300 abitanti.\nSorge a 363 m. sul livello del mare e dista 12,74 km dal capoluogo Spoletino, al quale si giunge percorrendo la strada statale S.S.3 Flaminia, dopo aver superato il valico della Somma.\nMonumenti e luoghi d'interesse.\nNelle immediate vicinanze del paese, in localit\u00e0 Palazzaccio, sorge una fortezza risalente alla fine del XIII secolo, eretta da Papa Bonifacio VIII che edific\u00f2 la struttura per controllare la Via Flaminia, strada romana di grande traffico con il nord.\nQuesta strada univa lo Stato Pontificio con la Repubblica fiorentina; i mercanti che vi passavano erano spesso derubati e, con l'inasprirsi dei rapporti tra i due stati, Papa Bonifacio decise di far costruire questa \"caserma\" (castrum) e delle torri di avvistamento in difesa e controllo dei territori."}
{"id": "2104664", "revid": "729019", "url": "https://it.wikipedia.org/wiki?curid=2104664", "title": "Macchi M.33", "text": "Il Macchi M.33 era un idrocorsa (\"idrovolante da corsa\") con configurazione \"a scafo centrale\" realizzato dall'azienda italiana Aeronautica Macchi per partecipare alla Coppa Schneider del 1925.\nBasato sull'esperienza del precedente M.19 ne conservava l'impostazione generale con l'abitacolo di pilotaggio arretrato, l'impennaggio cruciforme, tranne per la configurazione alare passata da biplana a monoplana.\nL'aereo era destinato alla Coppa Schneider del 1925, che si tenne a Shore Park Bay, Baltimora, il 26 ottobre 1925. Dei due idrovolanti al via, solo quello pilotato da Giovanni De Briganti, complet\u00f2 la gara classificandosi terzo con una media di 271\u00a0km/h.\nI due idrocorsa terminarono la loro carriera come velivoli da addestramento presso il Reparto Alta Velocit\u00e0 di Desenzano del Garda.\nCuriosit\u00e0.\nNel film d'animazione \"Porco Rosso\", del regista giapponese Hayao Miyazaki, il protagonista pilota un idrovolante immaginario denominato SIAI S.21 in realt\u00e0 molto pi\u00f9 simile all'aspetto dell'M.33."}
{"id": "2104667", "revid": "1226", "url": "https://it.wikipedia.org/wiki?curid=2104667", "title": "L'immorale (film 1967)", "text": ""}
{"id": "2104677", "revid": "663330", "url": "https://it.wikipedia.org/wiki?curid=2104677", "title": "Jane Espenson", "text": "Ha studiato lingue e si \u00e8 laureata a Berkeley.\nDeve la sua fama a \"Buffy\", serie per la quale ha lavorato per cinque anni.\nL'altro suo contributo principale riguarda \"Battlestar Galactica\" e \"Warehouse 13\".\nOltre a ci\u00f2 la si ricorda per lavori meno assidui in termini di episodi in \"\", \"The O.C.\", \"Una mamma per amica\", \"Il Trono di Spade\" e C'era una volta."}
{"id": "2104679", "revid": "287204", "url": "https://it.wikipedia.org/wiki?curid=2104679", "title": "Marattiales", "text": "Marattiales \u00e8 un ordine di felci che comprende circa 200 specie.\nL'ordine comprende felci primitive e geologicamente antiche che vivono in ambienti tropicali, non sono rappresentati in Europa.\nDescrizione.\nLe specie viventi appartenenti a questo ordine portano un fascio di fronde su un fusto breve e bulboso. Le fronde sono spesso lunghe parecchi metri, pennate, e sono tipicamente arrotolate allo stadio giovanile. Sono delle felci eusporangiate cio\u00e8 con lo sporangio formato da un gruppo di cellule.\nGli sporangi sono isosporei (cio\u00e8 producono un solo tipo di spore): in alcune specie gli sporangi sono concresciuti lateralmente in sinangi, mentre in altre specie sono liberi e riuniti in SORI.\nI protalli sono longevi e crescono sulla superficie del suolo come talli verdi e fotoautotrofi che assomigliano ad epatiche. Gli anteridi e gli archegoni sono immersi nella parte inferiore del tallo.\nLe prime Marattiales comparvero nel Carbonifero queste felci un tempo molto numerose potevano avere forme anche molto grandi (alte fino a 10 m). Tra i generi attuali pi\u00f9 importanti si citano Angiopteris, con fronde lunghe fino a 5 m, Marattia e Danaea.\nGeneri.\nI generi attuali sono:\nTra i generi estinti:"}
{"id": "2104685", "revid": "110157", "url": "https://it.wikipedia.org/wiki?curid=2104685", "title": "ATP Festival", "text": "ATP Festival \u00e8 un album bootleg dal vivo di John Frusciante, mai pubblicato realmente, ma disponibile sulla rete.\nL'album \u00e8 stato registrato in presa diretta dai fan, e riporta per intero l'esibizione tenuta all'ATP Festival il 5 maggio 2005.\nIl repertorio riprende brani vecchi e nuovi, tutti rivissuti attraverso la maturit\u00e0 raggiunta nel falsetto e nell'intonazione, ed in chiave acustica. Alcune canzoni, in questo modo, appaiono molto pi\u00f9 diverse e godibili rispetto alle versioni in studio perch\u00e9 pi\u00f9 melodiche, tra queste \"The First Season\", \"Been Insane\", \"Untitled # 3\", \"Representing\", \"So Would've I\".\nFormazione.\nSul palco \u00e8 presente solo Frusciante, con una chitarra acustica."}
{"id": "2104693", "revid": "1522738", "url": "https://it.wikipedia.org/wiki?curid=2104693", "title": "Tuon", "text": ""}
{"id": "2104696", "revid": "120950208", "url": "https://it.wikipedia.org/wiki?curid=2104696", "title": "Sinfonia dei giocattoli", "text": "La Sinfonia dei giocattoli (in tedesco nota come \"Kindersinfonie\") \u00e8 una composizione semplice e di carattere allegro, riconducibile al classicismo viennese.\nRiguardo alla paternit\u00e0, gli studiosi non sono mai stati concordi: il lavoro venne attribuito a Leopold Mozart, ma anche al suo discepolo Johann Rainprechter; perfino Joseph Haydn e suo fratello Michael fecero parte della lista dei potenziali autori. Allo stato attuale della ricerca, pare comunque che si tratti di un lavoro di Edmund Angerer (1740\u20131794), un monaco benedettino austriaco.\nSi distingue in particolare per l'organico: alla classica orchestra sinfonica si affiancano in questo lavoro alcuni strumenti tipici dell'infanzia: tra questi, una forma speciale di rullante ed una raganella; altri imitano il canto di uccelli come il cuculo e la quaglia per divertire gli ascoltatori soprattutto giovanissimi. Si tratta di strumenti provenienti dalla zona del Berchtesgadener Land.\nNella sua versione integrale, la sinfonia dei giocattoli \u00e8 articolata in sette movimenti:\nNella sua versione pi\u00f9 celebre la composizione viene per\u00f2 eseguita nei tre movimenti [3] Allegro \u2013 [4] Minuetto \u2013 [7] Finale (Presto)."}
{"id": "2104697", "revid": "729019", "url": "https://it.wikipedia.org/wiki?curid=2104697", "title": "Carden-Loyd Mk VI tankette", "text": "Il Carden-Loyd Mk VI fu un tankette britannico concepito a met\u00e0 degli anni venti e giunto a maturazione verso la fine del decennio. Entrato nei ranghi dell'esercito inglese come veicolo da ricognizione o trattore d'artiglieria, venne commercializzato dalla Vickers-Armstrongs che ottenne un discreto successo: il Mark VI fu venduto a una ventina di paesi e fu il capostipite di un'intera generazione di blindati leggeri, quali il giapponese Type 92 Jy\u016b-Sokosha, il polacco TKS o l'italiano CV33.\nStoria.\nLa prima guerra mondiale aveva portato sui campi di battaglia le prime macchine corazzate la cui portata in ambito tattico non venne subito compresa: solo verso la fine del conflitto alcune personalit\u00e0 in Francia e Regno Unito intuirono le grandi potenzialit\u00e0 di simili armi, dedicandosi a costruire una valida dottrina d'impiego. Ben presto il pensiero militare si scisse in due correnti: da una parte era diffusa l'idea che nelle battaglie future avrebbero spadroneggiato carri armati pesantemente corazzati e armati, mentre dall'altra era opinione comune vedere in piccoli blindati di economica fattura (\"tankette\", diminutivo di \"tank\", cio\u00e8 carro armato) dotati di mitragliatrice, un supporto individuale durante attacchi a linee difensive statiche, capaci inoltre di condurre ricognizioni a largo raggio. Quest'ultima visione, propugnata dal generale francese Jean Baptiste Eug\u00e8ne Estienne e da quello inglese John F.C. Fuller, era stata ripresa dal maggiore Giffard Le Quesne Martel, un membro del corpo dei Royal Engineers che riteneva risolutivi simili veicoli operati da un solo uomo.\nSviluppo.\nNel garage di casa a Camberley Martel inizi\u00f2 a costruire un prototipo comprando le parti meccaniche con il suo denaro. La struttura portante fu realizzata in legno, caratterizzata da alte piastre laterali in acciaio a protezione del comparto di guida; l'assale proveniva da un camion della Ford, il motore era un Maxwell automobilistico e i cingoli vennero forniti dalla Roadless Traction &amp; Co. Nel 1925 complet\u00f2 il lavoro: risult\u00f2 un mezzo lungo 2,43 metri, alto 1,52 e largo 1,37 che raggiungeva i 32\u00a0km/h circa su strada e a stento superava i 9\u00a0km/h su terreni sconnessi. Martel lo present\u00f2 al War Office spiegando il concetto che stava alla base della sua creazione: il dipartimento si mostr\u00f2 abbastanza interessato e contatt\u00f2 la Morris Commercial Motor per la fabbricazione di quattro veicoli di prova, che vennero denominati Morris-Martel. Non \u00e8 chiaro se l'ordine era da completare entro la fine del 1925 oppure se la scadenza fosse pi\u00f9 tarda, visto che il primo esemplare fu pronto nel 1926. L'anno successivo vennero richieste altre otto unit\u00e0 per formare con le precedenti un reparto sperimentale da collaudare. Le prove evidenziarono subito che un solo uomo non sarebbe stato in grado sia di pilotarlo sia di sparare con la mitragliatrice di bordo, un fattore che rese l'esercito ancor pi\u00f9 tiepido nei confronti della nuova macchina: infatti non venne fatta nessuna ordinazione, ma solo un esemplare venne modificato imperniando una larga ruota al vano posteriore per agevolare la sterzatura.\nIl maggiore si mise subito all'opera al fine di migliorare il piccolo carro, aiutato dalla Morris. Un singolo veicolo venne adattato per ospitare un equipaggio di due uomini ancorch\u00e9 ritenne una sagoma poco funzionale per operazioni belliche, lungo 2,77 metri, largo 1,43 metri e alto 1,70; il peso arrivava a 2.750 chili e l'armamento constava sempre di una mitragliatrice leggera. Il motore era stato cambiato con un Morris da 16\u00a0hp che per\u00f2 non influ\u00ec sulle prestazioni velocistiche. Il treno di rotolamento rimase molto simile a prima: davanti fu posta la ruota motrice e quella di rinvio nel retro, coadiuvate da quattro piccole ruote portanti; inoltre venne aggiunta una quinta ruota di maggiori dimensioni, fissata a una corta barra posteriore. L'equipaggio di due uomini, dei quali uno addetto all'esclusivo impiego dell'arma, fu un indubbio passo in avanti ma ancora faceva difetto una vera affidabilit\u00e0.\nNel 1927 una ditta britannica, la Crossley, venne a sapere di questi tentativi e attratta dalle possibilit\u00e0 economiche prese contatto con Martel, proponendo un nuovo disegno basato sull'idea di veicolo manovrato da un solo militare. La costruzione del prototipo fu conclusa l'anno stesso: il mezzo era lungo 3,04 metri, largo 1,50 metri con un'altezza di 1,66 ed era spinto da un Crossley erogante 14\u00a0hp; il peso era comunque diminuito a 1.800 chili consentendo di raggiungere i 30\u00a0km/h. Profondamente rivisto il treno di rotolamento, che era passato a una configurazione semicingolata secondo lo schema Citro\u00ebn-Kegr\u00e9sse, adottando inoltre cingoli gommati. La corazzatura misurava l'esiguo spessore di 10\u00a0mm. Questo ibrido conservava solo l'idea di fondo con il mezzo di Martel e poche caratteristiche nello scafo, ma come i precedenti non ebbe ulteriori sviluppi.\nIn contemporanea, attratta dalle possibilit\u00e0 sul mercato del nuovo veicolo, la Carden-Loyd Tractors Ltd condusse per proprio conto collaudi ed elabor\u00f2 progetti che portarono alla fabbricazione di altri tankette monoposto, seguiti nel 1927 dal Mark IV, primo della serie ad avere due uomini di equipaggio. Da quest'ultimo deriv\u00f2 il Carden-Loyd Mark VI, che a dispetto del nome era il risultato degli sforzi congiunti della Carden e della Vickers-Armstrongs, che l'aveva comprata nel 1928: gli aspetti dell'evoluzione sono trattati nei paragrafi seguenti.\nProduzione.\nRiconosciuta la bont\u00e0 del progetto, nel 1927 il War Office affid\u00f2 alla Vickers-Armstrongs la fabbricazione in serie del Mk VI: entro il 1930 270 unit\u00e0 erano state consegnate all'esercito. Nel 1933 l'incarico pass\u00f2 alla Royal Ordnance Factory che continu\u00f2 la costruzione fino al 1935, portando il totale a 450 esemplari.\nDurante il ciclo produttivo la protezione per l'equipaggio fu pi\u00f9 curata, giungendo a coprire del tutto il comparto di guida e combattimento: la prima variante chiusa era facilmente distinguibile da due piccole protuberanze esagonali sul tetto, che proteggevano le teste degli uomini. Le fu attribuita la sigla \"Mark VI A\". Nel 1930 fu progettata un'ulteriore versione nell'ottica di salvaguardia dell'equipaggio: una sovrastruttura di forma trapezoidale formata da lastre saldate venne unita allo scafo, un poco accorciato e al treno di rotolamento vennero aggiunti due rulli tendicingolo. Questi veicoli vennero denominati \"Mark VI B\" e furono i meno costosi della serie, tanto che rappresentarono buona parte della produzione complessiva.\nImpiego operativo.\nL'esercito britannico immise in servizio 325 Mk VI di tutti e tre le versioni elaborate (348 secondo un'altra fonte) organizzandoli in piccole compagnie indipendenti intese per il rifornimento, lo spostamento di pezzo d'artiglieria, la ricognizione oppure come vettori per apparecchi fumogeni: era quindi escluso ogni utilizzo in combattimento.\nLa Vickers, intanto, era riuscita ad orchestrare una riuscita campagna promozionale in tutto il mondo e present\u00f2 il veicolo a diverse commissioni militari straniere tra il 1928 e il 1929; fu ottenuto un discreto successo grazie al ridotto costo singolo (pari a un terzo/un quarto di quello di un Renault FT) e all'unicit\u00e0 del mezzo che non aveva rivali nel dopoguerra. Il Mark VI delle tre varianti venne acquistato in piccole quantit\u00e0 da sedici nazioni spesso con relativa licenza e in alcuni casi fu studiato per trarne nuovi mezzi da usare attivamente in battaglia: diffuse perci\u00f2 un fallace senso di potenza e illuse alcuni Stati circa le proprie capacit\u00e0 belliche effettive, che si resero conto dell'errore solo quando la seconda guerra mondiale aveva gi\u00e0 fatto giustizia del concetto di tankette.\nI paesi che comprarono soltanto il veicolo, magari con qualche modifica da loro richiesta, erano spesso dotati di eserciti limitati o cercavano di istituire una propria forza corazzata a costi contenuti: il Belgio ne acquist\u00f2 sei nel 1929, i Paesi Bassi cinque della versione A e la Bolivia solo due del modello B. Durante il 1935 la Thailandia ordin\u00f2 un lotto di trenta Mk VI A, seguito da un altro comprendente trenta Mk VI B. Altre nazioni che ebbero il Mk VI furono il Cile, la Finlandia e la Grecia. Il dominion del Canada, l'India e il Portogallo lo fabbricarono anche su licenza.\nIl battesimo del fuoco si verific\u00f2 durante la guerra del Chaco scoppiata nel 1932 tra il Paraguay e la Bolivia: quest'ultima lanci\u00f2 a luglio del 1933 un attacco a Fort Narawa appoggiato dagli unici due Mk VI B disponibili e diversi Vickers Mk E mod. A. La battaglia, nota come \"la Verdun del Sud America\", si concluse con la sconfitta dell'esercito boliviano capitanato dal veterano della prima guerra mondiale Hans Kundt. Il Giappone schier\u00f2 i quattro esemplari della marina imperiale nella battaglia di Shanghai del 1937.\nIl 10 maggio 1940 la Germania dette inizio alla campagna di Francia, dove si trovava anche il British Expeditionary Force con circa 200 esemplari di Carden-Loyd: i britannici li utilizzarono in prima linea lungo la Dyle e a Namur a causa della scarsit\u00e0 di carri armati, ovviamente con risultati disastrosi. Il Belgio schier\u00f2 i suoi sei Mk VI trasformati in cacciacarri grazie all'installazione di uno scudo frontale con un cannone FRC da 47\u00a0mm: essi furono impiegati il 10 maggio stesso da due \"R\u00e8giments Ciclystes Fronti\u00e8re\" che tesero un'imboscata a una colonna avversaria sulla Mosa, tra Vivegnis e Lixhe. Dopo l'evacuazione di Dunkerque quasi tutti furono abbandonati e quelli rimasti in Gran Bretagna vennero mobilitati per respingere la temuta invasione tedesca, mai realizzatasi. I Carden-Loyd parteciparono anche alla guerra franco-thailandese inquadrati nell'esercito regio del paese asiatico, ma dettero prova di misere prestazioni e molti furono distrutti dall'artiglieria oppure dagli FT francesi. Lo stesso destino subirono i veicoli acquistati dalla Grecia, che in mancanza di meglio fu costretta ad adoperarli come carri armati quando venne attaccata nella primavera 1941.\nVersioni.\nPreserie.\nNel 1925 la Carden-Loyd Tractors Ltd, un'azienda fondata dall'ingegnere autodidatta Sir John Carden in societ\u00e0 con Vivian Loyd, vide nel concetto di tankette grandi possibilit\u00e0 e incaric\u00f2 una squadra tecnica di concepire un mezzo simile: esso fu completato lo stesso anno a Kensington prendendo spunto dalle idee di Martel ma apportando modifiche ove ritenuto necessario; fu comunque mantenuta una cabina a posto singolo. Dopo averlo visionato il War Office volle che si costruisse un secondo carro a scopo valutativo.\nCarden-Loyd Mark I e I* (Star).\nPoich\u00e9 i due modelli sperimentali erano stati apprezzati, la Carden-Loyd consegn\u00f2 un altro veicolo similare chiamato Mark I, il quale dette prova di basse prestazioni e lament\u00f2 una forte usura dei sottili cingoli. Nella successiva versione, detta \"Mark I*\", si cerc\u00f2 di eliminare queste debolezze: il motore fu sostituito da un Ford T erogante 16\u00a0hp e il peso fu ulteriormente ridotto a 1.600 chili. Il problema di mobilit\u00e0 venne risolto aggiungendo pneumatici, i quali permettevano di raggiungere una velocit\u00e0 massima di quasi 50\u00a0km/h, calata a 24\u00a0km/h circa se la marcia avveniva su cingoli. Il treno di rotolamento vero e proprio era composto da quattordici piccole ruote portanti in acciaio. Il Mark I* misurava 3,16 metri in lunghezza, era largo 1,37 metri e alto 1,47. Armamento e protezioni erano uguali ai veicoli di Martel o a essi ispirati.\nCarden-Loyd Mark II e III.\nQuesta variante era essenzialmente identica alle due precedenti ma rimpiazzava le ruote in acciaio con quattro ruote gommate di maggior diametro e cingoli pi\u00f9 robusti: fu collaudata nel 1927 a Bovington. Altri interventi al treno di rotolamento dettero vita al Mark III, per il resto molto simile al Mark II; i cambiamenti per\u00f2 non si dimostrarono decisivi. In realt\u00e0 lo stesso concetto di carro condotto da un solo uomo era in crisi e ostacolava la creazione di veicoli meglio armati o pi\u00f9 ergonomici.\nCarden-Loyd Mark IV.\nSi rese perci\u00f2 necessario progettare un mezzo con spazio sufficiente per due persone, una corazza effettiva e una dotazione offensiva adeguata: il prototipo designato \"Carden-Loyd two men tankette\" fu pronto nel 1926 e presentava una forte somiglianza con i primi modelli. Non gli fu assegnato nessun identificativo Mark.\nTale modello fu presto rimaneggiato sfociando in un veicolo con sospensioni modificate cui vennero aggiunti cinque rulli tendicingolo. Pesante 1.600 chili era notevolmente pi\u00f9 largo e quindi stabile, spinto oltretutto da un apparato motore potenziato. La corazzatura rimase con spessori compresi tra i 6 e i 9\u00a0mm ma la mitragliatrice originale, una Vickers da 7,7\u00a0mm, poteva essere sostituita da una omonima in calibro 12,7\u00a0mm: la postazione del mitragliere con scudo era sul lato destro del minuscolo scafo; a sinistra sedeva il guidatore. Davanti al comparto per l'equipaggio, lasciato a cielo aperto per risparmiare peso e consentire una visuale completa, era installato il motore Ford con il serbatoio, e nel retro fu ricavato un po' di spazio per munizioni e parti di ricambio. Furono costruiti otto esemplari per condurre varie prove.\nCarden-Loyd Mark V.\nQuesta curiosa variante con equipaggio di due elementi poteva viaggiare su cingoli ma era stata equipaggiata con un'architettura a triciclo. Lunga 2,76 metri e larga 1,90 circa con un'altezza di 1,10 metri, pesava soltanto 1.130 chili e montava un Ford T da 22,5\u00a0hp, capace di spingerlo a 50\u00a0km/h circa se viaggiava su ruote, mentre la velocit\u00e0 massima raggiungibile con i cingoli era pari a poco pi\u00f9 di 35\u00a0km/h. L'arma di bordo torn\u00f2 a essere una mitragliatrice da 7,7\u00a0mm e le protezioni non subirono incrementi. Nel 1927 furono ordinati otto esemplari in contemporanea al lotto di tankette Martel richiesti alla Morris, dopo i quali non vennero pi\u00f9 fatte ordinazioni.\nModello prodotto in serie.\nCarden-Loyd Mark VI.\nTra il 1927 e il 1928 l'importante industria Vickers-Armstrongs venne a conoscenza degli investimenti fatti dalla Carden-Loyd nel campo delle tankette, la cui idea era ormai nota nell'ambiente. Nel 1928 la Vickers compr\u00f2 l'azienda di Carden per una somma generosa, nominandolo inoltre direttore tecnico: dalla collaborazione nacque il veicolo pi\u00f9 riuscito della serie, il Mark VI. Il motore Ford Model T fu scambiato con un omonimo a 4 cilindri erogante 40\u00a0hp ma per il resto manteneva l'impostazione dei primi modelli con equipaggio di due uomini e uguale corazzatura, con il supporto della mitragliatrice adatto a ospitare una Vickers da 7,7\u00a0mm oppure da 12,7\u00a0mm. Le quattro ruote portanti, accoppiate mediante due carrelli articolati con piccole sospensioni a balestra, erano fissate a una struttura a trave inchiavardata al fianco dello scafo; in fondo era imperniata la ruota di rinvio e solo quella motrice era collegata al telaio. Questo mezzo da circa 1,5 tonnellate non avrebbe potuto sostenere un conflitto a fuoco con successo, dunque venne considerato come una piattaforma mobile per spostare dove serviva le armi di cui disponeva: compito che poteva ben ricoprire grazie all'autonomia di quasi 150 chilometri e una velocit\u00e0 massima di 40\u00a0km/h, registrata su strada oppure su terreno piano ed erboso (45\u00a0km/h secondo un'altra fonte).Furono anche costruiti alcuni tipi di rimorchio cingolato per fare del Mark VI un piccolo trattore d'artiglieria con la possibilit\u00e0 di trainare cannoni Oerlikon da 20\u00a0mm, obici da 37\u00a0mm o anche mortai Stokes da 81\u00a0mm. Il modello GS era invece specifico per il trasporto di munizioni.\nVarianti.\nDal Carden-Loyd Mk VI si gener\u00f2 una serie di corazzati leggeri prodotti esclusivamente dalle nazioni acquirenti; il Regno Unito non trasse mai, infatti, dei veicoli offensivi dal tankette. La Cecoslovacchia svilupp\u00f2 il Tan\u010d\u00edk vz. 33 e il MU-4; la Francia ne estrapol\u00f2 la riuscita chenillette Renault UE nel 1931; il Giappone imperiale vi bas\u00f2 i suoi Type 92 Jy\u016b-Sokosha e il Type 94 TK; il Regno d'Italia lo us\u00f2 per progettare il CV33 e il CV35; la Polonia modific\u00f2 alcuni esemplari e inizi\u00f2 la produzione della serie nazionale dei TK-3 e TKS; l'Unione Sovietica, infine, lo produsse come T-27 dopo aver apportato cambiamenti vari alla struttura originale.\nIl Belgio acquist\u00f2 sei Mark VI e condusse sperimentazioni armandone due in funzione cacciacarri: il mezzo equipaggiato con un cannone d'accompagnamento a bassa velocit\u00e0 76 mm FRC fu scartato (sottopotenziato, troppo instabile, rinculo eccessivo) e anche l'altro, dotato di un cannone FRC Mle 1931 da 47\u00a0mm, non convinse del tutto. L'esperienza si rivel\u00f2 comunque utile per la progettazione del cacciacarri T-13 a partire da un trattore d'artiglieria della Vickers."}
{"id": "2104698", "revid": "767487", "url": "https://it.wikipedia.org/wiki?curid=2104698", "title": "Ricomincio da tre", "text": "Ricomincio da tre \u00e8 un film del 1981 diretto da Massimo Troisi.\n\u00c8 il primo film dietro la macchina da presa dell'attore napoletano. Ebbe un grande successo di pubblico e critica, tanto da ottenere incassi record e la vittoria di due David di Donatello, quello per il miglior film e per il miglior attore.\nTrama.\nSan Giorgio a Cremano. Gaetano \u00e8 un ragazzo timido che vive con il padre, la madre, il fratello e la sorella. Stanco della vita provinciale fatta di famiglia (con il padre, che oltretutto aspetta e invoca il miracolo della ricrescita della mano monca), di banali uscite con gli amici, tra cui l'affezionato Lello Sodano, col quale ha un rapporto spesso conflittuale, e di un alienante lavoro di venditore ambulante di spremute d'arancia, decide di trasferirsi a Firenze dalla zia paterna. Gaetano decide quindi di partire facendo l'autostop. L'automobilista che gli offre un passaggio si rivela per\u00f2 essere un depresso con tendenze suicide, che ha deciso di farla finita proprio con un incidente d'auto. Gaetano riesce a dissuaderlo dai propositi suicidi e accetta di accompagnarlo in un centro d'igiene mentale, a Firenze. Qui Gaetano incontra l'infermiera Marta, dalla quale rimane colpito.\nFinalmente, giunge a casa della zia che deve, tuttavia, abbandonare poco dopo poich\u00e9 la stessa zia intrattiene un rapporto con un amante che tiene nascosto alla famiglia, si trasferisce a casa di Frank, un predicatore amico della zia. Il giorno dopo il cambio di casa, Gaetano ritrova Marta e stringe con lei una forte amicizia, iniziando anche a corteggiarla un po' goffamente. Frank, nel frattempo, coinvolge Gaetano nelle sue predicazioni, portandolo a casa della signora Ida, un'anziana dal carattere duro e dalla mentalit\u00e0 retriva, madre di Robertino, un attempato ragazzo che a causa dell'oppressione materna \u00e8 cresciuto con molte timidezze e complessi. Pochi giorni dopo arriva in visita a Firenze anche Lello, e Gaetano riesce ad avere un appuntamento con Marta. I due si scoprono innamorati e Gaetano rimane dapprima a dormire da lei, poi si trasferisce definitivamente a casa sua. Un giorno, mentre tutti gli amici, compreso Lello, sono riuniti a casa di Marta e Gaetano, la ragazza, che sta scrivendo un romanzo con l'aiuto di un'amica, scrive un capitolo incentrato su un tradimento compiuto dalla protagonista del libro, che narra in prima persona, con un adolescente. Lello sospetta che Marta stia scrivendo fatti a lei veramente accaduti e cerca di avvertire Gaetano, che lo zittisce.\nPer completare il romanzo, Marta si trasferisce per qualche giorno a casa della sua amica; al suo ritorno, Gaetano \u00e8 comunque abbastanza in ansia, preoccupato da quanto Lello (nel frattempo ripartito verso Napoli) gli aveva detto qualche giorno prima. Quando Gaetano le dice di aver dormito a casa dell'amica Jeanne, Marta, donna solitamente poco incline alla gelosia, scopre con qualche preoccupazione di esserne gelosa, dopodich\u00e9 rivela a Gaetano di averlo davvero tradito, confermando, in tal modo, il sospetto di Lello. Gaetano ci resta male, ma cerca di fare buon viso a cattivo gioco, volendo approfittare del ritorno a San Giorgio per il matrimonio di sua sorella Rosaria per chiarirsi le idee: anzi, decide di partire qualche giorno in anticipo, cosa che lo fa litigare con Marta. Al matrimonio, Gaetano capisce d'essere innamorato di Marta e decide quindi di ritornare a Firenze. Al ritorno Marta dichiara a Gaetano d'essere incinta e di non sapere chi sia il padre, ammettendo di aver avuto un rapporto con un adolescente come descritto nel suo libro. Pur non sapendo chi sia il padre naturale Marta, tuttavia, esprime il desiderio di crescere questo figlio insieme a Gaetano. La storia si conclude con Gaetano e Marta che discutono sul nome da dare al nascituro.\nDistribuzione.\nEdizione in DVD.\nIl film di Troisi \u00e8 uscito nelle sale per la prima volta il 5 marzo 1981, ed \u00e8 stato proposto anche in DVD, contenenti una versione nuova e restaurata, contenuti speciali, interviste e foto gallery:\nIl DVD \u00e8 stato distribuito dalla Columbia TriStar Home Entertainment.\nAccoglienza.\nFulvio Lucisano, produttore del film, nell'intervista per l'edizione in DVD di \"Ricomincio da tre\", ricorda che port\u00f2 il film in prima proiezione assoluta a Messina, quando altrove nessuno era interessato: da quell'entusiasmante debutto inizi\u00f2 l'enorme successo del film che in seguito divenne campione di incassi al botteghino italiano. Inoltre risulta ad oggi essere il film rimasto pi\u00f9 a lungo nelle sale italiane, record di 43 settimane consecutive. Lo stesso Troisi fu acclamato dal pubblico ricevendo molti premi per la regia e per l'interpretazione di Gaetano.\nCon questo film, Troisi guadagna fama e popolarit\u00e0 in Italia, lasciando il teatro e dedicandosi al cinema. Con lui segue anche la figura di Lello Arena, il quale come Troisi abbandona il teatro per dedicarsi al grande schermo.\nIncassi.\nIl film incass\u00f2 circa 15 miliardi di lire, risultando campione d'incassi assoluto nella stagione 1980-81."}
{"id": "2104699", "revid": "486946", "url": "https://it.wikipedia.org/wiki?curid=2104699", "title": "Amica delle tenebre", "text": ""}
{"id": "2104700", "revid": "76963", "url": "https://it.wikipedia.org/wiki?curid=2104700", "title": "Drew Z. Greenberg", "text": "Deve la sua fama alla sua opera su serie TV come \"Buffy l'ammazzavampiri\", \"Smallville\", \"The O.C.\", \"Dexter\" e \"Arrow\"."}
{"id": "2104702", "revid": "1573940", "url": "https://it.wikipedia.org/wiki?curid=2104702", "title": "Phoebastria", "text": "Phoebastria \u00e8 un genere di uccelli della famiglia dei Diomedeidi, che comprende i cosiddetti albatri del Pacifico settentrionale. Sono le specie pi\u00f9 tropicali della loro famiglia: due (l'albatro di Laysan e quello piedineri) nidificano nella catena insulare delle Hawaii Nord-occidentali, una (l'albatro codacorta) nelle isole sub-tropicali a sud del Giappone e l'altra (l'albatro vermicolato) presso l'equatore.\nTassonomia.\nLa tassonomia del genere \"Phoebastria\", come quella di tutti gli albatri, \u00e8 piuttosto confusa. Al giorno d'oggi \u00e8 accettato quasi da tutti, sulla base di prove molecolari (ad es. Nunn \"et al.\", 1996) e dei resti fossili, che \"Phoebastria\" sia un genere distinto da \"Diomedea\", in cui in passato venivano classificati quasi tutti gli albatri \u00abbianchi\u00bb, ma attualmente ristretto solo ai \u00abgrandi\u00bb albatri.\nComprende le seguenti specie:\nEvoluzione.\n\"Phoebastria\" e \"Diomedea\" erano gi\u00e0 separati tra loro nel Miocene Medio (12-15 Ma). Sono note alcune forme fossili che provano che a quei tempi il genere era diffuso anche nell'Atlantico settentrionale. La distribuzione attuale, stando cos\u00ec le cose, sarebbe quindi relitta. La specie pi\u00f9 antica, \"P. californica\", aveva all'incirca le dimensioni dell'albatro codacorta e potrebbe essere l'antenato di questa specie.\nSpecie fossili"}
{"id": "2104720", "revid": "88740", "url": "https://it.wikipedia.org/wiki?curid=2104720", "title": "Maria Margotti", "text": "Fu uccisa durante una manifestazione per i diritti dei lavoratori nel secondo dopoguerra.\nBiografia.\nMaria Margotti giovanissima, dopo la morte del padre, diventa mondina.\nPartecip\u00f2 attivamente alla Resistenza e dopo la Liberazione, nel 1946 entr\u00f2 come operaia in una fornace della cooperativa di Filo d'Argenta.\nPartecip\u00f2 alle lotte sindacali per le sette ore di lavoro, il miglioramento del vitto, il rispetto della legge di collocamento, l'assistenza in caso di malattia.\nLa lotta raggiunse il culmine con lo sciopero bracciantile del 1949.\nIl 16 maggio 1949 oltre seimila braccianti e mondine si concentrarono nelle campagne presso Molinella, provenienti dai vicini paesi delle province di Bologna, Ravenna, Ferrara cercando di dissuadere i crumiri, che rendevano vane le proteste operaie. \nInterviene la polizia con un'azione di repressione particolarmente dura e violenta ed il giorno dopo venne organizzata una manifestazione di protesta.\n\u00c8 infatti la mattina del 17 maggio quando durante la manifestazione intervenne la polizia in grandi forze iniziando cariche violente e sparatorie. Maria Margotti venne falciata da una raffica di mitra sparata dal carabiniere Francesco Galeati nei pressi di Marmorta di Molinella, mentre altre 30 persone rimasero ferite.\nLa condanna dell'omicidio.\nIl 13 luglio 1953 la Corte d'appello di Bologna conferma la sentenza di 1\u00ba grado e condanna alla modica pena di 6 mesi e 15 giorni di reclusione il carabiniere Francesco Galeati, non infliggendo alcuna condanna a carico dei superiori del carabiniere."}
{"id": "2104725", "revid": "76963", "url": "https://it.wikipedia.org/wiki?curid=2104725", "title": "Rebecca Rand Kirshner", "text": "\u00c8 figlia del professore di Harvard Robert Kirshner e pronipote di William Rand.\nTra i suoi lavori, si ricorda la lunga collaborazione per due telefilm di successo, come \"Buffy\" e \"Una mamma per amica\"."}
{"id": "2104726", "revid": "465036", "url": "https://it.wikipedia.org/wiki?curid=2104726", "title": "Rosminiani", "text": ""}
{"id": "2104730", "revid": "1100311", "url": "https://it.wikipedia.org/wiki?curid=2104730", "title": "Igor de Camargo", "text": "Carriera.\nClub.\nSeppur di origine brasiliana, de Camargo ha quasi sempre militato nel campionato belga, dove ha cominciato a giocare all'et\u00e0 di 17 anni. \u00c8 il 2000 infatti quando viene acquistato dal .\nNel 2003 passa in prestito allo Heusden-Zolder, per poi tornare al Genk l'anno successivo. A met\u00e0 stagione 2004-2005 viene ceduto al F.C. Brussels. Nel 2006 viene poi tesserato dallo , squadra con cui si afferma e guadagna, nel 2009, le sue prime convocazioni con la maglia della Nazionale belga. Sempre con i valloni vince due titoli, gli unici del suo palmar\u00e8s. Nella stagione 2009-2010 prende parte a tutte le gare ufficiali della sua squadra tranne una, riuscendo a segnare 7 gol.\nNell'estate del 2010, sebbene avesse un contratto che lo legava allo Standard fino a giugno 2013, si accasa al Borussia M\u00f6nchengladbach, storico club tedesco appena risalito in Bundesliga. Segna un gol il 22 maggio 2011 al 93' che regala la permanenza in prima serie ai bianconeri (terzultimi classificati) in occasione dello spareggio con il , terzo classificato in 2. Bundesliga. Passa la seconda parte della Bundesliga 2012-2013 in prestito all' e poi nel luglio 2013 il giocatore passa allo , firmando un contratto triennale con opzione per un altro. Per De Camargo si tratta di un ritorno, perch\u00e9 ha gi\u00e0 giocato in precedenza con questa maglia. Il 23 giugno 2015 fa ritorno al .\nNazionale.\nDebutta in Nazionale maggiore belga nel febbraio 2009, in occasione della gara contro la Slovenia.\nStatistiche.\nPresenze e reti nei club.\n\"Statistiche aggiornate al 13 marzo 2019.\""}
{"id": "2104740", "revid": "486946", "url": "https://it.wikipedia.org/wiki?curid=2104740", "title": "Igor Albert Rinck De Camargo", "text": ""}
{"id": "2104745", "revid": "73843", "url": "https://it.wikipedia.org/wiki?curid=2104745", "title": "San Marone (disambigua)", "text": ""}
{"id": "2104747", "revid": "640277", "url": "https://it.wikipedia.org/wiki?curid=2104747", "title": "Fomalhaut b", "text": "Fomalhaut b, o Dagon, \u00e8 un pianeta extrasolare che orbita attorno alla stella bianca Fomalhaut, la pi\u00f9 brillante della costellazione del Pesce Australe, che dista circa 25 anni luce dalla Terra. \nLa scoperta del pianeta \u00e8 stata resa nota nel 2008 ed \u00e8 stata resa possibile da una serie di fotografie scattate dal telescopio spaziale Hubble nel 2004 e nel 2006. Fomalhaut b e i pianeti HR 8799 b, c e d orbitanti attorno ad HR 8799 sono stati i primi il cui moto orbitale \u00e8 stato confermato tramite immagini dirette.\nLa scoperta del pianeta \u00e8 stata messa in dubbio nel gennaio 2012 in seguito ai dati raccolti nell'infrarosso dal telescopio spaziale Spitzer, il quale non ha rilevato la presenza del pianeta a queste lunghezze d'onda; tuttavia, una successiva analisi dei dati forniti dal telescopio Hubble sembra confermare, seppure con un certo margine di incertezza, l'esistenza del pianeta. Dal 2014 il punto luminoso che sembrava indicare la presenza del pianeta non \u00e8 pi\u00f9 visibile; studi recenti suggeriscono che il puntino luminoso scoperto nel 2004 fosse una nube di detriti in espansione formatasi per una collisione di planetesimi, piuttosto che un pianeta.\nPrime ipotesi.\nDal 1983 \u00e8 noto che Fomalhaut \u00e8 circondata da un disco circumstellare di polveri e gas; fin dalle prime osservazioni, alcuni studiosi hanno avanzato l'ipotesi che alcune delle sue caratteristiche potevano essere spiegate tramite l'esistenza di uno o pi\u00f9 pianeti. Wyatt e Dent (2002) supposero che una delle possibili spiegazioni della presenza di alcuni addensamenti all'interno del disco fosse l'esistenza di un pianeta; Stapelfeldt e colleghi (2004) si rifecero alla medesima ipotesi per spiegare alcune asimmetrie presenti nel disco. Uno dei lavori pi\u00f9 accurati in questo filone \u00e8 quello di Quillen (2006), in cui alcune caratteristiche del disco, quali la sua eccentricit\u00e0 e il fatto che il suo confine interno sia molto netto, erano ricondotte alla presenza di un pianeta collocato appena all'interno del disco stesso; tale pianeta doveva avere una massa compresa fra quella di Nettuno e quella di Saturno ed era collocato in un'orbita dall'eccentricit\u00e0 simile a quella del disco stesso (\"e\" \u2248 0,1)\nOsservazione.\nIl 13 novembre 2008 un team di scienziati diretti dall'astrofisico Paul Kalas present\u00f2 le immagini del disco circumstellare ottenute nel 2004 e nel 2006 tramite l'\"Advanced Camera for Surveys\" del telescopio spaziale Hubble. Nelle vicinanze del bordo interno del disco era apprezzabile un puntino luminoso che si era spostato di 184 \u00b1 22 mas, corrispondenti a 1,41 \u00b1 0,17 UA, in 1,7 anni. Il punto fu interpretato dal team come la prima immagine di un pianeta extrasolare mai ottenuta; il moto del punto fu interpretato come il moto di rivoluzione del pianeta intorno alla stella centrale. Il pianeta fu chiamato Fomalhaut b. Le ragioni che spinsero il team a interpretare il punto come l'immagine di un pianeta furono essenzialmente due: in primo luogo esso \u00e8 troppo poco luminoso (ha una luminosit\u00e0 di 3,4 \u00d7 10\u22127 L\u2299) per essere una stella di piccola massa o una nana bruna; in secondo luogo, la presenza di un corpo delle dimensioni di una nana bruna o di una stella di piccola massa nelle vicinanze del disco avrebbe provocato il suo disgregamento.\nFomalhaut b \u00e8 quindi il primo pianeta extrasolare ad esser stato direttamente osservato nel visibile, la prima immagine, dopo quella di Nettuno, di un pianeta predetto prima ancora di essere scoperto, e la prima immagine di un pianeta che \u00e8 stato ipotizzato sulla base delle sue interazioni con un disco di polveri. Si ritiene anche che sia l'oggetto esterno al sistema solare pi\u00f9 freddo e meno massiccio che sia stato mai fotografato.\nKalas ha affermato in merito alla scoperta:\nDubbi sull'esistenza di Fomalhaut b.\nDue caratteristiche del punto luminoso osservato nel 2008 sono apparse subito problematiche per la sua identificazione con un pianeta. La prima \u00e8 che esso non ha alcuna corrispondenza nella banda dell'infrarosso, mentre un pianeta dell'et\u00e0 di almeno 200 milioni di anni, alla distanza in cui Fomalhaut b \u00e8 stato osservato, dovrebbe essere abbastanza freddo (circa 400 K) per emettere un notevole quantitativo della sua radiazione nelle frequenze dell'infrarosso. Tuttavia, gi\u00e0 Marengo \"et al.\" (2009), sulla base di una serie di osservazioni condotte dal telescopio spaziale Spitzer, sottolineavano che, data la sensibilit\u00e0 di Spitzer, la mancata osservazione del pianeta nelle frequenze dell'infrarosso poneva severi limiti circa la possibilit\u00e0 di esistenza di un pianeta nelle regioni in cui Fomalhaut b era stato osservato. In particolare, per sostenere la tesi dell'identificazione del punto luminoso con un pianeta, era necessario rivedere il modello dell'atmosfera di Fomalhaut b, in modo da rendere conto della mancata osservazione nell'infrarosso. In attesa di tale revisione, continuavano questi studiosi, l'ipotesi pi\u00f9 probabile circa il punto luminoso osservato era che si trattasse di una regione del disco che avesse riflettuto la luce della stella.\nQuesti dubbi sono stati rilanciati con maggiore forza da Janson \"et al.\" (2012) sulla base di nuove pi\u00f9 precise osservazioni compiute da Spitzer, che pongono limiti ancora pi\u00f9 severi alla luminosit\u00e0 di Fomalhaut b nell'infrarosso. Gli autori respingono anche l'ipotesi avanzata nel 2008 da Kalas e colleghi, secondo la quale l'alta luminosit\u00e0 di Fomalhaut b nel visibile sia determinata da un disco di accrescimento intorno al pianeta: tale ipotesi viene ritenuta improbabile, dato l'imponente tasso di accrescimento che sarebbe richiesto per spiegare la luminosit\u00e0 osservata, di dimensioni simili a quello di una stella T Tauri. Janson \"et al.\" (2012) ritengono molto pi\u00f9 probabili altri due scenari rispetto a quello dell'esistenza di un gigante gassoso: il primo riconduce il punto luminoso al recente scontro di due planetesimi; il secondo a un pianeta molto pi\u00f9 piccolo di quello ipotizzato da Kalas e colleghi, della massa inferiore a 10 M\u2295, e quindi roccioso o ghiacciato, intorno al quale orbitano uno sciame di planetesimi che collidono fra loro, producendo il punto luminoso osservato.\nL'altra caratteristica del punto luminoso che suscita perplessit\u00e0 \u00e8 la sua variabilit\u00e0. Fra il 2004 e il 2006 il punto ha diminuito la sua luminosit\u00e0 di circa mezza magnitudine. La teoria che identifica il punto con un pianeta gassoso deve formulare ipotesi aggiuntive per spiegare questa variabilit\u00e0. Kalas e colleghi ne avanzano due: oltre alla gi\u00e0 citata presenza di un disco di accrescimento intorno al pianeta, essi avanzano l'ipotesi che il pianeta sia circondato da un sistema di anelli, simile a quello di Saturno: gli anelli rifletterebbero variamente la luce della stella centrale, mentre il pianeta si sposta, e questo spiegherebbe la variazione di luminosit\u00e0. Tuttavia Janson \"et al.\" (2012) respingono anche questa seconda ipotesi in ragione del fatto che appare probabile che attualmente l'origine del punto luminoso osservato si trova fra la stella e la Terra e quindi appare improbabile che un sistema di anelli possa riflettere grossi quantitativi di luce da quella posizione.\nSecondo Andr\u00e1s G\u00e1sp\u00e1r e George H. Rieke dell'Universit\u00e0 dell\u2019Arizona il pianeta non esiste: dal 2004 l'immagine del punto luminoso nel disco di detriti \u00e8 andato via via dissolvendosi, fino a sparire completamente nel 2014. Gli autori, in una pubblicazione del 2020, affermano che probabilmente ci\u00f2 che si pensava fosse un pianeta era in realt\u00e0 una grande nube di particelle in espansione, che si origin\u00f2 non molto tempo prima della scoperta del pianeta a causa di un gigantesco scontro tra planetesimi del diametro di 200 chilometri.\nLe caratteristiche del disco implicano l'esistenza di pianeti?\nAl di l\u00e0 dell'identificazione del punto luminoso osservato da Hubble con un pianeta gassoso, resta la questione se le caratteristiche del disco implichino o meno l'esistenza di un pianeta. Il disco \u00e8 eccentrico e Fomalhaut \u00e8 collocato in uno dei fuochi dell'ellisse. Tale forma ellittica \u00e8 stata supposta essere generata da un pianeta avente un'orbita eccentrica che ha \"scolpito\" il disco in modo da indurre una simile eccentricit\u00e0 nel disco stesso. Il fatto che il disco sembri avere confini molto netti ha portato a simili conclusioni circa la presenza di un pianeta che ne \"scolpisca\" la forma. La necessit\u00e0 dell'esistenza di pianeti per spiegare la morfologia del disco \u00e8 stata ribadita da Boley \"et al.\" (2012), i quali ipotizzano l'esistenza di due pianeti pastori che scolpiscono rispettivamente i confini interni ed esterni del disco, che appaiono essere entrambi molto netti quando osservati mediante il radiointerferometro ALMA.\nTuttavia non tutti gli studiosi sono d'accordo con questa conclusione. Lyra e Kuchner (2012) hanno modellato l'idrodinamica dei dischi asteroidali. Il disco \u00e8 supposto contenere, oltre a polvere e planetesimi, grandi quantit\u00e0 di gas. La polvere trasferirebbe il calore ricevuto dalla stella centrale al gas, il quale si espanderebbe: la pressione del gas favorirebbe l'accumularsi della polvere in particolari regioni del disco, mentre il gas, raffreddandosi, tenderebbe a riaddensarsi in regioni ripulite dalla polvere stessa. Ne seguirebbe una anti-correlazione fra la densit\u00e0 della polvere e quella del gas: ci\u00f2 avrebbe il risultato di confinare la polvere in regioni dai confini molto netti. Le onde di polvere create dal gas ad altra pressione sarebbero anche responsabili della eccentricit\u00e0 del disco. Nessun pianeta quindi sarebbe necessario per spiegare le caratteristiche fisiche del disco.\nProbabili caratteristiche fisiche.\nFomalhaut b dista 115 UA dalla sua stella, che equivale a circa dieci volte la distanza di Saturno dal Sole. Lo spostamento del pianeta, rilevato dal telescopio Hubble, ha permesso di stimare il suo periodo di rivoluzione, pari a circa 872 anni terrestri. La velocit\u00e0 orbitale \u00e8 3,9\u00a0km/s, mentre l'eccentricit\u00e0 dell'orbita \u00e8 0,13. La massa del pianeta dovrebbe essere non superiore a 3 volte quella del pianeta Giove e non inferiore a quella di Nettuno (che equivale a 0,054 masse gioviane); si tratterebbe dunque di un gigante gassoso. Dato che Fomalhaut ha all'incirca 16 volte la luminosit\u00e0 del Sole, Nettuno e Fomalhaut b si trovano in regioni di temperatura simile a causa della \"legge di proporzionalit\u00e0 quadratica inversa\".\nSulla base della sua luminosit\u00e0 nel visibile e della sua relativa debolezza negli infrarossi, si ipotizza che Fomalhaut b sia circondato da un disco di accrescimento o da un sistema di anelli di raggio pari a circa 20\u201340 volte quello di Giove (per raffronto, il limite pi\u00f9 esterno dell'anello A di Saturno dista dal centro del pianeta appena 2 volte il raggio di Giove); tali dimensioni sono simili ai raggi delle orbite dei satelliti galileiani di Giove e quindi inducono a ritenere che si tratti di un sistema di lune in formazione attorno al pianeta.\nChiang \"et al.\" (2009) hanno sviluppato un modello in cui un singolo pianeta della massa inferiore a 3 MJ \u00e8 responsabile delle caratteristiche osservabili del disco, ossia della sua eccentricit\u00e0 e del suo bordo interno molto netto. Tale modello \u00e8 compatibile con le osservazioni di Fomalhaut b compiute da Kalas e colleghi. Di per s\u00e9 il modello di Chiang \"et al.\" (2009) \u00e8 compatibile con l'esistenza di altri pianeti pi\u00f9 interni rispetto a Fomalhaut b, a patto che la massa di quest'ultimo sia di molto inferiore a 3 MJ. Tuttavia, le immagini catturate nella banda M dall'MMT Observatory escludono l'esistenza di altri giganti gassosi con una massa superiore a 2 MJ a una distanza compresa fra 10 e 40 UA dalla stella. Segue un prospetto sulle principali caratteristiche del sistema planetario.\nL'8 gennaio 2013, nel corso di una conferenza dell'American Astronomical Society, \u00e8 stato ipotizzato un nuovo scenario per il pianeta: l'orbita di Fomalhaut b sarebbe molto pi\u00f9 eccentrica di quanto si pensasse in precedenza. Tale orbita lo porterebbe a variare la sua distanza dalla stella da 48 a 281 UA. Il periodo orbitale \u00e8 stato ricalcolato attorno ai 2000 anni. La NASA in un comunicato ha affermato che il pianeta sta descrivendo una parte dell'orbita dove potrebbe andare potenzialmente incontro a distruzione, in quanto si appresta ad attraversare una zona della cintura asteroidale particolarmente ricca di detriti. Tale attraversamento richieder\u00e0 una ventina d'anni. Kalas \"et al.\", gli scopritori del pianeta, e il SETI Institute ipotizzano la presenza di ulteriori pianeti nel sistema di Fomalhaut per spiegare l'alta eccentricit\u00e0 orbitale e congetturano che questi pianeti abbiano espulso Fomalhaut b da zone pi\u00f9 interne del sistema. Un'altra ipotesi suggerita \u00e8 quella di un impatto catastrofico tra un pianeta nano e lo stesso Fomalhaut b."}
{"id": "2104748", "revid": "767487", "url": "https://it.wikipedia.org/wiki?curid=2104748", "title": "Anticipazione (filosofia)", "text": "Con il termine anticipazione (in lingua greca \u03c0\u03c1\u03cc\u03bb\u03b7\u03c8\u03b9\u03c2, (\"prolepsis\") \"prolessi\" dal verbo \u03c0\u03c1\u03bf\u03bb\u03b1\u03bc\u03b2\u03ac\u03bd\u03c9 (\"prolamb\u00e0no\"), anticipare, prendere prima; in latino \"anticipatio\" o \"praesumptio\") nella filosofia stoica si indicano quei concetti universali di genere e specie (in greco: \"ennoiai\", in latino: \"communes notitiae rerum\"), che si formano naturalmente e spontaneamente, con i quali i dati singoli empirici vengono \"anticipati\", formulati, prima ancora di farne un'esperienza diretta. Ad esempio con il concetto generico di \"torre\" identifico subito quella singola costruzione che avr\u00e0 particolari caratteristiche (piccola, grande, tonda, quadrata ecc.) di cui dovr\u00f2 fare esperienza diretta.\nPer gli epicurei, l'anticipazione si origina dalle particolari esperienze sensibili fatte in passato e di cui conserviamo nella memoria il ricordo che applichiamo ai dati empirici in atto. \nEpicuro avverte che la sensazione che ricaviamo con la prolessi di per s\u00e9 \u00e8 sempre vera (ad esempio un ramo che immerso nell'acqua appare spezzato) l'errore dipende dal giudizio che noi le attribuiamo. \nIn Cicerone le anticipazioni sono presentate come idee innate vere e proprie, avulse cio\u00e8 nel loro essere e farsi, da ogni precedente esperienza e per questo comuni a tutti gli uomini e di valore assoluto.\nPer anticipazione, Francesco Bacone intende le opinioni soggettive che affrettatamente ci formiamo, le \"anticipationes naturae\", alterando cos\u00ec l'oggettivit\u00e0 rigorosa di giudizio, la \"interpretatio naturae\", dei fenomeni naturali.\nNella \"Logica trascendentale\" Kant descrive le \u00abanticipazioni della percezione\u00bb. In tutti i fenomeni, il reale, che \u00e8 un oggetto della sensazione, ha pi\u00f9 o meno una quantit\u00e0 intensiva, ossia un grado di manifestazione col quale si presenta a chi lo percepisce.\nMentre la sensazione non pu\u00f2 essere anticipata ma occorre farne un'esperienza \"a posteriori\", il grado d'intensit\u00e0 della percezione stessa pu\u00f2 essere identificato \"a priori\", anticipandola. Di un oggetto sappiamo, senza farne un'esperienza specifica, \"a priori\", che occuper\u00e0 uno spazio (\"la continuit\u00e0\") e che si presenter\u00e0 con una caratteristica pi\u00f9 o meno accentuata."}
{"id": "2104755", "revid": "1983214", "url": "https://it.wikipedia.org/wiki?curid=2104755", "title": "Steven S. DeKnight", "text": "Deve la sua fama all'aver lavorato a serie televisive di successo come \"Buffy\", \"Angel\" e \"Smallville\".\nDopo aver lavorato per la serie TV \"Dollhouse\", nel 2010 \u00e8 creatore, sceneggiatore e produttore esecutivo della serie televisiva, per il canale Starz, \"Spartacus\" e della miniserie prequel \"Spartacus - Gli dei dell'arena\".\nNel maggio 2014 assume il ruolo di showrunner al posto di Drew Goddard per la prima stagione della serie televisiva della Marvel \"Daredevil\"."}
{"id": "2104757", "revid": "466539", "url": "https://it.wikipedia.org/wiki?curid=2104757", "title": "Phillis Wheatley", "text": "Nata in Africa, fu catturata e venduta come schiava all'et\u00e0 di sette anni e fu acquistata dalla famiglia Wheatley di Boston. I suoi padroni le insegnarono a leggere e scrivere e la incoraggiarono e sostennero nelle sue aspirazioni letterarie.\nLa pubblicazione, nel 1773, di \"Poems on Various Subjects, Religious and Moral\" le diede la fama e personalit\u00e0 di rilievo come George Washington lodarono il suo lavoro. La Wheatley fece anche un viaggio in Inghilterra e fu celebrata dal poeta afrostatunitense Jupiter Hammon in un suo componimento. Dopo che ebbe raggiunto il successo come poetessa i suoi proprietari le concessero la libert\u00e0, ma scelse di restare con la famiglia fino alla morte del suo primo padrone e alla conseguente diaspora della famiglia. Spos\u00f2 quindi un nero anch'egli libero, che per\u00f2 la lasci\u00f2 ben presto. Mor\u00ec in miseria nel 1784, mentre stava lavorando ad un secondo libro di poesie, andato poi perduto.\nBiografia.\nI primi anni.\nNata verso il 1753 nell'attuale Senegal la Wheatley fu rapita e portata in America nel 1761 a bordo di una nave negriera chiamata \"Phyllis\", dalla quale prese il nome di battesimo. A Boston fu acquistata da una ricca coppia di commercianti, John e Susanna Wheatley. I Wheatley la educarono e istruirono, incoraggiandola a studiare anche lingue straniere come il latino e la storia. Il suo principale tutore fu il figlio dei Wheatley, Nathaniel, che le insegn\u00f2 inglese, latino, storia, geografia, religione e la Bibbia. Phillis Wheatley fu battezzata presso la Old South Meeting House.\nLa fama e la morte.\nLa popolarit\u00e0 di Phillis come poetessa raggiunta sia negli Stati Uniti che in Inghilterra, le garant\u00ec l'emancipazione dalla schiavit\u00f9, ottenuta il 18 ottobre 1773. Nel marzo 1776 fu ricevuta dal generale Washington e, durante la guerra d'indipendenza americana fu una grande sostenitrice della causa dell'indipendenza.\nSpos\u00f2 quindi John Peters, un nero libero che faceva il droghiere. Dal matrimonio nacquero tre bambini, due dei quali per\u00f2 morirono prematuramente. Il marito decise di lasciarla e la Wheatley si guadagn\u00f2 da vivere lavorando come domestica. Dal 1784 fin\u00ec a vivere in una misera pensione e, nel dicembre di quello stesso anno, lei e l'unico figlio rimastole morirono e furono sepolti in una tomba anonima. Il figlio mor\u00ec solo poche ore dopo di lei. Al momento della morte aveva quasi finito un secondo libro di poesie, ma nessun editore volle pubblicarlo.\nLa poetica.\nNel 1768 la Wheatley scrisse \"To the King's Most Excellent Majesty\", in cui lodava Giorgio III per aver abrogato la legge sul pagamento del bollo (\"Stamp Act\"). Tuttavia, man mano che il movimento rivoluzionario prendeva forza, la poetessa prese a scrivere di tematiche vicine al punto di vista dei coloni. \nNel 1770 scrisse un omaggio in versi a George Whitefield che ricevette unanime consenso. La poetica della Wheatley \u00e8 completamente permeata da tematiche cristiane, e dedica molte poesie a celebri personalit\u00e0 dell'epoca. Pi\u00f9 di un terzo dei suoi scritti \u00e8 costituito da elegie, mentre il resto tratta temi religiosi, classici o astratti. Raramente affront\u00f2 il tema della sua condizione sociale e della schiavit\u00f9; una delle poche eccezioni \u00e8 \"On being brought from Africa to America\".\nSi serviva di uno stile formale popolare in quell'epoca, spesso ponendo l'attenzione su passi a sfondo religioso e moraleggianti.\nPoich\u00e9 all'epoca molte persone non riuscivano a credere che una donna nera potesse essere cos\u00ec intelligente da scrivere poesie, nel 1772 la Wheatley dovette difendere le proprie capacit\u00e0 letterarie in tribunale. Venne sottoposta ad un esame da un gruppo di eruditi e personalit\u00e0 di Boston, tra cui John Erving, il Reverendo Charles Chauncey, John Hancock, il governatore dello stato Thomas Hutchinson e il suo vice Andrew Oliver. Tale commissione concluse che aveva effettivamente scritto le poesie che le venivano attribuite e le rilasci\u00f2 un attestato che fu poi inserito nella prefazione del libro \"Poems on Various Subjects, Religious and Moral\" pubblicato a Londra l'anno successivo.\nIl libro usc\u00ec a Londra perch\u00e9 gli editori di Boston avevano rifiutato di darlo alle stampe, cos\u00ec lei e il figlio del suo padrone, Nathanial Wheatley, andarono in Inghilterra dove Selina Hastings, Contessa di Huntingdon e il Conte di Dartmouth la aiutarono a pubblicare.\nIl riconoscimento e l'eredit\u00e0.\nGrazie alla pubblicazione di \"Poems on Various Subjects\" divent\u00f2 \"la pi\u00f9 famosa africana sulla faccia della terra\". Voltaire scrisse ad un amico che la Wheatley aveva provato che anche le persone nere potevano scrivere poesie. John Paul Jones chiese ad un suo sottoposto di consegnare alcuni suoi componimenti a \"Phillis, l'africana favorita delle Nove Muse e di Apollo\". Ricevette anche gli elogi di molti dei padri fondatori degli Stati Uniti, incluso George Washington.\nAlla University of Massachusetts Boston c'\u00e8 un edificio a cui \u00e8 stato dato il suo nome."}
{"id": "2104760", "revid": "486946", "url": "https://it.wikipedia.org/wiki?curid=2104760", "title": "Avendesora", "text": ""}
{"id": "2104761", "revid": "599013", "url": "https://it.wikipedia.org/wiki?curid=2104761", "title": "Agrafia", "text": "L'agrafia \u00e8 un disturbo neurologico e neuropsicologico acquisito, che causa una perdita nella capacit\u00e0 di comunicare attraverso la scrittura, sia a causa di una qualche forma di disfunzione motoria, sia per disturbi di linguaggio.\nLa perdita della capacit\u00e0 di scrittura pu\u00f2 presentarsi associata ad un altro disturbo del linguaggio o neurologico, per esempio congiuntamente ad aless\u00eca, afasia, disartria, agnosia, e aprassia.\nLo studio dei soggetti affetti da agrafia pu\u00f2 fornire ulteriori informazioni sui meccanismi coinvolti nella forma di scrittura, siano essi legati a disturbi di linguaggio sia a deficit motori.\nL'agrafia, come disturbo, non pu\u00f2 essere trattata direttamente, ma i soggetti che ne sono affetti possono apprendere tutta una serie di tecniche che possono contribuire a far loro recuperare alcune delle loro precedenti abilit\u00e0 di scrittura. Queste tecniche differiscono a seconda del tipo di agrafia.\nLe diverse forme di agrafia possono essere suddivise in forme centrali e periferiche. \nLe agrafie centrali tipicamente coinvolgono aree linguistiche del cervello, e causano al paziente problemi e difficolt\u00e0 di ortografia oppure di comunicazione spontanea, e sono spesso accompagnate da altri disturbi del linguaggio. Le agrafie di origine periferica, di solito, colpiscono le capacit\u00e0 motorie e le abilit\u00e0 visuospaziali. Oltre ai disturbi di tipo linguistico tendono a coinvolgere anche altre aree motorie del cervello, causando difficolt\u00e0 nei movimenti associati con la scrittura.\nL'agrafia centrale pu\u00f2 anche essere chiamata \"agrafia afasica\" e coinvolge aree del cervello le cui funzioni principali sono in relazione con il linguaggio e la scrittura. L'agrafia periferica pu\u00f2 anche essere definita \"agrafia non-afasica\" e, in genere, coinvolge aree del cervello le cui funzioni non sono in relazione diretta con il linguaggio e la scrittura (tipicamente delle aree motorie).\nLa storia dell'agrafia risale alla met\u00e0 del XIV secolo, ma \u00e8 stato solo verso la seconda met\u00e0 del XIX secolo che ha suscitato notevole interesse clinico. Le ricerche svolte nel XX secolo si sono concventrate principalmente sulla afasia (e l'agrafia ad essa associata) in soggetti con lesioni cerebrali secondarie a ictus.\nCaratteristiche.\nL'agrafia o la difficolt\u00e0 nel produrre lingua scritta pu\u00f2 avvenire in molti modi e molte forme, perch\u00e9 la scrittura coinvolge molti processi cognitivi (elaborazione del linguaggio, ortografia, percezione visiva, orientamento visuo-spaziale per i simboli grafici, pianificazione motoria e controllo motorio della scrittura).\nL'agrafia presenta due sottogruppi principali: \"agrafia centrale (\"afasica\")\" e \"agrafia periferica (\"non afasica\")\". Le agrafie centrali includono la lessicale, la fonologica, la profonda e l'agrafia semantica. \nLe agrafie periferiche comprendono l'allografica, l'aprassica, la motoria, l'emianoptica e l'afferente.\nCentrale.\nL'agrafia centrale si verifica quando coesistono deficit del linguaggio parlato e deficit delle diverse abilit\u00e0 motorie e di visualizzazione coinvolte nella scrittura. Gli individui affetti da agrafia con afasia fluente scrivono normalmente lettere ben formate, ma sono incapaci di scrivere parole significative. \nL'afasia recettiva \u00e8 un esempio di afasia fluente. Coloro che hanno agrafia con afasia non fluente sono in grado di scrivere brevi frasi, ma la loro scrittura \u00e8 difficile da leggere. \nLa loro scrittura richiede grande sforzo fisico, manca di sintassi corretta e spesso si caratterizza per un'ortografia scarsa. L'afasia espressiva (o afasia modificativa) \u00e8 un esempio di afasia non fluente. Gli individui che hanno aless\u00eca con agrafia hanno difficolt\u00e0 con la produzione e comprensione della lingua scritta. Questa forma di agrafia non comprometta la lingua parlata\nPeriferica.\nL'agrafia periferica si verifica quando vi \u00e8 un danno alle diverse abilit\u00e0 motorie e di visualizzazione che sono necessariamente coinvolte nell'attivit\u00e0 della scrittura.\nCause.\nL'agrafia ha una moltitudine di cause che vanno dall'ictus, all'encefalopatia multiinfartuale, alle lesioni cerebrali traumatiche, fino alla demenza. Le regioni del cervello associate con la scrittura sono dodici. Le quattro aree funzionali distinte sono la zona frontale superiore sinistra, composta dalla circonvoluzione frontale media e dal solco frontale superiore, la zona parietale superiore sinistra, composta dal lobulo parietale inferiore, dal lobulo parietale superiore e dal solco intraparietale e infine dalla corteccia motoria primaria e dalla corteccia somatosensoriale.\nLe altre otto aree sono considerate aree associative e sono: il cervelletto anteriore destro, il nucleo posteriore sinistro del talamo, la circonvoluzione frontale inferiore sinistra, il cervelletto posteriore destro, la corteccia frontale superiore destra, il lobulo parietale inferiore destro, la circonvoluzione fusiforme sinistra e il putamen di sinistra. Lo specifico tipo di agrafia derivante da un trauma e conseguente lesione cerebrale dipender\u00e0 da quale area del cervello \u00e8 stata effettivamente danneggiata.\nL'agrafia fonologica \u00e8 legata a danni nelle aree del cervello coinvolte nella capacit\u00e0 di elaborazione fonologica (il suono delle parole), in particolare le aree linguistiche intorno alla fessura Silviana, come l'area di Broca, l'area di Wernicke, e la circonvoluzione sopramarginale.\nL'agrafia lessicale \u00e8 associata a danni alla circonvoluzione angolare sinistra e/o alla corteccia temporale posteriore. Il danno \u00e8 tipicamente posteriore e inferiore rispetto alle aree linguistiche perisilviane.\nL'agrafia profonda comporta danni alle stesse aree del cervello (come avviene per l'agrafia lessicale), cui si associa qualche danno alle aree linguistiche perisilviane pure. Danni maggiori e ingenti all'emisfero sinistro possono comportare una agrafia globale.\nLa sindrome di Gerstmann \u00e8 causata da una lesione del lobo parietale dominante (di solito il sinistro), normalmente una lesione della circonvoluzione angolare.\nL'agrafia aprassica con l'aprassia ideomotoria \u00e8 in genere causata da un danno al lobo parietale superiore (in cui sono memorizzate le abilit\u00e0 e le pianificazioni grafo-motorie) o la corteccia premotoria (dove le pianificazioni sono convertite in comandi motori).\nInoltre, alcuni individui con lesioni cerebellari (pi\u00f9 tipicamente associate ad un disfunzione motoria non aprassica) possono sviluppare agrafia aprassica. L'agrafia aprassica senza aprassia ideomotoria pu\u00f2 essere causata da un danno a uno dei lobi parietali, il lobo frontale dominante, oppure al talamo dominante.\nL'agrafia visuo-spaziale in genere si associa ad una patologia dell'emisfero destro. Danni alla regione frontale destra del cervello possono causare pi\u00f9 tipi di deficit motori, mentre danni alla parte posteriore dell'emisfero destro conducono prevalentemente a difetti spaziali nella scrittura.\nMalattia di Alzheimer.\nMolto spesso si osserva l'agrafia in associazione con la malattia di Alzheimer (AD). I disturbi della scrittura possono essere una manifestazione precoce nella malattia di Alzheimer. Negli individui affetti da AD, il primo segno indicativo di coinvolgimento dell'abilit\u00e0 di scrittura \u00e8 la semplificazione sintattica selettiva della grafia di questi pazienti. \nQuesti pazienti cominciano a scrivere con meno descrizioni, meno dettagli e complessit\u00e0. Possono emergere anche altri indicatori, come ad esempio alcuni errori grammaticali.\nMan mano che la malattia di Alzheimer si sviluppa possono emergere e svilupparsi differenti tipi di agrafia. Nelle fasi iniziali del disturbo i soggetti che ne sono colpiti mostrano segni di agrafia allografica e agrafia aprassica. \nL'agrafia allografica nei soggetti con demenza di Alzheimer \u00e8 rappresentata dalla tendenza a miscelare maiuscole e minuscole nelle parole. L'agrafia aprassica \u00e8 rappresentata dalla tendenza dei pazienti a costruire lettere povere, mal costruite o francamente illeggibili oppure una continua ripetizione degli stessi tratti delle lettere.\nCon il progredire della malattia progredisce anche la gravit\u00e0 dell'agrafia. I pazienti iniziano a manifestare agrafia spaziale, ovvero l'incapacit\u00e0 di scrivere su una linea retta orizzontale, con inoltre la tendenza a lasciare spazi non necessari tra lettere e parole.\nUna connessione tra malattia di Alzheimer e agrafia \u00e8 il ruolo della memoria nella normale capacit\u00e0 di scrittura. Chi \u00e8 in grado di compitare normalmente ha accesso ad un sistema ortografico lessicale che si basa su una parola intera: quando funziona correttamente, permette di richiamare l'ortografia di una parola completa, non di singole lettere o suoni. Questo sistema utilizza inoltre un archivio di memoria interna, dove sono conservate le grafie di centinaia di parole.\nQuesto sistema viene definito lessico elaborato grafemico ed \u00e8 giustamente chiamato in relazione al buffer grafemico, che rappresenta l'anello di memoria a breve termine per molte delle funzioni coinvolte nella scrittura.\nQuando il sistema ortografico non pu\u00f2 essere utilizzato, ad esempio perch\u00e9 si ha a che fare con parole sconosciute, non-parole o parole di cui non viene riconosciuta l'ortografia, alcune persone sono in grado di utilizzare il processo fonologico chiamato \"sistema ortografico sub-lessicale\". Quest'ultimo sistema viene utilizzato per sondare una parola e riuscire a scriverla. Negli individui affetti da malattia di Alzheimer, i magazzini di memoria che vengono utilizzati per la scrittura di tutti i giorni si perdono con il progredire della malattia.\nTrattamento.\nL'agrafia non pu\u00f2 essere trattata direttamente, ma gli individui che ne sono affetti possono essere riabilitati per riguadagnare alcune delle loro precedenti abilit\u00e0 di scrittura. Per la gestione dell'agrafia fonologica, gli individui sono addestrati a memorizzare le parole chiave, come un nome familiare o un oggetto, che possono poi aiutarli a formare il grafema per quel fonema.\nIl trattamento dell'agrafia allografica pu\u00f2 essere estremamente semplice: il soggetto pu\u00f2 avere a disposizione delle carte dell'alfabeto cos\u00ec che possa scrivere in modo leggibile, copiando le corrette forme delle lettere.\nEsistono alcuni metodi riabilitativi anche per coloro che sono affetti da agrafia aprassica; se il soggetto ha ancora un discreto controllo dei movimenti della mano, \u00e8 possibile cercare di migliorare la sua scrittura manuale, altrimenti si pu\u00f2 ricorrere a dispositivi tecnologici, come moduli prestampati, blocchi di lettere, tastiere oppure la stessa macchina da scrivere. Scrivere sms o digitare su una tastiera non richiede lo stesso movimento tecnico che richiede scrivere con la penna. Per i metodi tecnologici (tastiere virtuali e simili) \u00e8 necessaria solo una corretta posizione spaziale delle dita per digitare. \nLa micrografia \u00e8 una condizione che pu\u00f2 verificarsi con lo sviluppo di altre patologie, come il morbo di Parkinson, e si caratterizza per una grafia che diviene illeggibile a causa della piccola scrittura. Per alcuni individui, una semplice esortazione a scrivere pi\u00f9 in grande elimina il problema.\nStoria.\nNel 1553, all'interno del libro di Thomas Wilson \"Arte of Rhetorique\" si trova traccia della prima descrizione nota di quella che, al giorno d'oggi, viene definita agrafia acquisita. Nella seconda met\u00e0 del XIX secolo, la perdita della capacit\u00e0 di produrre lingua scritta riceve finalmente un'adeguata attenzione clinica. \nIn questo periodo si affaccia l'idea che determinate lesioni del cervello possono comportare una dissociazione tra il linguaggio scritto e quello parlato, cos\u00ec come alterare sia la capacit\u00e0 di lettura, sia quella di scrittura.\nAll'incirca in questo stesso periodo temporale il lavoro di Paul Broca sull'afasia ispira i ricercatori in tutta Europa e Nord America e li stimola ad iniziare a condurre studi sulla correlazione tra le lesioni in varie aree corticali e la conseguente perdita di funzione.\nNel corso del 1850, alcuni clinici come Armand Trousseau e John Hughlings Jackson sostengono l'opinione che lo stesso deficit linguistico avviene sia per iscritto, sia nel parlato, sia nella lettura. \nNel 1856, Louis-Victor Marc\u00e9 sostiene che il linguaggio scritto e parlato sono indipendenti l'uno dall'altro. \nScopre che in molti pazienti con disturbi linguistici, vi \u00e8 compromissione sia del linguaggio parlato, sia della scrittura. In questi stessi pazienti, per\u00f2, il recupero di una adeguata produzione linguistica scritta e parlata non avviene sempre parallelamente, suggerendo che questi due modi di espressione sono indipendenti. \nLouis-Victor Marc\u00e9 giunge a credere che la capacit\u00e0 di scrivere non coinvolga solo il controllo delle capacit\u00e0 motorie, ma anche la memoria dei segni e del loro significato.\nAnche Benedikt nel 1865 giunge a suggerire che le aree del cervello che controllano la scrittura e il linguaggio parlato possono avere differenti localizzazioni anatomiche. Secondo alcuni fu Benedikt a coniare per primo il termine agrafia, mentre altri studiosi attribuiscono il merito, nel 1867, a William Ogle, il quale fece una serie di osservazioni fondamentali circa i diversi modelli di dissociazione che si possono trovare tra la lingua scritta e quella parlata.\nEgli dimostr\u00f2 che alcuni pazienti con deficit di scrittura erano perfettamente in grado di copiare le lettere scritte, ma faticavano o risultava loro del tutto impossibile organizzare quelle stesse lettere per formare parole di significato compiuto. Olge sapeva che afasia e agrafia spesso si verificano insieme, ma sottolineava anche che il deficit dei due diversi tipi di linguaggio (parlato e scritto) poteva variare per tipo e gravit\u00e0.\nLo stesso Ogle distingueva tra due diversi tipi di agrafia: nei soggetti affetti da \"agrafia amnemonica\" le lettere scritte apparivano ben formate, ma spesso utilizzate in modo scorretto o del tutto casuale, e le parole potevano prendere indifferentemente il posto l'una dell'altra; nei pazienti con \"agrafia atactica\" invece le lettere apparivano scarsamente formate, intellegibili e talvolta completamente irriconoscibili.\nAnche se le osservazioni di Olge contribuirono in modo importante al progresso scientifico verso la comprensione dei disturbi della scrittura, mancava ancora un caso documentato di agrafia pura.\nNel 1884, oltre due decenni dopo l'inizio della ricerca dei disturbi acquisiti del linguaggio, Albert Pitres fece un'importante scoperta dando il suo contributo con la pubblicazione del primo report di un caso di pura agrafia.\nva detto che il lavoro di Pitres fu fortemente influenzato dal cosiddetto approccio modulare alla memoria di Th\u00e9odule-Armand Ribot.\nI modelli di lettura e scrittura di Pitres consistevano di tre componenti principali: visiva (la memoria per le lettere e per come le lettere stanno insieme a formare sillabe e parole), uditiva (la memoria per i suoni rappresentati da ogni lettera) e motoria (la memoria motoria-grafica per le lettere). \nSulla base di questo modello Pitres propose la seguente classificazione dell'agrafia:"}
{"id": "2104768", "revid": "287204", "url": "https://it.wikipedia.org/wiki?curid=2104768", "title": "George Grigore", "text": "Biografia.\nNel 1983 si \u00e8 laureato alla Facolta di Lingue Straniere dell'Universit\u00e0 di Bucarest. Nel 1997 ha ottenuto il dottorato presso la stessa universit\u00e0 con la dissertazione dal titolo \u201cQuestioni legate alla traduzione del Corano in lingua romena\u201d.\nNel 2000, come editore-traduttore per La Casa Editrice \"Kriterion\" ha iniziato la serie di volumi \"Bibliotheca Islamica\", dove ha pubblicato sia numerose sue traduzioni delle opere pi\u00f9 importanti della cultura islamica che quelle di altri autori. La sua traduzione del Corano \u00e8 stata molto apprezzata e pubblicata in varie edizioni, fra cui una bilingue, uscita ad Istanbul nel 2003. Ha pubblicato libri ed articoli sul Corano e sull'Islam, cos\u00ec come anche su altri dialetti arabi, specialmente quelli di Bagdad e Mardin. Ha svolto ricerche sulla cultura curda.\nDal 2001 George Grigore \u00e8 stato curatore associato della rivista accademica \"Romano-Arabica\", pubblicata dal \"Centro di Studi Arabi\" dell'Universit\u00e0 di Bucarest.\nGrigore ha pubblicato varie traduzioni di testi di letteratura romena in arabo. La sua antologia di poesie romena tradotta in arabo (\"Kana yagibu\", Bagdad) \u00e8 stata premiata \"dall'Unione degli Scrittori Iracheni.\"\nOltre ad insegnare all'Universit\u00e0 di Bucarest, Grigore ha scritto vari libri per gli studenti della lingua araba come un dizionario, una guida di conversazione e un manuale di ortografia e calligrafia."}
{"id": "2104773", "revid": "228587", "url": "https://it.wikipedia.org/wiki?curid=2104773", "title": "Jean Marie Floch", "text": ""}
{"id": "2104775", "revid": "1538344", "url": "https://it.wikipedia.org/wiki?curid=2104775", "title": "Tazzina da caff\u00e8", "text": "La tazzina da caff\u00e8, detta anche \"demitasse\", \u00e8 un tipo di tazza che si usa per servire il caff\u00e8. \nCaratteristiche.\nSe \u00e8 una tazzina da bar \u00e8 monocolore o con il logo della ditta fornitrice del caff\u00e8, se fa parte di un servizio da caff\u00e8 riporta gli stessi colori o decorazioni degli altri pezzi."}
{"id": "2104781", "revid": "179777", "url": "https://it.wikipedia.org/wiki?curid=2104781", "title": "Odussia", "text": ""}
{"id": "2104786", "revid": "42179", "url": "https://it.wikipedia.org/wiki?curid=2104786", "title": "Seconda Punta", "text": ""}
{"id": "2104788", "revid": "20507925", "url": "https://it.wikipedia.org/wiki?curid=2104788", "title": "Rifinitore", "text": ""}
{"id": "2104791", "revid": "2043462", "url": "https://it.wikipedia.org/wiki?curid=2104791", "title": "Vittoria Melita di Sassonia-Coburgo-Gotha", "text": "Vittoria scandalizz\u00f2 le famiglie reali d'Europa con il suo divorzio e secondo matrimonio nei primi del Novecento.\nInfanzia.\nVittoria nacque il 25 novembre 1876 al palazzo di Sant'Antonio a Malta, da cui deriva il secondo nome, Melita. Il padre, che era in servizio sull'isola come ufficiale della \"Royal Navy\", era il principe Alfredo, duca di Edimburgo, secondo figlio della regina Vittoria e del principe consorte Alberto. La madre era Marija Aleksandrovna Romanova, una figlia di Alessandro II di Russia e della sua prima moglie, l'imperatrice consorte Maria Massimiliana d'Assia-Darmstadt. In quanto nipote del monarca britannico, ella godeva del trattamento di \"Sua Altezza Reale\" Principessa Vittoria di Edimburgo. Tra la famiglia era conosciuta come Ducky. Al momento della nascita, era decima nell'ordine di successione al trono del Regno Unito.\nDucky aveva un carattere difficile, come quello della sorella maggiore Maria, regina di Romania. Quando erano bambine, Vittoria era vergognosa, seria, sensibile ed incapace di essere disonesta o bugiarda, a quanto dice la sorella. \u00abQuesta bambina appassionata era spesso incompresa\u00bb, scrisse Maria di Romania. La madre crebbe i figli e li educ\u00f2 ad ignorare le malattie e ad essere fisicamente attivi. Per aiutare Vittoria a superare la sua timidezza, Maria obblig\u00f2 la bimba a passare parte di ogni suo pomeriggio a camminare in un cerchio di sedie vuote, fingendo di chiacchierare con degli invisibili compagni sotto la guida materna. La madre insistette inoltre che i bambini mangiassero qualunque cosa venisse posta loro di fronte, indipendentemente da quanto fosse cattivo il gusto.\nSuccessione al Ducato di Sassonia-Coburgo-Gotha del padre.\nIn quanto figlio del principe Alberto di Sassonia-Coburgo-Gotha, il padre di Vittoria era nella linea di successione del ducato di Sassonia-Coburgo-Gotha. Alfredo divenne erede apparente del ducato quando il fratello maggiore, e zio di Vittoria Melita, il Principe di Galles (in seguito Edoardo VII) rinunci\u00f2 ai suoi diritti di successione. Conseguentemente la famiglia si trasfer\u00ec a Coburgo, in Germania, nel 1889. La loro madre filo-tedesca inizi\u00f2 immediatamente a tentare di germanizzare le figlie assumendo una nuova governante, acquistando per loro degli indumenti pi\u00f9 sobri e cresimandole nella fede luterana tedesca, bench\u00e9 fossero state precedentemente allevate secondo i dogmi della Chiesa anglicana. I bambini per\u00f2 si ribellarono a tutte queste costrizioni ed alcune di queste nuove misure vennero alleggerite.\nInteressi romantici.\nDa adolescente Vittoria era una \u00abragazza alta, scura, dagli occhi violetti [...] con la sicurezza di un'imperatrice ed il temperamento di un maschiaccio\u00bb, secondo quanto disse un osservatore. Vittoria aveva \u00abun mento troppo sottile per essere convenzionalmente bella\u00bb, nell'opinione di uno dei suoi biografi, ma \u00abaveva una bella figura, occhi di un blu profondo ed una carnagione scura\u00bb. Nel 1891 Vittoria si rec\u00f2 con la madre al funerale della granduchessa Aleksandra Georgievna di Russia (nata Alessandra di Grecia), moglie del fratello di sua madre, il granduca Pavel Aleksandrovi\u010d Romanov. L\u00ec Vittoria incontr\u00f2 suo cugino, il granduca Kirill Vladimirovi\u010d. Bench\u00e9 i due fossero profondamente attratti l'uno dall'altra, la madre di Vittoria era riluttante a consentire alla figlia di sposare l'amato perch\u00e9 la Chiesa ortodossa russa proibiva i matrimoni tra primi cugini ed inoltre era sospettosa circa la moralit\u00e0 del Romanov. Quando not\u00f2 che le figlie erano rimaste impressionate dal loro attraente cugino, la madre disse loro: \u00abNon sapete che quando i cugini sembrano cos\u00ec affascinanti baciano anche la cameriera dietro la porta del salottino?\u00bb\nSubito dopo che la sorella Maria venne data in moglie a Ferdinando, principe della corona di Romania, si inizi\u00f2 a cercare un marito per Vittoria Melita. La regina Vittoria osserv\u00f2 che ella aveva un buon rapporto con il cugino, il principe Ernesto Luigi d'Assia, erede del trono granducale d'Assia-Darmstadt e primo figlio della principessa Alice, granduchessa d'Assia e del Reno, seconda figlia della regina. Quest'ultima era infatti molto favorevole al matrimonio tra i suoi due nipoti. Sia Vittoria Melita che Ernesto erano per\u00f2 riluttanti; Vittoria aveva infatti conosciuto Kirill a San Pietroburgo e l\u00ec si erano innamorati.\nGranduchessa d'Assia e del Reno.\nAlla fine Vittoria ed Ernesto si piegarono alle pressioni delle famiglie e si sposarono il 9 aprile 1894 a Schloss Ehrenburg, a Coburgo. Il matrimonio fu un grande evento, cui presenziarono la maggior parte delle famiglie regnanti di tutta Europa. Vittoria venne quindi insignita del titolo di granduchessa d'Assia e del Reno. Il suo matrimonio fu inoltre significativo perch\u00e9 al contempo venne annunciato ufficialmente il fidanzamento tra il futuro zar Nicola II di Russia con la sorella minore di Ernesto, Alix. Dall'unione di Vittoria Melita ed Ernesto Luigi nacquero due figli: la principessa Elisabetta d'Assia, soprannominata Ella, nata l'11 marzo 1895 ed un bambino nato morto, partorito il 25 maggio 1900.\nL'unione di Vittoria ed Ernesto fu infelice. Vittoria si affliggeva per la mancanza di affetto del marito nei suoi confronti, mentre Ernesto dedicava molte delle sue attenzioni alla loro figlia, che egli adorava. Elisabetta, che fisicamente assomigliava alla madre, preferiva la compagnia del padre a quella di Vittoria.\nI due coniugi amavano entrambi gli intrattenimenti ed organizzavano frequentemente delle feste nella loro residenza per i loro giovani amici. Una delle loro regole non scritte era che chiunque fosse oltre i trent'anni fosse \u00abvecchio e \"out\"\u00bb. Le formalit\u00e0 venivano accantonate e gli ospiti di sangue reale erano chiamati con i loro soprannomi ed erano incoraggiati a comportarsi come desideravano. Vittoria ed Ernesto coltivavano amicizie con artisti progressisti ed intellettuali, cos\u00ec come con quelli che semplicemente amavano il divertimento e le frivolezze. Il principe Nicola di Grecia e Danimarca, primo cugino di Vittoria Melita, ricord\u00f2 una delle sue permanenze come \u00abil pi\u00f9 allegro e gioioso ricevimento cui io abbia mai partecipato in vita mia\u00bb.\nVittoria era per\u00f2 meno entusiasta di sbrigare i propri compiti pubblici. Cercava di evitare di rispondere alla corrispondenza, differiva le visite ai vecchi parenti di cui non gradiva la compagnia e parlava con persone che la divertivano alle funzioni ufficiali mentre ne ignorava altre di rango pi\u00f9 elevato che trovava invece noiose. La scarsa attenzione di Vittoria per i suoi doveri provocava degli scontri con Ernesto, anche fisici a volte. La volubile Vittoria gridava, tirava servizi da the, spaccava porcellane contro le pareti e lanciava qualunque cosa avesse a portata di mano contro Ernesto durante le loro battaglie. Vittoria cercava sollievo quindi nel suo amore per i cavalli e nelle lunghe cavalcate in campagna in sella ad un focoso stallone di nome Bogdan.\nMentre era in Russia per l'incoronazione dello zar Nicola II, la passione di Vittoria per Kirill si ridest\u00f2; ella si divertiva a civettare con il Granduca ai balli ed alle celebrazioni che contornavano l'incoronazione.\nIl suo matrimonio con Ernie, questo il soprannome di Ernesto Luigi, affront\u00f2 un'ulteriore crisi nel 1897, quando Vittoria, di ritorno a casa da una visita alla sorella regina di Romania, sorprese ripetutamente Ernesto a letto con un servo. Non mosse pubblicamente nessuna accusa al marito, ma raccont\u00f2 ad una nipote che \u00abnessun ragazzo era al sicuro, dallo stalliere al garzone di cucina. Lui dorme piuttosto apertamente con tutti loro\u00bb. La regina Vittoria si rattristava per i problemi del matrimonio dei suoi nipoti, di cui aveva avuto notizia da Sir George Buchanan, il suo procuratore, ma si rifiut\u00f2 anche solo di considerare di permettere a Vittoria ed Ernesto di divorziare, a causa della figlia Elisabetta. Vennero fatti numerosi sforzi di recuperare il matrimonio che per\u00f2 fallirono e, quando nel gennaio 1901 la regina Vittoria mor\u00ec, una grande opposizione al divorzio venne rimossa.\nLa Corte Suprema dell'Assia sciolse il matrimonio il 21 dicembre 1901. Ernesto, che inizialmente era contrario al divorzio, arriv\u00f2 per\u00f2 a pensare che fosse l'unica alternativa possibile. \u00abAdesso che sono pi\u00f9 calmo e vedo l'assoluta impossibilit\u00e0 di continuare a condurre una vita che la stava uccidendo e portando me alla pazzia\u00bb, scrisse Ernesto alla sorella maggiore, Vittoria, principessa di Battenberg. \u00abMantenersi allegri e con una faccia sorridente mentre la rovina ti sta fissando negli occhi e l'infelicit\u00e0 ti lacera il cuore a pezzi \u00e8 una lotta inutile. Ho provato per il suo bene. Se non l'avessi amata cos\u00ec tanto, avrei desistito molto tempo fa\u00bb. Vittoria di Battenberg in seguito scrisse che era meno sorpresa del divorzio di quanto non lo fosse Ernie. \u00abBench\u00e9 entrambi abbiano fatto del loro meglio per fare del loro matrimonio un successo, \u00e8 stato un fallimento\u00bb, scrisse. \u00abI loro caratteri e le loro indoli erano piuttosto inconciliabili e avevo notato che si stavano gradualmente allontanando l'uno dall'altra\u00bb. Il divorzio del granduca regnante e della granduchessa d'Assia causarono uno scandalo nei circoli reali d'Europa. Lo zar Nicola scrisse alla madre che persino la morte sarebbe stata migliore della \u00abgenerale disgrazia di un divorzio\u00bb.\nDopo il suo divorzio, Vittoria and\u00f2 a vivere con la madre nella sua casa sulla costa Azzurra. Lei ed Ernesto condividevano la custodia di Elisabetta, che trascorreva sei mesi ogni anno con ciascuno dei due genitori. La figlia rimproverava a Ducky il divorzio e Ducky pass\u00f2 un brutto periodo nel tentativo di riconciliarsi con la figlia. Ernesto scrisse nelle sue memorie che Elisabetta si nascondeva sotto il suo divano, piangendo, prima di ogni visita alla madre. Ernesto invece assicurava alla bambina che anche la madre la amava, ma Ella rispondeva che \u00abMama dice che mi ama, ma tu mi ami\u00bb. Ernie rimaneva silenzioso e non corresse mai le impressioni della figlia.\nElisabetta mor\u00ec all'et\u00e0 di otto anni e mezzo di febbre tifoide nel novembre del 1903 mentre era in visita allo zar Nicola II ed alla sua famiglia nella loro residenza di caccia in Polonia. Il dottore consigli\u00f2 allo Zar di avvisare la madre della bambina della malattia, ma la Zarina tard\u00f2 a mandare il telegramma. Vittoria Melita ricevette l'ultimo messaggio che le annunciava la morte della figlia proprio mentre si stava mettendo in viaggio per correre al capezzale di Elisabetta. Ai funerali, Vittoria si tolse la propria medaglia dell'Ordine d'Assia e lo pose sulla bara della figlia come ultimo gesto per testimoniare \u00abche questa era l'ultima rottura con la sua vecchia famiglia\u00bb. Il suo gesto venne criticato dall'osservatore conte Bernhard von B\u00fclow come \u00abmelodrammatico\u00bb e di cattivo gusto.\nAlcune settimane dopo il funerale della bambina, Vittoria si infuri\u00f2 per il rifiuto dello Zar di permettere a Beatrice, la sorella pi\u00f9 giovane di Vittoria Melita, che in famiglia era conosciuta come \"Baby Bee\" (Piccola Ape), di sposare il granduca Mikhail Aleksandrovi\u010d Romanov, suo primo cugino. La sorella dello Zar, la granduchessa Ksenija Aleksandrovna Romanova, il 21 dicembre 1903 scrisse nel suo diario che aveva ricevuto una lettera terribile da Vittoria, nella quale ella la accusava di avere avuto un comportamento \u00aborribile e disonorevole\u00bb e, a giudizio di Ksenija, assicurava falsamente che Beatrice non aveva mai nemmeno sperato di sposare Michele. Beatrice pianse, dimagr\u00ec e si ammal\u00f2 al punto che dovette essere mandata in Egitto in viaggio per curarsi.\nSecondo matrimonio.\nDopo il divorzio di Ernesto e Vittoria, la sorella di Ernie, la zarina Alessandra Feodorovna, persuase il marito, Nicola II, ad esiliare Kirill nell'Estremo Oriente. I genitori di Kirill, il granduca Vladimir Aleksandrovi\u010d di Russia e la granduchessa Marija Pavlovna, tentarono anch'essi di scoraggiare la relazione. La madre disse a Kirill di mantenere Ducky come sua amante e di sposare per\u00f2 qualcun'altra. In seguito, durante la guerra russo-giapponese del 1904, Kirill sopravvisse ad un attacco contro la flotta russa e ritorn\u00f2 a Mosca come un eroe di guerra; la famiglia dello zar gli concesse quindi di lasciare la Russia ed egli si mise quindi in viaggio per Coburgo per raggiungere Vittoria. L'aver scampato per un pelo la morte rafforz\u00f2 la determinazione del Granduca di sposare la cugina. \u00abPer quelli su cui \u00e8 passata l'ombra della morte, la vita assume un nuovo significato,\u00bb scrisse Kirill nelle sue memorie. \u00ab\u00c8 chiaro come la luce del giorno. E io in quel momento stavo visibilmente arrivando a realizzare il sogno della mia vita. Nulla mi avrebbe fatto desistere. Ero andato troppo avanti. Finalmente il futuro mi si presentava radioso di fronte a me.\u00bb\nLa coppia si spos\u00f2 l'8 ottobre 1905 a Tegernsee: fu una semplice cerimonia, con la madre di Vittoria Melita, la sorella Beatrice ed un amico, il Conte Adlerburg, tra i presenti assieme alla servit\u00f9. Lo zio della coppia, il granduca Alekseij Aleksandrovi\u010d di Russia venne invitato senza che gli venisse comunicata la motivazione, ma arriv\u00f2 a cerimonia conclusa. Lo zar Nicola II rispose al matrimonio togliendo a Kirill la sua indennit\u00e0 reale e espellendolo dalla marina russa. La Zarina ne rimase oltraggiata e disse che non avrebbe mai pi\u00f9 ricevuto Vittoria, \u00abuna donna che si \u00e8 comportata cos\u00ec disgraziatamente\u00bb, o Kirill. La coppia si ritir\u00f2 quindi a Parigi, dove acquist\u00f2 una casa sugli \"Champs-\u00c9lys\u00e9es\", e visse del reddito passato loro dai genitori.\nVittoria, che raggiunse una maggiore maturit\u00e0 una volta raggiunti i trent'anni, decise di convertissi alla fede ortodossa nel 1907; fu questa una scelta che fece commuovere tanto suo marito quanto sua madre. La prima figlia di Ducky con Kirill, Marija Kirillovna, nacque nel 1907. Venne chiamata con il nome della nonna e soprannominata \"Masha\". La loro seconda figlia, Kira Kirillovna, venne alla luce nel 1909. Vittoria Melita e Kirill, che speravano in un figlio, furono dispiaciuti di avere una femmina, ma comunque la chiamarono come il padre.\nGranduchessa di Russia.\nNicola II venne costretto a restaurare la posizione di Kirill dopo che alcune morti nella famiglia imperiale russa lo portarono ad essere terzo nella linea di successione al trono degli zar. Kirill e Vittoria vennero quindi fatti tornare in Russia e a Ducky venne quindi dato il titolo di granduchessa di Russia.\nVittoria Melita si divertiva molto a partecipare alle cene e ai sontuosi balli frequentati dalla crema della societ\u00e0 di San Pietroburgo. Aveva anche un talento artistico che applic\u00f2 alla decorazione dei suoi appartamenti. Secondo la sorella Maria regina di Romania, Ducky riadatt\u00f2 magnificamente le proprie stanze ed ammass\u00f2 una grande collezione di giade. Amava inoltre dipingere ritratti \"drammatici\" di amici, come ad esempio quelli di Meriel Buchanan \u00abinginocchiata accanto alla lapide di un sarcofago coperto di rose bianche\u00bb o in posa di fronte a drappeggi neri con la faccia nascosta tra le braccia. \u00abDucky aveva un gusto perfetto ed una passione per sistemare le sue stanze in un modo piuttosto inusuale e poco comune\u00bb, scrisse la sorella Maria.\nI due coniugi avevano anche uno stretto rapporto con le loro figlie Maria e Kira; la loro zia Maria scrisse che le due ragazze \u00aberano due bambine splendide, cresciute bene, non esili, con dei capelli adorabili e la pelle perfetta e cos\u00ec superlativamente graziose come dei pony inglesi\u00bb.\nRivoluzione.\nQuando scoppi\u00f2 la Prima guerra mondiale, Vittoria inizi\u00f2 a lavorare come infermiera della Croce Rossa ed organizz\u00f2 un'unit\u00e0 di ambulanze motorizzate che venne definite \u00abuno dei servizi gestiti pi\u00f9 efficientemente di tutta la Russia\u00bb. Kirill e Vittoria avevano da sempre condiviso con i loro parenti la disapprovazione per l'amiciza dello Zar e della Zarina per lo starec Grigorij Efimovi\u010d Rasputin. La zarina Alessandra riteneva che Rasputin fosse in grado di curare gli attacchi di emofilia del figlio con le sue preghiere. Vittoria disse alla sorella regina di Romania che la corte dello zar era \u00abvista con un uomo malato che rifiuta ogni dottore ed ogni aiuto\u00bb.\nQuando Rasputin venne assassinato nel dicembre 1916, Vittoria e Kirill firmarono una lettera, sottoscritta da altri parenti, chiedendo allo Zar di dimostrare clemenza nei confronti del granduca Dmitrij Pavlovi\u010d di Russia, uno dei congiurati implicati nell'omicidio; Nicola per\u00f2 non accontent\u00f2 la loro richiesta. Settimane pi\u00f9 tardi, lo Zar abdic\u00f2 e nel Paese scoppi\u00f2 il caos. Kirill condusse la sua unit\u00e0 navale fino alla Duma il 14 marzo 1917 e giur\u00f2 la sua fedelt\u00e0 al parlamento, sperando di riportare l'ordine e conservare la monarchia. Fu questo un gesto che provoc\u00f2 critiche da parte degli altri Romanov, che videro questa azione come un tradimento. Vittoria support\u00f2 il marito e credeva infatti che stesse facendo la cosa giusta. Aveva anche simpatizzato con le persone che avevano intenzione di riformare il governo. Vittoria scrisse alla Regina di Romania nel febbraio 1917 che la loro casa era circondata da una folla, \u00abma in ogni caso il nostro cuore e la nostra anima sono con questo movimento di libert\u00e0 che probabilmente al momento sta firmando i nostri mandati di morte [...] Personalmente stiamo perdendo tutto, le nostre vite sono state cambiate in un soffio e ciononostante stiamo praticamente guidando il movimento\u00bb.\nEsilio.\nLe loro speranze andarono per\u00f2 in fumo e furono costretti a fuggire in Finlandia, poi a Coburgo, in Germania. Il Governo Provvisorio diede loro il permesso di lasciare la Russia, bench\u00e9 non gli fosse stato concesso di portarsi appresso niente di valore. Aggirarono il divieto cucendo i gioielli dentro i loro abiti, sperando che non venissero scoperti dalle autorit\u00e0. Furono fatti salire su un treno e non ci fu nessun incidente. La loro figlia Kira, che aveva otto anni all'epoca, ricord\u00f2 che \u00abper la prima volta non c'erano bardature reali [...] cio\u00e8 tappeti rossi, \"comfort\" speciali, ecc.\u00bb.\nNell'agosto 1917, mentre si trovava ad Haiko, la tenuta estiva in Finlandia di un amico, la quarantenne Vittoria diede alla luce il granduca Vladimir Kirillovi\u010d di Russia, unico figlio maschio ed erede della dinastia. La famiglia rimase in Finlandia, precedentemente un granducato sotto il governo russo, che nel dicembre 1917 aveva dichiarato la propria indipendenza. Vittoria ed il marito continuavano a sperare che i Russi bianchi prevalessero. Con il tempo per\u00f2 essi finirono le forniture e furono costretti a chiedere aiuto agli altri famigliari. Nel luglio 1918 Vittoria scrisse a Margherita di Sassonia-Coburgo-Gotha, principessa della corona di Svezia e sua prima cugina, implorandola di inviarle cibo per bambini con cui nutrire il piccolo Vladimir. Ducky non voleva infatti chiedere aiuto in Inghilterra perch\u00e9 riteneva che i suoi parenti inglesi non avessero fatto abbastanza per aiutare i Romanov.\nDucky supplic\u00f2 il cugino, re Giorgio V, di aiutare l'Armata Bianca a riconquistare il Paese. La risposta del Re fu che i britannici avevano effettivamente aiutato la fazione dei Bianchi, ma le navi erano troppo scarse ed inoltre sembrava che non ci fosse unit\u00e0 d'intenti tra i russi contro i Bolscevichi. Quindi la Gran Bretagna non support\u00f2 nessuna azione militare contro San Pietroburgo quando ancora sarebbe stato possibile stroncare il Bolscevismo. In una lettera a re Giorgio, Lord Acton, l'ambasciatore britannico ad Helsinki, not\u00f2 il pedaggio che la rivoluzione aveva chiesto a Vittoria Melita; ella \u00absembrava vecchia e malconcia ed aveva perso gran parte della sua bellezza, il che non \u00e8 stupefacente se si considera tutto ci\u00f2 che ha dovuto attraversare\u00bb.\nLa famiglia esiliata si trasfer\u00ec quindi a Coburgo ed in seguito a Saint-Briac-sur-Mer, in Francia, dove rimasero per il resto delle loro vite. Mentre erano in Germania, Vittoria dimostr\u00f2 interesse per il partito nazista, che fece presa su di lei a causa delle istanze anti-bolsceviche e della sua speranza che il movimento politico potesse contribuire a restaurare la monarchia russa. Lei e Kirill, nel 1922, presero parte ad una conferenza nazista a Coburgo e Vittoria don\u00f2 del denaro al partito. Nel 1923 Kirill ebbe un collasso nervoso e Vittoria lo cur\u00f2 finch\u00e9 non ne guar\u00ec. Ducky incoraggi\u00f2 inoltre i sogni del marito di una restaurazione della monarchia e della possibilit\u00e0 di diventare zar. Nel 1924, mentre si trovava a Saint-Briac, Kirill si dichiar\u00f2 ufficialmente Guardiano del Trono. Sempre nello stesso anno, Vittoria fece un viaggio negli Stati Uniti, con la speranza di riuscire a raccogliere consensi tra gli americani per il ritorno della monarchia; il suo tentativo per\u00f2 non ebbe successo, a causa dell'isolazionismo prevalente negli USA negli anni 1920. Ella continu\u00f2 a spendersi nei suoi sforzi di aiutare Kirill a salire sul trono ed arriv\u00f2 a vendere i suoi lavori artistici per raccogliere fondi da destinare alla causa famigliare. Kira scrisse alla zia in Romania del duro lavoro della madre:\nVittoria era anche preoccupata per le prospettive di matrimonio delle sue due figlie. Maria, la figlia maggiore, dai capelli biondi e gli occhi blu, in apparenza somigliava molte alla nonna materna, con un viso ampio e tondo ed una tendenza ad ingrassare e a sembrare pi\u00f9 vecchia della sua vera et\u00e0, quando era appena un'adolescente. Veniva descritta come \u00abtimida ed accomodante\u00bb, ma aveva anche lei la sua dose di sfortune. Nel 1924, quando aveva diciassette anni, la \u00abcapricciosa\u00bb Maria and\u00f2 in visita alla zia Maria di Romania e intrattenne una \"liaison\" con un genero di una dama di compagnia alla corte rumena. La cugina quindicenne, la principessa Ileana di Romania, quando Maria fu di ritorno a casa, diffuse dei pettegolezzi a proposito di questa relazione e ci\u00f2 rese pi\u00f9 tesi i rapporti tra Vittoria Melita e la sorella. Con il tempo per\u00f2 i dissidi vennero sanati e l'anno seguente Maria venne fidanzata ad un principe minore, Federico Carlo, principe ereditario di Leiningen. Ducky fu poi presente accanto al letto della figlia, quando essa diede alla luce il primo figlio, Emich Kirill, nel 1926, e fu cos\u00ec anche per tutti gli altri parti della figlia.\nKira, dai capelli scuri, coraggiosa e franca, aveva un carattere se possibile ancora pi\u00f9 tranquillo di quello della sorella maggiore. Era intelligente, curiosa e interessata alle arti come la madre, con la quale lavorava nello studio di Saint-Briac. Kira, inoltre, faceva frequenti visite alle cugine delle varie corti europee e partecipava a numerosi ricevimenti nel Regno Unito. Ella divenne molto pi\u00f9 intima con la cugina Ileana di quanto non lo sia mai diventata la sorella Maria. Kira ebbe per\u00f2 ancora pi\u00f9 difficolt\u00e0 rispetto alla sorella a trovare un marito adatto e questo caus\u00f2 a Vittoria Melita molte preoccupazioni, ma infine spos\u00f2 il principe Luigi Ferdinando di Prussia, pretendente al trono, abolito, di Germania.\nQuando crebbe, Vladimir, l'unico figlio di Ducky, matur\u00f2 una forte somiglianza con il bisnonno, lo zar Alessandro II. Vittoria era eccessivamente protettiva nei confronti di Vladimir, sul quale riponeva tutte le proprie speranze per il futuro. Non voleva che frequentasse delle scuole perch\u00e9 era preoccupata per la sua sicurezza e perch\u00e9 voleva che venisse educato come veniva istruito un granduca Romanov prima della rivoluzione; assunse quindi un istitutore per lui e si rifiut\u00f2 di fargli apprendere una professione. Come contropartita per la devozione della madre, Vladimir la amava e la rispettava. \u00abNoi amavamo i nostri genitori ed il loro amore per noi era infinito\u00bb, scrisse Vladimir dopo la loro morte. \u00abTutte le difficolt\u00e0 e le amarezze che dovemmo affrontare negli anni furono pienamente alleviate dal nostro amore reciproco. Eravamo orgogliosi di [loro]\u00bb.\nLa citt\u00e0 di villeggiatura di Saint-Briac era un luogo di ritiro privilegiato per cittadini britannici in pensione che desideravano vivere agiatamente con un reddito limitato. Vittoria Melita fece amicizie tra gli inglesi ed i francesi, ma anche tra gli altri stranieri che risiedevano nella cittadina, che amavano accompagnarsi a dei reali. Bench\u00e9 inizialmente le sue maniere potessero essere sembrate altezzose, i vicini ben presto scoprirono che Ducky era molto pi\u00f9 avvicinabile del marito. I loro amici li trattavano con deferenza, inchinandosi in loro presenza o chiamandoli con i loro titoli reali. Vittoria si divertiva ad organizzare delle produzioni teatrali amatoriali, tra cui \u00e8 da ricordare la rappresentazione di \"Sleeping Beauty\", con l'aiuto di un insegnante di balletto russo che viveva in una comunit\u00e0 delle vicinanze.\nIn citt\u00e0 si rumoreggiava che Kirill andasse a Parigi per \u00abdelle avventure occasionali\u00bb. Vittoria, che aveva dedicato la propria vita a Kirill, fu distrutta quando, nel 1933, scopr\u00ec che il marito le era stato infedele, a quanto si apprende dalle lettere di Maria di Romania. Ducky mantenne un decoro di facciata per il bene dei loro figli, tra cui il decenne Vladimir, ma non fu pi\u00f9 in grado di perdonare il tradimento del marito.\nVittoria ebbe un collasso poco dopo aver assistito alla cerimonia del battesimo della sua quinta nipote, Mechtilde, nel febbraio del 1936. I famigliari e gli amici accorsero immediatamente, ma non si pot\u00e9 fare nulla. Quando la sorella a lei pi\u00f9 vicina, Maria di Romania, giunse al suo capezzale, venne chiesto a Ducky se era contenta che fosse arrivata Maria. Vittoria, stentatamente, rispose: \u00abQuesto fa tutta la differenza\u00bb. Comunque lei \u00abrabbrivid\u00ec al tocco di Kirill\u00bb, scrisse Maria di Romania. Mor\u00ec il 1\u00ba marzo 1936. La sorella la elogi\u00f2 in una lettera:\nVittoria venne sepolta nel mausoleo di famiglia a Coburgo fino a che i suoi resti vennero trasferiti nella Fortezza dei Santi Pietro e Paolo il 7 marzo 1995. Dopo la sua morte, il marito fu molto solitario. Il matrimonio della figlia Kira con Luigi Ferdinando di Prussia, nel 1938, fu un evento molto importante per Kirill, che lo vide come l'unione di due dinastie. In ogni caso Kirill mor\u00ec appena due anni dopo la moglie; bench\u00e9 infedele, Kirill amava ancora la moglie e gli mancava molto quella donna su cui aveva contato cos\u00ec tanto, tanto che pass\u00f2 gli ultimi suoi anni a scrivere memorie della loro vita insieme. \u00abCi sono alcuni che in una sola persona combinano tutto ci\u00f2 che \u00e8 la miglior anima, mente e corpo,\u00bb scrisse. \u00abLei aveva tutto questo, e anche di pi\u00f9. Pochi sono cos\u00ec fortunati da avere una donna cos\u00ec come compagna delle loro vite \u2013 Io ero uno di questi privilegiati\u00bb.\nTitoli nobiliari.\nDurante la sua vita, Vittoria Melita ebbe i seguenti titoli nobiliari:\nIn quanto nipote di linea maschile del monarca britannico, Vittoria Melita si fregiava dello stemma reale, con uno scudo interno per la Sassonia, il tutto differenziato da un nastro in argento a cinque punte, le due pi\u00f9 esterne con dei cuori color rosso, il paio pi\u00f9 interne con delle ancore azzurre e la centrale con una croce rossa. Nel 1917, con decreto reale, lo scudo centrale venne eliminato. Da quel momento le sue armi sono duplicate in quelle della principessa Alessandra, \"The Honourable\" Lady Ogilvy."}
{"id": "2104797", "revid": "729019", "url": "https://it.wikipedia.org/wiki?curid=2104797", "title": "Carceri feudali", "text": "Le Carceri feudali costituivano la prigione della contea superiore dei Carafa, che aveva come capoluogo Cerreto Sannita. Le carceri sono site di fronte alla collegiata di San Martino, alle spalle della taverna ducale e di fianco al palazzo del Genio.\nL'ingresso originario \u00e8 sito in via Sannio.\nStoria.\nLe carceri nella \"vecchia\" Cerreto.\nPrima del sisma del 1688 le carceri trovavano posto nel \"torrione\", massiccia torre cilindrica i cui cospicui ruderi costituiscono oggi una delle poche testimonianze visibili di Cerreto antica. La tesi che il torrione era adibito a funzioni carcerarie \u00e8 sostenuta dallo storico locale Renato Pescitelli che a sostegno della sua tesi presenta diversi documenti antichi ed una pregevole pergamena del XVII secolo. Quest'ultima raffigura dei detenuti che dalla cima del torrione calano con una fune un cesto allo scopo di ricevere dei viveri.\nIn un atto del notaio Cappella del 1611 vi \u00e8 scritto che nel torrione si era soliti rinchiudere i delinquenti.\nCerreto, in qualit\u00e0 di capoluogo della contea superiore dei Carafa, era obbligata a tenere le carceri e forse il torrione fu edificato proprio per essere adibito a funzioni carcerarie.\nIl torrione, cinto da un fossato, era accessibile tramite un ponte che immetteva nell'ambiente abitato dal custode del carcere. Le carceri civili trovano posto nella parte alta del torrione mentre le carceri penali erano site in un grande ambiente interrato chiamato \"fossa\" e che era comunicante con la stanza superiore tramite una scala a pioli collegata ad una botola, quest'ultima protetta da una ringhiera di ferro (la \"saettera\"). Nella sala sovrastante la \"fossa\" trovavano posto degli strumenti di tortura.\nDal libro dei morti della chiesa parrocchiale si apprende che: il 1\u00ba marzo 1661 mor\u00ec soffocato nella \"fossa\" il detenuto Giovan Battista Magnati, detto \"Zeza\"; il 15 luglio 1670 si suicid\u00f2 gettandosi dal torrione, probabilmente per disperazione, il detenuto Angelo Battaglino di Morcone; nel 1676 il detenuto Decio Piscitella evase calandosi dalla cima del torrione.\nCon il passare del tempo le pene furono alleviate e fu espressamente vietata la carcerazione nella \"fossa\" perch\u00e9 sotterranea ed in contrasto con le disposizioni regie in materia. Fu anche disposto che le donne condannate alla reclusione dovevano scontare la loro pena presso i parenti. Fu inoltre stabilito che la pena per i ladri di viveri e di frutta era la gogna in pubblica piazza.\nLe carceri nella \"nuova\" Cerreto.\nSubito dopo il terremoto del 5 giugno 1688, con la ricostruzione \"ex novo\" della cittadina, si rese necessario reperire un locale da adibire temporaneamente a funzioni carcerarie. Infatti la scelta del conte Marzio Carafa e di suo fratello Marino Carafa di ricostruire l'abitato pi\u00f9 a valle ed in un sito diverso dal precedente, caus\u00f2 non poche polemiche ed alcuni cerretesi \u00abfurono costretti anche con le Carceri portarsi altrove ad abitare\u00bb.\nFu adibita temporaneamente a carcere la \"masseria\" del barone Petronzi, una casa colonica che non aveva sub\u00ecto molti danni dal terremoto e che nei giorni successivi al terribile evento aveva ospitato anche le suore di clausura salvatesi alla distruzione del loro monastero.\nNel 1709 l'Universitas, che era riuscita ad accantonare la somma necessaria per avviare il cantiere, ottenne dal conte Carlo Carafa sia l'autorizzazione a procedere con l'appalto e sia il progetto delle carceri che fu redatto dal \"regio ingegnere\" Giovanni Battista Manni. Il luogo scelto per edificare le carceri fu una porzione dell'isolato sul quale, negli anni successivi, furono edificati altri edifici pubblici quali la taverna ducale, il primo nucleo del teatro comunale, la dogana (ufficio riscossione tributi) e l'ospedale.\nLa costruzione delle carceri fu affidata al cerretese Nicola Paduano che termin\u00f2 il suo lavoro nel 1711, anno in cui il Paduano comunic\u00f2 agli eletti dell'Universitas che l'opera era costata 1765 ducati, 4 tar\u00ec e 9 grana per la struttura muraria e 161 ducati per le opere in ferro (inferriate varie). L'importo superava di ben 403 ducati le previsioni di spesa e siccome la civica amministrazione non era in grado di coprire il disavanzo, il conte Carlo Carafa si offr\u00ec di donare i 403 ducati a patto che negli anni successivi l'Universitas avrebbe dovuto costruire gli altri edifici pubblici progettati da Giovanni Battista Manni e cio\u00e8 il forno pubblico e la dogana.\nLe condizioni di vita dei detenuti erano pessime tanto \u00e8 vero che nella prima met\u00e0 del XVIII secolo l'Universitas fu costretta a prendere in locazione una casa (l'attuale ex sede del P.C.I. su corso Umberto I) che adib\u00ec per alcuni anni a carcere. Alcuni detenuti, a causa della puzza e delle cattive condizioni igieniche, subivano una sorta di arresti domiciliari come avvenne nel 1765 ai fratelli Venusto e Gaetano Gizzi che, prossimi al crollo, furono trasportati in una casa privata.\nLe carceri feudali, divenute successivamente \"carceri mandamentali\", sono state in funzione sino agli anni 1970.\nDescrizione.\nL'ingresso originario delle carceri \u00e8 sito lungo via Sannio ed \u00e8 costituito da un grazioso portale in pietra locale lavorata.\nL'ingresso sito sulla piazza \u00e8 stato realizzato successivamente. Al posto di questa porta originariamente c'era una finestra dalla quale i detenuti parlavano con l'avvocato o con i parenti.\nIl piano terra \u00e8 costituito da un vasto ambiente alle cui pareti si possono vedere ancora i ganci circolari in ferro ai quali venivano attaccati i detenuti mediante delle catene.\nSono da notare le possenti mura che sono spesse circa due metri.\nNel vano sottoscala \u00e8 sita una cella che conserva ancora le scritte e i graffiti realizzati dai reclusi. In fondo alla cella, a destra, \u00e8 sita la latrina.\nNel piano superiore venivano rinchiuse le donne ed i condannati per gli illeciti civili.\nDi fronte alle carceri feudali, ad angolo fra via Sannio e vico Guarino, \u00e8 sita la casa che in passato ospitava gli \"armigeri\" o \"sgherri\", le guardie che erano al comando del governatore della contea."}
{"id": "2104798", "revid": "1728", "url": "https://it.wikipedia.org/wiki?curid=2104798", "title": "Fasti capitolini", "text": ""}
{"id": "2104799", "revid": "765341", "url": "https://it.wikipedia.org/wiki?curid=2104799", "title": "Fasti Capitolini", "text": "I Fasti Capitolini sono dei Fasti consolari e trionfali, conservati nei Musei Capitolini di Roma.\nStruttura e scoperta.\nSi tratta di iscrizioni marmoree, rinvenute nel Foro Romano per la maggior parte nel XVI secolo, e riferibili all'et\u00e0 augustea e a volte denominate \"fasti antichi\", per contrapposizione ai \"fasti moderni\", che, rifacendosi a quelli antichi, riportano l'elenco delle autorit\u00e0 civiche dell'et\u00e0 moderna.\nI Fasti, che poi saranno chiamati Fasti Capitolini, furono ritrovati nel 1547 nel Foro Romano. Molto probabilmente si tratt\u00f2 di una scoperta del tutto casuale, durante lo scavo di una fornace per la cottura della calce, davanti al tempio di Antonino e Faustina nel Foro Romano; subito dopo il ritrovamento, su progetto di Michelangelo, i Fasti Capitolini furono collocati a decorazione della parete di fondo del Cortile del Palazzo e nel 1586, con una sistemazione che richiama quella del cortile, furono posizionati nella collocazione attuale.\nI frammenti restaurati, per ordine del cardinale Alessandro Farnese, furono portati all'interno del Palazzo dei Conservatori al Campidoglio, e per questo motivo, da allora, sono indicati come Fasti Capitolini. Due ulteriori frammenti furono trovati durante la campagna di scavi condotta nel Foro Romano tra il 1816 e il 1818, negli stessi luoghi dove furono trovati i primi, e pi\u00f9 numerosi frammenti.\nElenchi.\nI Fasti Capitolini riportano due diversi elenchi di nominativi, che presentano alcune lacune. Il primo, ricostruito sulla base di 30 frammenti di marmo, riporta la lista dei consoli dal 483 a.C. al 13 a.C., e per questo \u00e8 chiamato Fasti consolari, mentre il secondo, corrispondente a 26 frammenti, presumibilmente provenienti dai fornici dell'Arco di Augusto , riporta la lista dei trionfatori dal 753 a.C. al 19 a.C., e perci\u00f2 \u00e8 chiamato Fasti trionfali.\nUn prezioso frammento di questa seconda serie riporta il nome di Romolo, fondatore della citt\u00e0."}
{"id": "2104809", "revid": "1097011", "url": "https://it.wikipedia.org/wiki?curid=2104809", "title": "Tazza da t\u00e8", "text": "La tazza da t\u00e8 \u00e8 un tipo di tazza che si usa in occidente per servire il t\u00e8. \nCaratteristiche.\nNella tradizione orientale le tazze da t\u00e8 sono senza manico."}
{"id": "2104810", "revid": "2039709", "url": "https://it.wikipedia.org/wiki?curid=2104810", "title": "Che Guevara", "text": "Guevara fu membro del Movimento del 26 luglio e dopo il successo della rivoluzione cubana assunse un ruolo nel nuovo governo, secondo per importanza solo a Fidel Castro, suo alleato politico. Nella prima met\u00e0 del 1965 lasci\u00f2 Cuba per attuare la rivoluzione socialista in altri Paesi, prima nell'ex Congo belga (ora Repubblica Democratica del Congo), poi in Bolivia. L'8 ottobre 1967, a La Higuera (dipartimento di Santa Cruz), venne ferito e catturato da un reparto antiguerriglia dell'esercito boliviano assistito da forze speciali statunitensi costituite da agenti speciali della CIA. Il giorno successivo venne giustiziato sommariamente e mutilato delle mani nella scuola del villaggio. Il suo cadavere, dopo essere stato esposto al pubblico a Vallegrande, fu sepolto in un luogo segreto e ritrovato da una missione di antropologi forensi argentini e cubani, autorizzata dal governo boliviano di Sanchez de Lozada, nel 1997. Da allora i suoi resti si trovano nel mausoleo di Santa Clara di Cuba.\nLa figura di Guevara ha suscitato grandi passioni sia in suo favore sia contro: dopo la sua morte \u00e8 divenuto un'icona dei movimenti rivoluzionari di sinistra, idolatrato oltre che dagli stessi cubani anche da tutti quelli che si riconoscevano nei suoi ideali.\nLa fotografia ritratto di Che Guevara, chiamata \"Guerrillero Heroico\" e opera di Alberto Korda, dopo la sua morte divenne una delle immagini pi\u00f9 famose e riprodotte al mondo, nelle sue varie versioni, del XX secolo. Usata e riprodotta per scopi simbolici, artistici e pubblicitari, \u00e8 stata definita dal \"Maryland Institute College of Art\" come la foto pi\u00f9 celebre di sempre.\nBiografia.\nInfanzia e giovent\u00f9.\nErnesto Guevara nacque a Rosario, nella provincia di Santa Fe, il 14 giugno del 1928 da un'abbiente famiglia borghese, primogenito dei cinque figli (tre maschi e due femmine) di Ernesto Rafael Guevara Lynch (1900-1987), un imprenditore argentino di origini basche ed irlandesi, e di Celia de la Serna (1906-1965), un'attivista politica e femminista militante, atea ed anti-clericale, proveniente da un'agiata famiglia parte della cosiddetta \"oligarchia del bestiame argentina\", di remote origini spagnole (pi\u00f9 precisamente della Cantabria), basche e guaran\u00ed (secondo lo storico e genealogista Narciso Binay\u00e1n Carmona, la madre di Che Guevara sarebbe stata una diretta discendente del \"conquistador\" Domingo Mart\u00ednez de Irala). In accordo con le norme dell'onomastica spagnola, il nome legale di Ernesto Guevara viene talvolta accompagnato da \"de la Serna\" e/o \"Lynch\". La coppia era colta, aveva tratti boh\u00e9miens e trasmise ai suoi figli spensieratezza, spirito di avventura e interesse per la letteratura, i quali caratterizzeranno Ernesto nel corso della sua vita. Relativamente alla data di nascita si hanno notizie discordi: nella biografia redatta da Jon Lee Anderson, \u00e8 citata l'affermazione della madre, poi riferita da terzi, secondo cui la data corretta sarebbe il 14 maggio, mentre le altre fonti concordano sul 14 giugno. Pochi giorni dopo essere venuto al mondo, il piccolo Ernesto contrasse una broncopolmonite che quasi lo uccise. Gli anni della prima infanzia li trascorse a Caraguatay, nella provincia di Misiones.\nNel maggio 1931 gli venne diagnosticata l'asma. Gli attacchi della malattia erano molto acuti e lo affliggeranno per tutta la vita, oltre a pesare fortemente sull'economia della famiglia, non sempre florida. Per mitigare le sofferenze del giovane Ernesto, la famiglia si spost\u00f2 in cerca di un clima secco di montagna: essa si trasfer\u00ec dapprima a C\u00f3rdoba e poi ad Altagracia, un piccolo villaggio in provincia di C\u00f3rdoba, dove Ernesto vivr\u00e0 dai cinque ai diciassette anni. Non poteva frequentare la scuola con regolarit\u00e0 a causa della malattia e fu quindi la madre a insegnargli a leggere e a scrivere. Nel 1936 incominci\u00f2 a frequentare la scuola in modo non regolare.\nAltra passione giovanile furono gli scacchi, gioco insegnatogli dal padre nelle molte ore nelle quali l'asma lo costringeva a letto, nonostante Ernesto cercasse sempre di imporsi sulla malattia. Il ragazzo si adirava quando capiva che gli lasciavano vincere le partite deliberatamente. Nel 1939 conobbe lo scacchista cubano campione del mondo Jos\u00e9 Ra\u00fal Capablanca e all'et\u00e0 di dodici anni partecip\u00f2 a diversi tornei scacchistici locali. Impar\u00f2 a maneggiare la pistola fin dai cinque anni e le domeniche era solito andare a sparare al bersaglio col padre. Durante l'adolescenza, si appassion\u00f2 alla poesia, specialmente a quella di Pablo Neruda; come molti sudamericani della sua estrazione sociale e culturale, nel corso degli anni Guevara scrisse diverse poesie. Era un lettore vorace ed eclettico, con interessi che variavano dai classici dell'avventura di Jules Verne, Alexandre Dumas, Robert Louis Stevenson, Miguel de Cervantes ed Emilio Salgari ai saggi di Sigmund Freud e Carl Gustav Jung e ai trattati filosofici di Bertrand Russell. Nonostante l'educazione borghese, i suoi amici erano i ragazzi poveri di C\u00f3rdoba, che lo ricorderanno come audace e sicuro di s\u00e9.\nNel 1940, durante la seconda guerra mondiale, il padre di Ernesto si unisce alla Acci\u00f3n Argentina, un'organizzazione antifascista simpatizzante con gli alleati. Anche il giovane Ernesto ottiene, a soli dodici anni, la tessera personale e si offre di indagare sulla presenza di nazisti fra i tedeschi che vivono nella zona di Altagracia. A tredici anni, incomincer\u00e0 il suo primo lavoro, raccoglitore di uva in uno dei vigneti della regione, ma dopo soli tre giorni di attivit\u00e0 fu costretto a interrompersi a causa degli attacchi di asma; il proprietario del vigneto non gli pag\u00f2 il dovuto. Nel 1942 si iscrisse al liceo pubblico e incontr\u00f2 i fratelli Granado, Tom\u00e1s, suo compagno di classe, e Alberto, maggiore di sei anni.\nSi dedic\u00f2 allo sport, specialmente al rugby (milit\u00f2 per un breve periodo anche nel San Isidro), con ottimi risultati nonostante l'asma, che lo costringeva a portarsi l'inalatore antiasmatico a bordo campo In questo contesto acquis\u00ec il soprannome \"Fuser\", contrazione di \"Furibondo Serna\", suo tipico grido quando partiva all'attacco, e pi\u00f9 tardi quello di \"el Chancho\", \"il maiale\", perch\u00e9 era sempre sporco.\nLa sua passione per la letteratura non si era affievolita: leggeva Jack London, Pablo Neruda (che recitava ad alta voce, dimostrando un'ottima memoria), Horacio Quiroga, Jos\u00e9 Ingenieros, John Steinbeck, \u00c9mile Zola, William Faulkner (di cui lo colp\u00ec \"Santuario\"), persino Charles Baudelaire in lingua originale (il francese gli venne insegnato dalla madre). Si appassion\u00f2 inoltre alla psicologia leggendo Sigmund Freud, Carl Gustav Jung e Alfred Adler. Acquis\u00ec un grande interesse per il personaggio del Mahatma Gandhi, che divenne l'eroe della sua giovent\u00f9, e si impression\u00f2 molto quando venne a sapere del suo assassinio. Nonostante questa ammirazione per Gandhi, Guevara non condivideva la sua idea secondo la quale il privilegio potesse essere distrutto senza violenza. Molto forte fu anche l'influenza di Jawaharlal Nehru e il suo libro \"La scoperta dell'India\" divenne uno dei libri preferiti di Guevara. Fra le sue letture, delle quali prendeva nota e che commentava sui libri \u2013 per un paio d'anni scrisse anche un piccolo dizionario filosofico \u2013, si contano anche St\u00e9phane Mallarm\u00e9, Friedrich Engels e Karl Marx, Federico Garc\u00eda Lorca, Antonio Machado e Paul Verlaine. I suoi voti al liceo erano buoni per le materie umanistiche, come letteratura, filosofia e storia, e scarsi per quelle scientifiche, cio\u00e8 matematica e storia naturale, e anche per inglese e musica. Come afferm\u00f2 lo stesso Che, sebbene cominciasse a esprimersi il suo antimilitarismo, durante la sua adolescenza le cause sociali non lo interessavano e non partecip\u00f2 in alcun modo a lotte politiche o studentesche. A causa dell'asma venne riformato dal servizio militare e si iscrisse alla facolt\u00e0 di ingegneria, lavorando poi alla costruzione di opere pubbliche e a progetti viabilistici. In seguito alla morte della nonna, alla quale Ernesto rimase vicino per gli ultimi suoi diciassette giorni di vita, e forse a causa dell'esperienza maturata con la propria asma, decise di abbandonare ingegneria e iscriversi alla facolt\u00e0 di medicina, sognando \u2013 come rivel\u00f2 lo stesso Che \u2013 di diventare un famoso ricercatore. Il primo anno di universit\u00e0 non fu brillante, principalmente perch\u00e9 studiava gli argomenti che gli interessavano, come quelli di psicologia, non quelli del suo corso. Continuavano le passioni per gli scacchi e per il rugby: perse una simultanea con il grande maestro Miguel Najdorf, mentre sorprendeva tutti correndo sul campo di rugby per ottanta minuti nonostante l'asma. Durante il periodo universitario il Che dimostra i suoi primi timidi interessi nella politica, accusando i marxisti della Juventud Comunista di essere settari e privi di elasticit\u00e0.\nNella tarda adolescenza si appassion\u00f2 alla fotografia. Anni dopo, avrebbe fotografato i siti archeologici visitati nei suoi viaggi. Studi\u00f2 dal 1941 nel Colegio Nacional De\u00e1n Funes e, nel 1948, si iscrisse all'Universit\u00e0 di Buenos Aires per studiare medicina: dopo diverse interruzioni, si laure\u00f2 il 12 luglio 1953.\nIl Sudamerica in motocicletta.\nGuevara adatt\u00f2 alla sua bicicletta un piccolo motore e part\u00ec il 1\u00ba gennaio 1950 per un viaggio in solitaria nelle province rurali del nord dell'Argentina. Dal febbraio 1951 cominci\u00f2 a lavorare come infermiere su mercantili e petroliere e viaggiando su di essi raggiunger\u00e0 il Brasile, Trinidad e Tobago e Venezuela. Nel 1951 un suo vecchio amico, il biochimico Alberto Granado, sugger\u00ec a Guevara di prendere un anno di pausa dagli studi in medicina per intraprendere il viaggio attraverso il Sudamerica che per anni si erano proposti di fare. Guevara e Alberto partirono dalla citt\u00e0 di Alta Gracia a cavallo di una motocicletta Norton 500 del 1939, cui Granado aveva dato il soprannome di \"La Poderosa II\" (\"La Potente II\"). Dopo un grave incidente a Temuco, che causer\u00e0 danni al telaio della motocicletta, i due rimasero colpiti dalle penose condizioni dei minatori cileni sfruttati dalle compagnie inglesi, nonch\u00e9 dal razzismo e dal maltrattamento subito dagli indigeni peruviani. Cruciale fu l'arrivo al lebbrosario di Huambo, tenuto in pessime condizioni, dove i due si offrirono come medici. In Per\u00f9, Guevara rimase affascinato da Cusco e dal Machu Picchu. A Lima i due incontrarono il dottor Hugo Pesce, esperto della ricerca sulla lebbra e marxista. Un mese dopo raggiunsero il lebbrosario di San Pablo, dove svolsero ancora attivit\u00e0 mediche. Durante il soggiorno al lazzaretto Guevara attravers\u00f2 a nuoto il Rio delle Amazzoni. I due vennero colpiti dal forte contrasto fra ricchezza e miseria a Caracas, ultima tappa del viaggio, dove Guevara si separ\u00f2 da Granado volando con un aereo a Miami; nella citt\u00e0 Guevara trascorse venti giorni, i quali verranno ricordati dallo stesso Che come i pi\u00f9 duri e pi\u00f9 amari della sua vita.\nQuesto viaggio, raccontato nel diario personale \"Latinoamericana\" (\"Notas de viaje\") \u2013 da cui venne tratto il film \"I diari della motocicletta\" del 2004 \u2013, rappresent\u00f2 una svolta nella vita di Ernesto Guevara, che da questo momento incominci\u00f2 a interessarsi alle questioni politiche. Dopo aver visto la povert\u00e0 di massa ed essere stato influenzato dalle letture sulle teorie marxiste, concluse che solo la rivoluzione avrebbe potuto risolvere le disuguaglianze sociali ed economiche dell'America Latina. I suoi viaggi gli fornirono anche l'idea di non vedere il Sudamerica come una somma di diverse nazioni, ma come un'unica entit\u00e0, per la liberazione della quale era necessaria una strategia di respiro continentale. Cominci\u00f2 a immaginare la possibilit\u00e0 di una Ibero-America unita e senza confini, legata da una stessa cultura (\"mestizo\"); questa idea assumer\u00e0 notevole importanza nelle sue ultime attivit\u00e0 rivoluzionarie. Ritornato in Argentina, riprese a studiare in modo quasi maniacale e si laure\u00f2 il 12 giugno 1953, con specializzazione in allergologia, mentre erano gi\u00e0 in progetto altri viaggi per l'America del Sud e l'America centrale.\nIn Guatemala.\nGuevara ricominci\u00f2 a viaggiare, visitando Bolivia, Per\u00f9, Ecuador, Panama, Nicaragua, Honduras ed El Salvador, per lo pi\u00f9 paesi in cui erano in corso disordini e sommosse e con un equilibrio politico piuttosto instabile. In Costa Rica, dove matur\u00f2 il disprezzo per i domini della United Fruit, conobbe importanti esiliati politici \u2013 fra i molti Juan Bosch, R\u00f3mulo Betancourt e Manuel Mora Valverde \u2013, alcuni dei quali avevano fronteggiato la dittatura di Fulgencio Batista nell'assalto alla Caserma Moncada e che lo portarono a conoscenza di Fidel Castro, sul cui valore il Che si mostr\u00f2 inizialmente scettico. Raggiunse poi il Guatemala dove il presidente Jacobo Arbenz Guzm\u00e1n guidava un governo populista che cercava di portare avanti una rivoluzione sociale attraverso varie riforme, soprattutto fondiarie, e che sembr\u00f2 suscitare ammirazione in Guevara.\nIl principale contatto di Guevara in Guatemala fu la socialista Hilda Gadea, intellettuale peruviana esiliata dalla dittatura di Manuel A. Odr\u00eda a causa della sua partecipazione all'Alleanza Popolare Rivoluzionaria Americana \u2013 disprezzato dal Che \u2013, che lo introdusse in ambienti vicini al governo Arbenz. Guevara prese anche contatto con diversi esuli cubani, legati a Fidel Castro, tra cui Antonio \"\u00d1ico\" L\u00f3pez, che aveva preso parte all'attacco della caserma Carlos Manuel de C\u00e9spedes a Bayamo \u2013 avvenuto lo stesso giorno dell'assalto alla Caserma Moncada \u2013, e che sarebbe morto al ponte Ojo del Toro poco dopo lo sbarco a Cuba della \"Granma\". Guevara si un\u00ec a questi \"moncadistas\" nella vendita di oggetti religiosi connessi al culto del Cristo nero e aiut\u00f2 anche due medici venezuelani specialisti della malaria, Vega e Pe\u00f1alver. Nei tentativi di lavorare come medico nei sindacati si scontr\u00f2 con il collegio medico, che defin\u00ec \u00abassolutamente reazionario\u00bb perch\u00e9 gli precluse diverse possibilit\u00e0 di lavoro. La passione per la letteratura e le discussioni sul marxismo fortificano i rapporti fra Guevara e Gadea, tanto che egli le chiese di sposarlo, ma lei si mostr\u00f2 titubante.\nLa sua situazione economica era piuttosto precaria e fu costretto a dare in pegno alcuni gioielli di Hilda. Il 15 maggio 1954, arriv\u00f2 per nave un carico d'armi di marca \u0160koda, inviato dalla Cecoslovacchia comunista a sostegno del governo Arbenz. Il carico, stimato in 2.000 tonnellate dalla CIA e in appena due tonnellate da Jon Lee Anderson (si pensa per\u00f2 che la stima di Anderson sia il risultato di un errore di stampa), venne usato come pretesto per l'inizio dell'attacco: un piccolo esercito, armato e finanziato dalla CIA (appoggiata dalla United Fruits) e comandato da Castillo Armas, entr\u00f2 in Guatemala il 18 giugno, mentre nei giorni precedenti si era formato un clima di propaganda e disinformazione (secondo l'operazione PBSUCCESS) e la popolazione civile era stata bombardata. A partire dal 25 giugno i comandi militari di Arbenz si rifiutarono di obbedire e lo obbligarono a dimettersi. In pochi giorni i golpisti presero il potere. Guevara prest\u00f2 il suo aiuto arruolandosi come medico in una brigata di sinistra, e dopo la sconfitta si impegn\u00f2 nell'organizzare una sorta di resistenza, mentre Gadea venne arrestata per pochi giorni.\nIl colpo di Stato contro Arbenz consolid\u00f2 l'opinione di Guevara che gli Stati Uniti fossero una potenza imperialista, che si sarebbe sempre opposta ai governi intenzionati a ridurre le disparit\u00e0 economiche, endemiche in America Latina e negli altri paesi in via di sviluppo. Questo rafforz\u00f2 ulteriormente la sua convinzione secondo cui solo il socialismo, raggiunto attraverso la lotta armata e difeso dal popolo in armi, avrebbe risolto i problemi dei paesi poveri.\nLa rivoluzione cubana.\nGuevara abbandon\u00f2 dunque il Guatemala per recarsi in Messico, dove giunse il 21 settembre 1954, ma sognava di partire per altri luoghi, soprattutto l'Europa. Qui lavora come cronista scrivendo articoli sui Giochi panamericani del 1955. Mentre si consolidava l'unione con Gadea, Guevara incontr\u00f2 numerosi esuli gi\u00e0 conosciuti, fra cui \u00d1ico L\u00f3pez, i quali lo misero in contatto con l'esule cubano marxista Ra\u00fal Castro, che aveva partecipato all'assalto alla caserma Moncada e che gli present\u00f2 suo fratello Fidel Castro, leader del Movimento del 26 luglio. Durante una fervida conversazione durata tutta la notte, Guevara rimase profondamente impressionato dalla figura di Castro e decise di aderire al movimento rivoluzionario che voleva abbattere il dittatore cubano Fulgencio Batista.\nAnche se i piani prevedevano che Guevara sarebbe stato solo il medico del gruppo, partecip\u00f2 all'addestramento militare insieme con gli altri membri del movimento e, alla fine del corso, fu segnalato dall'istruttore, il colonnello Alberto Bayo, come il migliore degli allievi. Nell'agosto del 1955 Gadea scopr\u00ec di essere incinta. Il 18 agosto dello stesso anno Guevara e Gadea si sposarono e la loro figlia, che chiamarono Hilda Beatr\u00edz, nacque il 15 febbraio 1956.\nRitornato a Citt\u00e0 del Messico dopo il viaggio di nozze compiuto nel novembre 1955, Guevara ottenne la cattedra di fisiologia alla Universidad Nacional Aut\u00f3noma de M\u00e9xico, ma non la accett\u00f2. Nel frattempo si iniziava a formare un piccolo nucleo di sovversivi, con un'importante componente femminile, intorno alla figura di Fidel Castro e strettamente legato al Movimento del 26 luglio. Tale gruppo si dedic\u00f2 per tre mesi agli allenamenti, ai quali partecip\u00f2 anche Guevara mettendo in mostra ottime abilit\u00e0.\n\u00c8 durante questo periodo che Ernesto Guevara acquis\u00ec il soprannome \"Che\", attribuitogli dai compagni di lotta cubani, che lo accompagner\u00e0 per sempre. Esso nacque dal fatto che Guevara soleva utilizzare spesso l'intercalare \"che\", parola senza un significato preciso \u2013 equivalente ai termini italiani \"ehi\", \"bene\", \"dunque\" \u2013 utilizzata molto frequentemente in Argentina per richiamare l'attenzione di un interlocutore.\nSventato un complotto per uccidere Fidel, il 20 e il 21 giugno 1956 venne effettuata una retata da parte delle autorit\u00e0 messicane in accordo con la polizia cubana. Fra i tanti furono arrestati anche Hilda e la bambina e Guevara, che ammise di fare parte del movimento rivoluzionario e venne rilasciato solo 57 giorni dopo, forse in cambio di un'ingente somma di denaro. Poco prima della partenza Fidel strinse accordi politici con esponenti rivoluzionari, fra i quali Frank Pa\u00eds e Jos\u00e9 Antonio Echeverr\u00eda, necessari per la riuscita della missione. A causa della presenza di un traditore nel gruppo, i membri furono costretti a partire all'improvviso (Guevara non si port\u00f2 le medicine per l'asma e soffr\u00ec molto durante il viaggio) affinch\u00e9 non potesse essere avvisata la polizia in tempo.\nRiuniti il 24 novembre 1956 a Tuxpan, nella provincia messicana di Veracruz, 82 uomini si imbarcano il giorno seguente sulla nave \"Granma\"; Guevara, l'ex partigiano Gino Don\u00e8 Paro (unico europeo partecipante), il messicano Alfonso e il dominicano Ramon Mej\u00edas, detto \"Pichirillo\", erano i soli non cubani a bordo. Il viaggio non fu facile a causa del pi\u00f9 che eccessivo numero di persone a bordo, del continuo maltempo e delle pessime condizioni dell'imbarcazione. Il 2 dicembre avvenne lo sbarco alla spiaggia di Las Coloradas, una zona paludosa vicino a Niquero. Poco dopo furono attaccati dai militari di Batista e la met\u00e0 di loro cadde in combattimento o fu uccisa dopo la cattura. In uno degli scontri col nemico, Guevara sub\u00ec da un proiettile una ferita al collo, che credette mortale. Si un\u00ec poi al gruppo condotto da Juan Almeida, attanagliato dalla fame e dalla sete. I dodici sopravvissuti, a cui si aggiunsero cinque contadini incontrati dopo lo sbarco (per un totale di diciassette uomini), si riorganizzarono e fuggirono sulle montagne della Sierra Maestra per condurre la guerriglia contro il regime. Nelle azioni militari Guevara ag\u00ec sia come combattente sia come medico (in particolare nel ruolo di dentista), curando anche i soldati feriti dell'esercito, ma non rivestiva ancora un ruolo fondamentale all'interno del Movimento del 26 luglio; si prest\u00f2 come medico anche nei piccoli villaggi incontrati. Nel frattempo si ingrossavano le file dei combattenti, mentre il Che soffriva per i fortissimi attacchi d'asma e per le febbri malariche. Guevara uccise Eutimio Guerra, il delatore del gruppo che caus\u00f2 numerose vittime fra i contadini che aiutavano i rivoluzionari. Nel luglio 1957 Fidel lo nomin\u00f2 comandante della seconda colonna dell'esercito guerrigliero, la quale avrebbe dovuto operare nella valle El Hombrito, a est del Pico Turquino; a proposito il Che nel suo diario si defin\u00ec \u00abl'uomo pi\u00f9 orgoglioso del mondo\u00bb. Il primo attacco del reparto fu quello alla caserma di Bueycito. Alla colonna del Che si unirono altri combattenti, tra cui alcuni adolescenti come Leonardo Tamayo e i fratelli Acevedo, a molti dei quali insegner\u00e0 a combattere e a leggere e scrivere. Alla fine di agosto i 72 soldati affrontarono con poche armi la colonna nemica comandata da Merob Sosa, costituita da 205 uomini ben equipaggiati, i quali tuttavia furono costretti a ritirarsi. Nel bisogno di creare una rete di contatti Guevara si scontr\u00f2 pi\u00f9 volte con i coordinatori rivoluzionari della citt\u00e0, diffidando da essi pi\u00f9 a torto che a ragione. La colonna si arricch\u00ec con l'arrivo di Camilo Cienfuegos oltre che di tre ex nemici convertiti alla rivoluzione. Sulla Sierra Maestra nel novembre 1957 vennero incominciate le stampe del giornale \"El Cubano Libre\", stampato clandestinamente, da un'idea dello stesso Guevara, che gli dedic\u00f2 notevole impegno. Un altro progetto di cui si occup\u00f2 fu Radio Rebelde, che dal 24 febbraio trasmise a onde corte gli obiettivi del movimento rivoluzionario. Il 29 novembre la colonna del Che si fronteggi\u00f2 contro il reparto nemico di S\u00e1nchez Mosquera nella battaglia di Mar Verde, al termine della quale il comandante Guevara si distinse ancora una volta per opporsi alla fucilazione di soldati nemici, nonostante mostrava rigore con le proprie truppe. Presto per\u00f2 le truppe del Che furono costrette a lasciare la base di El Hombrito per via di un attacco nemico, durante il quale Guevara rimase ferito al piede sinistro; spostarono il loro accampamento a La Mesa. Forse troppo duro con s\u00e9 stesso, il comandante Guevara credeva di aver fallito troppe volte e chiese a Fidel di rilevarlo dal comando della sua colonna, ma egli non lo fece. In realt\u00e0 Guevara era riuscito a creare un'ampissima rete contadina fedele e adulatoria, e in generale stava crescendo il mito e il rispetto attorno alla sua figura. Nonostante ci tenesse a essere sempre in prima linea, per volere di Castro Guevara svolse comunque attivit\u00e0 perlopi\u00f9 di collegamento e coordinamento delle operazioni mentre si svolgevano le azioni pi\u00f9 violente della rivoluzione. A ogni modo la colonna del Che divenne pi\u00f9 numerosa grazie a un gran numero di contadini giovani, mentre solo tre soldati provenivano dalla spedizione originale del Granma; l'et\u00e0 media si attestava sui 24 anni e, nonostante gli sforzi dello stesso Guevara, il 90% dei membri era analfabeta. Incontrarono lungo la marcia un proprietario statunitense di una piantagione, il quale prepar\u00f2 loro un piccolo banchetto; nonostante fosse una grande tentazione per degli uomini che mangiavano poco e male da mesi, Guevara rifiut\u00f2 ogni cosa dallo statunitense, che considerava suo nemico.\nNegli ultimi giorni del dicembre 1958 Che Guevara diresse l'attacco condotto dalla sua \"squadra suicida\" (un reparto che svolse le missioni pi\u00f9 rischiose dell'esercito rivoluzionario) su Santa Clara. Fu una delle battaglie decisive della rivoluzione, anche se la serie di sanguinose imboscate, prima durante la offensiva sulla Sierra Maestra poi sulla Guisa e l'intera campagna delle pianure di Cauto probabilmente ebbero una maggiore importanza militare. Batista, dopo essersi accorto che i suoi alti ufficiali, come il generale Cantillo che aveva incontrato Castro allo zuccherificio abbandonato \"Central America\", stavano stipulando una pace separata, fugg\u00ec nella Repubblica Dominicana il 1\u00ba gennaio 1959.\nNel governo cubano.\nIl 2 gennaio 1959 la colonna del Che entr\u00f2 nella capitale di Cuba, L'Avana, e occup\u00f2 la fortezza militare \"La Caba\u00f1a\", eretta al tempo della colonizzazione spagnola. Per i sei mesi in cui rivest\u00ec l'incarico di comandante della prigione esamin\u00f2 le domande di grazia presentate in seguito ai processi e alle esecuzioni di circa 55 militari, ex ufficiali del regime di Batista, accusati e condannati per omicidi extragiudiziali e torture. Alcuni di esse erano membri del BRAC (\"Bur\u00f3 de Represi\u00f3n de Actividades Comunistas\", \"Ufficio repressione attivit\u00e0 comuniste\"). In questo periodo organizz\u00f2 una scuola di alfabetizzazione per tutti gli ex combattenti e incontr\u00f2 Salvador Allende. Successivamente il Che dedicher\u00e0 al futuro Presidente del Cile il libro \"La guerra di guerriglia\": \"A Salvador Allende che con altri mezzi cerca di ottenere la stessa cosa. Con affetto, Che\".\nIl 7 febbraio 1959, il nuovo governo nomin\u00f2 Guevara \"Cittadino cubano per diritto di nascita\". Poco dopo, Guevara incominci\u00f2 le procedure di divorzio, per porre una fine anche formale al suo matrimonio con Hilda Gadea, da cui si era separato, nei fatti, gi\u00e0 prima di partire dal Messico con la \"Granma\". Il 2 giugno 1959, spos\u00f2 Aleida March, una cubana che faceva parte del Movimento del 26 di luglio, con cui viveva dalla fine del 1958. Dieci giorni dopo, in rappresentanza del governo part\u00ec per il Medio Oriente e l'Asia, alla testa di una delegazione economica che aveva come obiettivo principale l'apertura di nuovi mercati. Nello stesso anno, durante l'estate, visit\u00f2 la Jugoslavia e fece tappa anche a Fiume, dove i funzionari locali lo accompagnarono nelle fabbriche della zona, come il cantiere navale \"3 maggio\", per capire il sistema aziendale dell'autogestione delle stesse da parte dei lavoratori.\nIn seguito, Guevara divenne dirigente dell'Istituto Nazionale per la Riforma Agraria e poi presidente della Banca Nazionale di Cuba (in un certo senso, uno scherzo del destino, poich\u00e9 aveva spesso condannato il denaro; espresse il suo disagio firmando le banconote col soprannome \"Che\"). In questo periodo, riemerse la sua passione per gli scacchi e prese parte a molti tornei nazionali e internazionali che si tenevano a Cuba. Desiderava molto incoraggiare i giovani cubani ad accostarsi agli scacchi e organizz\u00f2 molte attivit\u00e0 per stimolare il loro interesse verso il gioco.\nGi\u00e0 dal 1959, Guevara aiut\u00f2 a organizzare tentativi rivoluzionari, a Panama e nella Repubblica Dominicana. In questi tentativi mor\u00ec Ram\u00f3n L\u00f3pez (Nen\u00e9), aiutante del comandante Camilo Cienfuegos. Nel 1960 Guevara prese parte ai soccorsi alle vittime in seguito all'esplosione della nave \"La Coubre\". Mentre l'operazione di salvataggio era in corso, avvenne una seconda esplosione. I morti furono oltre cento. Fu in questa occasione che Alberto Korda scatt\u00f2 la sua fotografia pi\u00f9 famosa. Non \u00e8 chiaro se la nave fu sabotata o se esplose per un incidente.\nColoro che favoriscono la teoria del sabotaggio tendono ad attribuirlo alla CIA e spesso attribuiscono la colpa a William Alexander Morgan, un rivale di Guevara nelle forze anti-Batista delle province centrali. Alcuni esuli cubani portano avanti la teoria secondo cui l'attentato sarebbe stato compiuto da alcuni filosovietici, nemici di Guevara. Dopo essere stato direttore dell'Istituto Nazionale per la Riforma Agraria e della Banca Nazionale di Cuba, Guevara venne nominato Ministro dell'Industria. In questa posizione, contribu\u00ec a modellare il socialismo cubano, diventando una delle figure politiche pi\u00f9 importanti dell'isola.\nNel suo libro \"La guerra di guerriglia\", Guevara sostenne il modello cubano di rivoluzione, cominciato da un piccolo gruppo di guerriglieri (\"foco\"), senza la necessit\u00e0 di ricorrere a grandi organizzazioni che sostenessero l'insurrezione armata (dottrina del focolaio). Questa strategia pi\u00f9 tardi sarebbe fallita in Bolivia. Nel saggio \"El socialismo y el hombre en Cuba\" (1965) sostenne la necessit\u00e0 di creare un \"uomo nuovo\" (\"hombre nuevo\") assieme allo stato socialista. Durante l'invasione della baia dei Porci (1961), Guevara non partecip\u00f2 ai principali combattimenti, essendo stato assegnato da Castro a un comando nella provincia pi\u00f9 occidentale di Cuba, Pinar del R\u00edo, dove respinse un tentativo d'invasione (era un'operazione diversiva, escogitata per distogliere l'attenzione dei cubani dal luogo del vero sbarco). Durante lo svolgimento di questo incarico, pat\u00ec una ferita al volto, che afferm\u00f2 essere stata causata dallo sparo accidentale della sua pistola. Guevara gioc\u00f2 un ruolo importante nello schieramento a Cuba dei missili balistici sovietici, armati con testate nucleari, causa della crisi dell'ottobre 1962.\nL'allontanamento da Cuba.\nNel dicembre 1964 Guevara and\u00f2 a New York in qualit\u00e0 di capo della delegazione cubana e tenne un discorso all'Assemblea Generale dell'ONU. In quell'occasione, apparve nel programma domenicale d'informazione \"Face the Nation\" sulla CBS e incontr\u00f2 diverse personalit\u00e0 ed esponenti di gruppi politici. Tra loro, il senatore statunitense Eugene McCarthy, componenti del gruppo guidato da Malcolm X e dalla radicale canadese Michelle Duclos. Il 17 dicembre vol\u00f2 a Parigi, dando inizio a un viaggio di tre mesi, in cui visit\u00f2 la Repubblica Popolare Cinese, l'Egitto, l'Algeria, il Ghana, la Guinea, il Mali, il Dahomey, il Congo-Brazzaville e la Tanzania, con soste in Irlanda, a Parigi e a Praga.\nAd Algeri, il 24 febbraio 1965, fece l'ultima apparizione pubblica sul palcoscenico internazionale, intervenendo al \"Secondo seminario economico sulla solidariet\u00e0 afro-asiatica\". Nel suo discorso dichiar\u00f2: \"In questa lotta fino alla morte non ci sono frontiere. Non possiamo rimanere indifferenti di fronte a quanto accade in ogni parte del mondo. Una vittoria di qualsiasi nazione contro l'imperialismo \u00e8 una nostra vittoria, come una sconfitta di qualsiasi nazione \u00e8 una nostra sconfitta\". Sorprese quindi il suo uditorio proclamando: \"I paesi socialisti hanno il dovere morale di liquidare la loro tacita complicit\u00e0 con i paesi sfruttatori del mondo occidentale\". Deline\u00f2 anche una serie di misure che, secondo lui, i paesi del blocco comunista avrebbero dovuto prendere per raggiungere questo scopo. Ritorn\u00f2 a Cuba il 14 marzo, ricevuto solennemente all'aeroporto di L'Avana da Fidel e Ra\u00fal Castro, Osvaldo Dortic\u00f3s e Carlos Rafael Rodr\u00edguez.\nDue settimane dopo, Guevara si ritir\u00f2 dalla vita pubblica e scomparve. Dove fosse rest\u00f2 il grande mistero cubano per tutto il 1965, anche se era sempre genericamente considerato il \"numero due\" del socialismo cubano dopo Castro. La sua assenza fu variamente attribuita al relativo insuccesso del piano d'industrializzazione che aveva portato avanti da ministro dell'Industria, alle pressioni esercitate su Castro dai Sovietici, allarmati dalle tendenze filocinesi di Guevara, in un momento in cui la frattura tra Mosca e Pechino si approfondiva, oppure a gravi divergenze tra Guevara e il resto della dirigenza cubana sullo sviluppo economico dell'isola e sulla sua linea politica. \u00c8 anche possibile che Castro fosse stato reso diffidente dalla popolarit\u00e0 di Guevara, che poteva farlo diventare una minaccia. I critici di Castro affermano che le sue spiegazioni sulla scomparsa di Guevara sono sempre sembrate sospette e molti trovano sorprendente che Guevara non dichiarasse mai le sue intenzioni in pubblico, ma solo con una lettera priva di data a Castro.\nL'orientamento filocinese di Guevara era sempre pi\u00f9 problematico per Cuba, mano a mano che l'economia del paese diventava sempre pi\u00f9 dipendente dall'Unione Sovietica. Dai primi giorni della rivoluzione cubana, Guevara era stato considerato un sostenitore della strategia maoista nell'America Latina. Il suo piano per una rapida industrializzazione di Cuba per molti era comparabile alla campagna cinese del Grande balzo in avanti. Secondo diversi osservatori occidentali della situazione cubana, l'opposizione di Guevara alle raccomandazioni e alle condizioni sovietiche, che Castro aveva dovuto accettare, potrebbe essere la ragione del suo allontanamento dalla vita pubblica. D'altronde, sia Guevara sia Castro sostenevano l'idea di un fronte unico tra Unione Sovietica e Cina, tentando anche, senza successo, di riconciliare le due maggiori potenze comuniste.\nDurante la crisi dell'ottobre 1962, Guevara percep\u00ec come un tradimento sovietico la decisione \u2013 presa da Nikita Chru\u0161\u010d\u0451v senza consultare Castro \u2013 di ritirare i missili da Cuba. Divenne quindi pi\u00f9 scettico nei confronti dell'Unione Sovietica. Come emerso dal suo ultimo discorso ad Algeri, del 24 febbraio 1965, aveva incominciato a vedere l'emisfero settentrionale, guidato a ovest dagli Stati Uniti e a est dall'Unione Sovietica, come unica entit\u00e0 sfruttatrice dell'emisfero meridionale. Di fronte alle pi\u00f9 diverse ipotesi sul destino del rivoluzionario argentino, Castro, il 16 giugno 1965, disse che l'opinione pubblica sarebbe stata informata su Guevara quando lo stesso Guevara avesse ritenuto opportuno farlo. Intanto le voci si diffondevano sia a Cuba sia all'estero.\nIl 3 ottobre di quello stesso anno, Castro rese pubblica una lettera priva di data presumibilmente scrittagli da Guevara diversi mesi prima, in cui questi riaffermava la sua solidariet\u00e0 con Cuba, ma dichiarava anche la sua intenzione di abbandonare l'isola e di andare a combattere altrove per la Rivoluzione. Nella lettera Guevara spiegava che: \"Altri Paesi nel mondo hanno bisogno dei miei modesti sforzi\" e annunciava di dimettersi da tutte le cariche che occupava, nel governo, nel partito e nelle forze armate. Rinunci\u00f2 anche alla cittadinanza di Cuba, che gli era stata concessa nel 1959 per i suoi meriti nella rivoluzione. Durante un'intervista con quattro giornalisti stranieri il 1\u00ba novembre, Castro disse di essere al corrente di dove fosse Guevara e aggiunse, riguardo alle voci su una possibile morte del vecchio compagno d'armi, che questi, al contrario, godeva di ottima salute. Dove fosse Guevara rest\u00f2, comunque, un mistero per i successivi due anni, durante i quali i suoi movimenti rimasero segreti.\nIn Congo.\nDurante un incontro, durato tutta la notte tra il 14 e il 15 marzo 1965, Guevara e Castro si trovarono d'accordo sul fatto che il \"Che\" avrebbe guidato personalmente la prima azione militare cubana in Africa. Alcune fonti affermano che Guevara convinse Castro ad affidargli questa impresa, mentre altre sostengono che fu Castro a convincere Guevara a intraprendere la missione, argomentando che le condizioni sociali dei diversi paesi latino americani presi in considerazione come possibili \"fuochi\" di guerriglia non erano ancora ottimali; lo stesso Castro ha confermato questa seconda versione.\nL'operazione cubana nell'ex Congo Belga era finalizzata al sostegno del movimento marxista dei Simba, favorevole a Patrice Lumumba. Durante la missione africana, per un certo periodo Guevara fu assistito dal capo guerrigliero Laurent-D\u00e9sir\u00e9 Kabila, che aiutava i sostenitori di Lumumba a condurre una rivolta, soppressa dall'esercito congolese nel novembre di quello stesso 1965. Guevara consider\u00f2 Kabila insignificante, scrivendo di lui: \"Niente mi fa credere che sia l'uomo adatto al momento\". Guevara aveva 37 anni ed era privo di un'istruzione militare formale. La sua asma gli aveva infatti evitato il servizio militare in Argentina, fatto di cui fu felice, date le sue opinioni politiche di opposizione al governo. Aveva comunque al suo attivo le esperienze della rivoluzione cubana.\nMercenari sudafricani e britannici ed esuli cubani lavorarono con l'esercito congolese per ostacolare i piani di Guevara. Furono in grado di monitorare le comunicazioni dei reparti agli ordini del rivoluzionario argentino, di tendere imboscate ai guerriglieri e alle truppe cubane ogni volta in cui tentarono un attacco, di interrompere le linee di rifornimento di Guevara. Il proposito di Guevara era quello di esportare la rivoluzione cubana indottrinando i Simba all'ideologia comunista e insegnando loro le strategie della guerriglia.\nL'incompetenza, il settarismo e le lotte intestine delle varie fazioni congolesi furono indicate da Guevara come le principali ragioni del fallimento della rivolta. Dopo sette mesi, malato, sofferente per l'asma e frustrato dalle avversit\u00e0, Guevara abbandon\u00f2 il Congo con i cubani sopravvissuti (sei membri della sua colonna erano morti). A un certo punto, Guevara fu tentato di rimandare a Cuba soltanto i feriti, rimanendo a combattere da solo in Congo fino alla fine, per offrire un esempio ai rivoluzionari. I suoi compagni d'armi e due emissari di Fidel Castro lo convinsero per\u00f2 a lasciare il campo di battaglia.\nDal momento che Fidel Castro aveva reso di dominio pubblico una lettera che Guevara gli aveva inviato, in cui il rivoluzionario argentino scriveva della sua intenzione a recidere ogni legame con Cuba per dedicarsi interamente alla rivoluzione in altre parti del mondo, il \"Che\" non se la sent\u00ec moralmente di tornare sull'isola e pass\u00f2 i successivi sei mesi vivendo clandestinamente a Dar es Salaam, Praga e nella Repubblica Democratica Tedesca. Durante questo periodo scrisse le sue memorie sull'esperienza in Congo e cominci\u00f2 a elaborare altri due libri, uno di filosofia (\"Apuntes Filos\u00f3ficos\") e uno di economia (\"Notas Econ\u00f3micas\"). In tutti questi mesi, Castro seguit\u00f2 a esortarlo perch\u00e9 tornasse a Cuba, ma Guevara accett\u00f2 solamente quando cap\u00ec che sarebbe rimasto sull'isola per i pochi mesi necessari a preparare una nuova impresa rivoluzionaria in America Latina e che la sua presenza sarebbe rimasta strettamente riservata.\nIn Bolivia.\nLa guerriglia.\nLe ipotesi su dove Guevara potesse essere continuarono a inseguirsi per tutto il 1966 e i primi mesi del 1967. Rappresentanti del movimento indipendentista mozambicano FRELIMO raccontarono di incontri con lui alla fine del 1966 o all'inizio del 1967 a Dar es Salaam, dopo i quali rifiutarono la sua offerta di aiuto al loro progetto rivoluzionario. In un discorso tenutosi durante la manifestazione del 1\u00ba maggio 1967 all'Avana, il ministro delle forze armate facente funzione, maggiore Juan Almeida, annunci\u00f2 che Guevara stava \"servendo la rivoluzione da qualche parte nell'America Latina\". Le notizie, sempre pi\u00f9 consistenti, secondo cui stava conducendo la Guerriglia in Bolivia vennero infine considerate degne di fede.\nSu richiesta di Fidel Castro, un pezzo di terreno in una zona remota era stato comprato dai comunisti boliviani perch\u00e9 Guevara lo utilizzasse come base e campo d'addestramento. Probabilmente, per Guevara e i cubani che lo accompagnavano, la scelta di non incominciare a combattere subito, ma di addestrarsi in questo campo nella regione di \u00d1ancahuaz\u00fa comport\u00f2 maggiori rischi. Poco fu fatto per gettare le basi di un esercito guerrigliero. La presunta ex operativa della Stasi Hayd\u00e9e Tamara Bunke Bider, pi\u00f9 nota con il nome di battaglia di Tania, si era installata a La Paz come principale agente di Guevara. Vennero diffuse voci su una sua collaborazione col KGB e si \u00e8 spesso ritenuto che abbia servito inconsapevolmente interessi sovietici, portando le autorit\u00e0 boliviane sulle tracce dei guerriglieri. Tania cadde in Bolivia qualche tempo prima di Guevara. Il diario, trovato addosso al suo cadavere, avrebbe aiutato i boliviani a individuare i movimenti dei cubani.\nLe numerose foto di Guevara e degli altri membri del gruppo, lasciate nel campo base dopo che questo fu abbandonato a seguito dei primi scontri con l'esercito boliviano nel marzo 1967, fornirono al presidente Ren\u00e9 Barrientos Ortu\u00f1o la prova della presenza del rivoluzionario argentino nel paese. Si dice che, dopo averle viste, Barrientos espresse il desiderio di vedere la testa di Guevara piantata su una picca e mostrata nel centro di La Paz. Ordin\u00f2 quindi all'esercito di dare la caccia al gruppo cubano. Il reparto di Guevara, composto da circa 50 combattenti e denominato ELN (\"Ej\u00e9rcito de Liberaci\u00f3n Nacional de Bolivia\"), era ben equipaggiato e inizialmente consegu\u00ec un certo numero di successi contro le forze boliviane, sul terreno difficile e montuoso della regione di Camiri. In settembre, tuttavia, l'esercito riusc\u00ec a eliminare due gruppi guerriglieri, uccidendo uno dei capi.\nNonostante la natura violenta del conflitto, Guevara forn\u00ec cure mediche a tutti i militari boliviani che i guerriglieri presero prigionieri e, di seguito, li rilasci\u00f2. Anche dopo l'ultima battaglia di Quebrada del Yuro, in cui fu ferito e catturato, quando fu condotto in un centro di detenzione provvisoria e vide che l\u00ec si trovavano diversi militari boliviani rimasti feriti nel combattimento, si offr\u00ec di fornirgli assistenza medica (offerta rifiutata dall'ufficiale boliviano in comando). Il piano di Guevara per fomentare la rivoluzione in Bolivia si basava su alcune concezioni sbagliate:\nOltretutto, la sua inclinazione al confronto pi\u00f9 che al compromesso contribu\u00ec probabilmente alla sua incapacit\u00e0 di sviluppare un buon rapporto di lavoro con i dirigenti boliviani, come era avvenuto anche in Congo. Questo tratto del suo carattere era emerso anche nel corso della guerriglia a Cuba, ma era stata tenuta sotto controllo dalla guida di Fidel Castro.\nIn realt\u00e0 l'ipotesi che il Che stesse preparando la rivoluzione in Bolivia sembra non essere corretta. \u00c8 pi\u00f9 probabile, come confermano anche le ricerche del giornalista boliviano Jos\u00e9 Luis Alc\u00e1zar, che stesse preparando una scuola d'addestramento per guerriglieri, per portare in un secondo tempo queste forze a sud ed entrare nel suo Paese d'origine, l'Argentina.\nCattura e uccisione.\nGi\u00e0 da pi\u00f9 di un mese, dal 31 agosto, l'avanguardia di Guevara era rimasta sola dopo l'annientamento da parte dell'esercito della retroguardia comandata da Joaquin, a Puerto Mauricio, sul Rio Grande. L'imboscata avvenne dopo la delazione del contadino Honorato Rojas che, sotto minaccia dell'esercito (la moglie si lament\u00f2 per le percosse inferte al marito), inform\u00f2 sul luogo del possibile attraversamento del fiume da parte dei guerriglieri.\nLa caccia a Guevara in Bolivia fu guidata da F\u00e9lix Rodr\u00edguez, un agente della CIA che era stato infiltrato a Cuba per prendere contatto con i ribelli dei Monti Escambray e con ambienti anti castristi di L'Avana prima dell'invasione della baia dei Porci e che era stato con successo fatto uscire dall'isola dopo il fallimento dello sbarco. In Bolivia F\u00e9lix Rodr\u00edguez agiva con il nome di F\u00e9lix Ramos.\nGuevara, durante i primi giorni di ottobre, ormai con poche informazioni, senza viveri e con scarse vie di scampo, si rifugi\u00f2 in un canalone (\"quebrada\") dove fu circondato dalle forze militari. Qui fu catturato dall'esercito boliviano, assieme ad altri guerriglieri, l'8 ottobre del 1967 nella \"quebrada\" del Yuro, a pochi chilometri dal villaggio di La Higuera. Si arrese dopo essere stato ferito alle gambe. Essendo disarmato, avrebbe detto: \u00abNon sparate. Sono Che Guevara. Posso esservi pi\u00f9 utile da vivo che da morto\u00bb. Il capo dell'esecutivo boliviano Ren\u00e9 Barrientos, appena informato della cattura, ordin\u00f2 l'uccisione e diffuse un comunicato in cui affermava che Che Guevara era morto in combattimento; invece Rodr\u00edguez voleva chiedere istruzioni ai suoi superiori. Guevara fu recluso nella piccola scuola del paese, dove pass\u00f2 la notte. Avrebbe chiesto: \u00abPosso avere qualcosa da mangiare? Mi piacerebbe morire a stomaco pieno\u00bb e gli sarebbe stato portato un piatto di montone con patate.\nRodr\u00edguez rifer\u00ec la notizia della cattura tramite la rete dell'Agenzia in Sud America, al direttore generale della CIA, Richard Helms, a Langley, in Virginia, mentre governava l'amministrazione Johnson. Che Guevara fu ucciso nel primo pomeriggio successivo, il 9 ottobre 1967. Fu scelto a sorte tra alcuni volontari, Mario Ter\u00e1n, un sergente dell'esercito. Su quanto accadde dopo, esistono diverse versioni. . La versione pi\u00f9 accreditata racconta che Guevara ricevette diversi colpi d'arma da fuoco alle gambe, sia per evitare di deturpargli il volto e ostacolarne l'identificazione, sia per simulare ferite in combattimento, cos\u00ec da nascondere l'esecuzione sommaria del prigioniero, cos\u00ec come lo stesso F\u00e9lix Rodr\u00edguez ammetter\u00e0 in un'intervista del 2017, affermando che era gi\u00e0 stata data la notizia per radio che il Che era morto in combattimento. Rodr\u00edguez, dopo aver parlato col Guevara usc\u00ec dalla stanza e disse a Mario Ter\u00e1n di non sparargli in volto, perch\u00e9 apparisse morto in combattimento. Poi si appart\u00f2 a un centinaio di metri e da l\u00ec, e passate da poco le 13:00 del 9 ottobre, ud\u00ec la breve scarica di mitra di Ter\u00e1n che mise fine alla vita del Che.\nLe sue ultime parole sarebbero state: \u00abAddio figli miei, Aleida, Fidel fratello mio\u00bb. Avrebbe accolto cos\u00ec il suo uccisore: \u00abLei \u00e8 venuto a uccidermi. Stia tranquillo, lei sta per uccidere un uomo\u00bb. Il suo corpo fu legato ai pattini di un elicottero e portato a Vallegrande, dove venne adagiato su un piano di lavaggio dell'ospedale e mostrato alla stampa. Le fotografie prese allora fecero nascere leggende come quelle di \"San Ernesto de La Higuera\" e \"El Cristo de Vallegrande\": ancora oggi in Bolivia esiste una sorta di culto religioso intorno alla figura di Guevara, nato dalla somiglianza della prospettiva delle foto con quella del \"Cristo morto\" di Andrea Mantegna e dal fatto che il cadavere aveva ancora gli occhi aperti a causa del vento e \u00abguardava come se fosse vivo\u00bb, come riporta una testimonianza. Immagini del \"Che\" si ritrovano difatti, spesso, in luoghi di culto boliviani, specialmente a La Higuera. Dopo l'esecuzione, Rodr\u00edguez prese per s\u00e9 oggetti personali di Guevara e negli anni seguenti avrebbe spesso mostrato con orgoglio ai giornalisti questi cimeli. Dopo che un medico militare ebbe amputato le mani al cadavere onde identificare le impronte, l'esercito boliviano fece sparire il corpo, rifiutandosi di rivelare se i resti fossero stati sepolti o cremati.\nSecondo una versione opposta la CIA non aveva interesse nella morte di Che Guevara, secondo l'agente segreto americano William Blum, il programma della CIA era di portare Guevara a Panam\u00e1 e usarlo per fare un processo contro Cuba. A sostegno di questa tesi, Antonio Moscato scrive che Barrientos non voleva il processo di Che Guevara, perch\u00e9 si sarebbe trasformato in una tribuna rivoluzionaria, come aveva fatto anni prima Fidel Castro a Cuba con Batista. Un altro fatto, di minore rilevanza, collegato alla cattura e alla morte di Guevara fu l'arresto di R\u00e9gis Debray: nell'aprile 1967 le forze governative boliviane catturarono Debray, un giovane francese, professore di filosofia all'Universit\u00e0 dell'Avana, che aveva studiato all'\u00c9cole Normale Sup\u00e9rieure con il filosofo marxista Louis Althusser, accusandolo di collaborare alla guerriglia. Debray dichiar\u00f2 con forza di lavorare solo come giornalista e rivel\u00f2 che Guevara, scomparso da tempo, stava guidando la guerriglia. Il processo a Debray (che divenne un caso internazionale) era appena incominciato quando le autorit\u00e0 boliviane, l'11 ottobre, riportarono (falsamente) che Guevara era stato ucciso nello scontro con le forze governative dei giorni precedenti.\nIl 15 ottobre Castro riconobbe pubblicamente la morte di Guevara e proclam\u00f2 tre giorni di lutto nazionale. La morte del Che fu vista come un grave fallimento per i movimenti rivoluzionari di impronta socialista operanti nell'America Latina e nel resto del terzo mondo. Il 28 giugno 1997 i resti del cadavere di Guevara furono esumati in una fossa comune vicino alla pista di volo a Vallegrande; a guidare gli scavi fu l'antropologo cubano Jorge Gonzalez che il 2 luglio annunci\u00f2 lo storico rinvenimento. Pochi giorni dopo le spoglie del Che venivano riportate a Cuba e accolte nella base militare di San Antonio de los Banos, 35 chilometri a Sud di L'Avana, da Fidel Castro, suo fratello Ra\u00fal, ministro delle FAR (Forze armate rivoluzionarie), la vedova del Che, Aleida March, i figli Aleida, Celia, Camilo ed Ernesto, alcuni dirigenti politici e militari e gli amici.\nDall'11 al 13 ottobre 1997 a Cuba fu proclamato lutto nazionale: le ossa di Guevara, assieme a quelle di sei altri combattenti cubani morti durante la campagna in Bolivia, furono pubblicamente commemorate e quindi tumulate il 17 con tutti gli onori militari in un mausoleo costruito appositamente nella citt\u00e0 di Santa Clara, dove trentanove anni prima aveva vinto quella che era stata ritenuta la battaglia decisiva della rivoluzione cubana. Il monumento \u00e8 corredato da una grande statua con la scritta \"Hasta la victoria siempre\" e da una lapide recante la parte iniziale del testo del famoso ordine di servizio firmato da Fidel Castro il 21 agosto 1958, con cui venivano comunicate le istruzioni operative per la colonna numero 8, comandata da Guevara: \"\"Se asigna al comandante Ernesto Guevara la misi\u00f3n de conducir desde la Sierra Maestra hasta la provincias de Las Villas una Columna rebelde y operar en dicho territorio de acuerdo con el plan estrat\u00e9gico del Ej\u00e9rcito rebelde\".\"\nLa giovane che \"vendic\u00f2\" Che Guevara.\nLa mattina del 1\u00ba aprile 1971 Roberto Quintanilla, l'ex colonnello dei servizi segreti boliviani che aveva voluto la morte di Che Guevara e che aveva posato trionfante sul corpo del suo luogotenente Inti Peredo, venne assassinato nella sede del consolato boliviano di Amburgo. I colpi mortali partirono da una Colt Cobra registrata a nome di Giangiacomo Feltrinelli. La vendetta si consum\u00f2 per mano di Monika Ertl, una giovane di origine tedesche che aveva abbracciato gli ideali rivoluzionari.\nPer attuare il suo piano, la giovane si era finta una giornalista australiana ed aveva chiesto di poter intervistare il neo console Quintanilla. Non appena entrata nello studio consolare, Monika Ertl estrasse dalla borsa la pistola e spar\u00f2 tre colpi, che colpirono tutti l'ex colonnello dei servizi segreti. Nella fuga la donna abbandon\u00f2 nello studio la pistola, la borsa, una parrucca ed un biglietto con su scritto: \"Vittoria o morte\".\nSi scopr\u00ec poi che la giovane aveva combattuto in seconda linea in Bolivia assieme a Che Guevara, e che dopo la sua morte era entrata a far parte dell'E.L.N. (Esercito di Liberazione Nazionale) boliviano.\nDopo l'uccisione di Roberto Quintanilla della ragazza si persero le tracce, per poi scoprire che era tornata in Bolivia a combattere con l'E.N.L. Monika Ertl morir\u00e0 due anni dopo, nel 1973, a seguito di un'imboscata da parte dell'esercito boliviano. Il luogo di sepoltura non \u00e8 mai stato reso noto.\nVita privata.\nErnesto Guevara si spos\u00f2 due volte ed ebbe cinque figli.\nIl primo matrimonio fu con Hilda Gadea il 18 agosto del 1955, in Messico. Hilda era un'economista e dirigente peruviana dell'APRA che conobbe Guevara in Guatemala. Insieme ebbero una figlia, Hilda Beatriz Guevara Gadea, detta \"Hildita\", nata il 15 febbraio del 1956 e morta il 21 agosto 1995. Guevara divorzi\u00f2 da Hilda nel 1959, dopo la rivoluzione Hilda ricopr\u00ec alti incarichi a Cuba dove si era definitivamente trasferita, scrivendo anche un libro dal titolo \"Che Guevara: los a\u00f1os decisivos\". Mor\u00ec nel 1974 a L'Avana.\nIl secondo matrimonio fu con Aleida March Torres, avvenuto a L'Avana il 2 giugno del 1959. Aleida era una militante del Movimento del 26 luglio della provincia di Villa Clara e conobbe Guevara quando questi stava sviluppando la sua offensiva finale al regime di Batista, poco prima della battaglia di Santa Clara. Insieme ebbero quattro figli: Aleida Guevara March, nata il 24 novembre del 1960, Camilo Guevara March (nato il 20 maggio 1962), Celia Guevara March (14 giugno 1963) ed Ernesto Guevara March (24 febbraio 1965).\nLo storico messicano Jorge Castaneda nel suo libro \"Compa\u00f1ero, vita e morte di un mito\" menziona anche di un figlio di Guevara avuto da una relazione extramatrimoniale con Lidia Rosa L\u00f3pez, Omar Perez, nato il 18 marzo del 1964.\nGuevara come icona rivoluzionaria.\nLa figura di Ernesto Guevara \u00e8 assurta alla dimensione di mito per quella parte di persone che si riconoscono nei suoi ideali rivoluzionari.\nA testimonianza della grande risonanza mediatica dell'immagine di Guevara si pu\u00f2 portare ad esempio il fatto che la fotografia del \"Che\" scattata il 6 marzo 1960 dal fotografo Alberto Korda e da questi regalata all'editore italiano Giangiacomo Feltrinelli \u00e8 diventata una delle immagini pi\u00f9 famose del XX secolo, la pi\u00f9 celebre secondo l'Istituto d'Arte del Maryland. Meno nota \u00e8 la circostanza dello scatto: fu realizzata da Korda durante il funerale di Stato dei 101 morti causati dall'esplosione del cargo \"la Coubre\" il 4 marzo 1960 ormeggiato al porto di La Habana. La responsabilit\u00e0 diretta di questo atto terroristico \u00e8 da attribuirsi agli esuli anticastristi e dall'appoggio logistico e finanziario della CIA nell'ambito dell'operazione Mongoose.\nGuevara \u00e8 stato interpretato al cinema da Francisco Rabal (1968), Omar Sharif (1969), Antonio Banderas (1996), Alfredo Vasco (1999), Gael Garc\u00eda Bernal (2004), Eduardo Noriega (2003), Jesu Garcia (2005) e Benicio del Toro (2008).\nOpposizione alla sua figura.\nAlcuni autori hanno accusato Guevara per la sua concezione ideologica, che reputano esemplificata tra l'altro dalla seguente dichiarazione del Che:\nAccuse vengono mosse anche in relazione al ruolo che Che Guevara ha avuto come giudice d'appello nel contesto dell'applicazione delle cosiddette \"Ley de la Sierra\": si trattava di una normativa penale risalente al XIX secolo. Tali \"Ley de la Sierra\" comminavano la pena capitale per i criminali e vennero estese all'intero territorio cubano nel 1959, allo scopo di perseguire coloro che erano considerati \"criminali di guerra\".\nA proposito di queste accuse, Jon Lee Anderson afferma di non aver trovato fonti credibili che attribuiscano a Guevara la morte di innocenti, bens\u00ec di quanti si erano macchiati di colpe come stupri, torture e omicidi e di aver condotto le sue ricerche anche tra gli anticastristi e la comunit\u00e0 cubana in esilio. Nel corso dei processi tenutisi a La Cabana nel periodo summenzionato venne inflitta la pena di morte per fucilazione seppure le fonti siano discordi sul numero esatto dei condannati. Jon Lee Anderson, tuttavia, riporta che Guevara, giunto alla fortezza della Cabana, tratt\u00f2 con rispetto molti ufficiali dell'esercito sconfitto. A La Cabana furono istituiti due tribunali rivoluzionari, uno per giudicare poliziotti e soldati, uno per i civili; Guevara non era membro di nessuno dei due, ma nella sua posizione di comandante della guarnigione esaminava le richieste di appello e i presidenti dei tribunali erano suoi subordinati.\nD'altra parte, Roberto Occhi cita Castaneda: \"Le responsabilit\u00e0 di Guevara negli eventi della Cabana [...] devono comunque essere considerate nel contesto di quel tempo. Non ci fu nessun bagno di sangue, n\u00e9 fu sterminata gente innocente [...]. Dopo gli eccessi di Batista e lo sfogo di passioni in quei mesi d'inverno \u00e8 anzi sorprendente il fatto che ci siano state cos\u00ec poche violenze ed esecuzioni\".\nTali processi e le relative esecuzioni sono state tacciate di arbitrariet\u00e0: il rispetto dei diritti dell'imputato, come la presunzione d'innocenza e il diritto a un giusto processo, secondo i critici, sarebbe stato meramente formale e non sostanziale, il che sarebbe dimostrato dalla brevit\u00e0 dei procedimenti giudiziali e dalla violazione fattuale del diritto di difesa. Il modo in cui i processi vennero condotti e le condanne inflitte suscitarono scandalo e proteste presso la stampa occidentale e in particolare presso il \"Time\". Jon Lee Anderson, invece, riporta le testimonianze di Miguel Angel Duque de Estrada e Orlando Borrego per l'istruzione dei processi: coloro che si erano macchiati di colpe estreme, come torture ed assassinii, venivano condannati, non chi si era reso colpevole di reati leggeri. Quanti avevano subito dei maltrattamenti non potevano essere tra coloro che giudicavano gli imputati proprio per evitare estremismi. Anderson riporta che i processi erano corretti nella sostanza, con avvocati di difesa, testimoni, pubblico e pubblica accusa.\nSecondo quanto riporta Taibo, il tribunale rivoluzionario riservato ai civili non commin\u00f2 pene capitali. Il Che credeva nella giustizia rivoluzionaria e la pressione dell'opinione pubblica in questo senso era molto forte, tuttavia, il biografo scrive che Guevara disse, rivolgendosi ad un gruppo di ribelli troppo solleciti nel voler ottenere una giustizia immediata: \u00abN\u00e9 voi n\u00e9 nessuno pu\u00f2 farsi giustizia da solo. Esistono dei tribunali rivoluzionari\u00bb. Sempre riferendosi al Che, Taibo scrive anche che \"risultano assolutamente irreali le versioni diffuse tra gli esuli cubani che lo fanno diventare il macellaio della Cabana, personalmente responsabile di tutte le fucilazioni avvenute a Cuba\".\nNel 1960 inaugura il sistema concentrazionario cubano, venendo posto a capo del primo campo di lavoro castrista, creato quell'anno a Guanahacabibes sulla penisola di Guahana allo scopo di punire, per stessa ammissione di Guevara, \"la gente che ha mancato nei confronti della morale rivoluzionaria\". Il periodo di attivit\u00e0 del campo si protrasse ben oltre il periodo in cui Guevara ne fu a capo.\nR\u00e9gis Debray, ideologo dei focolai di guerriglia rivoluzionari, compagno di Guevara in Bolivia e suo delatore dopo essere stato arrestato, afferm\u00f2 con riferimento a questi che \u00ab\u00e8 stato lui e non Fidel a ideare il primo \"campo di lavoro correzionale\"\u00bb. Guevara \u00e8 stato visto da alcuni come la mente del regime castrista nella sua prima fase di vita (all'incirca tra il 1959 e il 1965) ed \u00e8 stato pertanto considerato responsabile o comunque complice di quanto avvenuto in questa parte della storia di Cuba.\nPer quanto riguarda Guanahacabibes, in Taibo, invece, si legge che il campo di lavoro comprendeva un centinaio di persone, senza vigilanza e fornite di armi. \u00c8 un villaggio autosufficiente, dove, nei casi di indisciplina o errori nel lavoro, si rimaneva da alcune settimane ad un massimo di un anno.\nChi subiva la sanzione, poteva ricorrere in appello. Il ministero si occupava dei bisogni della famiglia di chi stava nel campo per tutto il periodo. Al suo ritorno, il lavoratore riprendeva il suo posto al ministero. Guevara andava la domenica per dividere il lavoro con gli occupanti del campo. Secondo invece lo storico Jorge G. Caste\u1e45eda, Che Guevara nell'istituire il primo campo di lavoro a Guanahacabibes mostr\u00f2 la sua corresponsabilit\u00e0 nella repressione dei dissidenti politici effettuata dal regime castrista.\nRiguardo alla \"rieducazione\" dei dissidenti e degli omosessuali tra il 1965 e il 1968 negli UMAP (Unidad Militar de Ayuda a la Producci\u00f3n) la cui creazione \u00e8 successiva alla partenza di Guevara da Cuba, va rilevato che Castro nel 2010, ha chiesto pubblicamente scusa riguardo agli omosessuali, assumendosene la responsabilit\u00e0 politico-morale, sostenendo che \u00abse qualcuno \u00e8 responsabile, sono io. Non dar\u00f2 la colpa a nessuno\u00bb.\nScritti di Guevara.\nGuevara fu autore di poesie e di saggi letterari e storici, interessanti anche perch\u00e9 contengono le sue osservazioni politiche, come \u00e8 possibile per esempio riscontrare nel commento che scrisse sul libro di Pablo Neruda intitolato \"Canto Generale\".\nGuevara fu autore di \"La guerra di guerriglia\", un libro di strategia militare, che tratta del modo di condurre guerre irregolari. Venne considerato per un certo tempo un testo utile per comprendere, condurre e contrastare le strategie di guerra basate sulla guerriglia. Secondo molti, invece, la sua uccisione in Bolivia testimonia come, in materia, non esistano strategie risolutive. Guevara credeva che un piccolo gruppo (\"foco\") di guerriglieri, attaccando violentemente il governo, avrebbe potuto stimolare fra la popolazione sentimenti rivoluzionari, grazie ai quali non sarebbe stato necessario costituire dei movimenti molto forti e portare avanti la lotta rivoluzionaria con fasi regolari prima di lanciare l'insurrezione armata finale. Era infatti convinto che il consenso popolare fosse indispensabile per la rivoluzione e che senza di esso non fosse possibile portare avanti alcun movimento rivoluzionario.\nColoro che sostengono ancor oggi la validit\u00e0 delle strategie esposte in \"La guerra di guerriglia\" attribuiscono l'insuccesso di Guevara in Bolivia alla particolare realt\u00e0 boliviana, nella quale i contadini, che avrebbero dovuto costituire la base dell'esercito di Guevara per la progettata rivoluzione boliviana, guardavano con diffidenza gli stranieri che dicevano di combattere per loro, il che determin\u00f2 l'isolamento del gruppo di Guevara. Essi affermano che sulle cause dell'insuccesso boliviano avrebbe pesato anche il contesto internazionale: i partiti comunisti boliviani non avrebbero collaborato alla progettata insurrezione, e in quella fase delicata della guerra fredda ogni tentativo di riproporre la \"rivoluzione mondiale\" non sarebbe stato ben visto nei maggiori paesi del blocco socialista.\nTra i suoi scritti anche \"Prima di morire. Appunti e note di lettura\", che raccoglie citazioni ritrovate dopo la morte di Guevara in un suo quaderno di appunti.\nGuevara si mostr\u00f2 sempre umile nei propri diari e nelle corrispondenze con la famiglia e gli amici, minimizzando l'importanza del suo ruolo negli eventi. Nonostante nelle battaglie fu sempre l'ultimo a ripiegare, nel primo attacco della sua colonna, quello alla caserma di Bueycito nell'agosto 1957, ammise di essersi dato alla fuga, analogamente a come aveva fatto durante l'attacco di sorpresa di Altos de Espinosa. A proposito il giornalista argentino Rodolfo Walsh dichiar\u00f2 anni dopo: \u00abChe io ricordi, nessun capo militare, nessun generale, nessun eroe aveva mai descritto s\u00e9 stesso in fuga in due occasioni\u00bb."}
{"id": "2104811", "revid": "767487", "url": "https://it.wikipedia.org/wiki?curid=2104811", "title": "Songbird (Oasis)", "text": "Songbird \u00e8 un singolo del gruppo musicale britannico Oasis, pubblicato il 3 febbraio 2003 come quarto estratto dal quinto album in studio \"Heathen Chemistry\".\nDescrizione.\nPrimo singolo degli Oasis non composto da Noel Gallagher, ma dal fratello Liam, gi\u00e0 autore di \"Little James\" in \"Standing on the Shoulder of Giants\" due anni prima, fu scritta da questi per la fidanzata Nicole Appleton gi\u00e0 tre anni prima della sua pubblicazione ufficiale.\nL'accoglienza della critica fu subito molto positiva, anche in Italia, dove il singolo risult\u00f2 tra i pi\u00f9 venduti del 2003.\nLa canzone \u00e8 inclusa anche nel greatest hits del gruppo \"Stop the Clocks\" del 2006.\nVideo musicale.\nIl videoclip \u00e8 ambientato a Hyde Park, uno dei parchi al centro di Londra, con Liam che suona la canzone con una chitarra, una Gibson Hummingbird, seduto sotto un enorme albero spoglio di foglie. In alcune scene si vede Liam passeggiare nei dintorni del parco.\nLiam ha affermato che il video prende ispirazione dalla genesi della canzone. Gli Oasis erano in Francia, agli Olympic Studios, per le registrazioni dell'album \"Standing on the Shouder of Giants\", quando Liam non sentendosi bene decise di andare a prendere una boccata d'aria per qualche secondo. Gli studi di registrazione erano dentro una maestosa villa, situata in mezzo ad un parco comunale. Fu qui che Liam in qualche minuto scarso scrisse il brano, stando seduto sotto un albero. La canzone alla fine non verr\u00e0 inserita nell'album, perch\u00e9 le registrazioni ormai erano quasi finite, ma bisogner\u00e0 aspettare quello successivo.\nCover.\nChris Martin, frontman dei Coldplay, ha dichiarato in pi\u00f9 occasioni il proprio apprezzamento per \"Songbird\", definendola \"una delle pi\u00f9 belle canzoni d'amore mai scritte\" e \"tanto bella da commuoverlo\". Anche per questo motivo i Coldplay hanno pi\u00f9 volte reinterpretato la canzone durante i loro concerti."}
{"id": "2104814", "revid": "110157", "url": "https://it.wikipedia.org/wiki?curid=2104814", "title": "Alleanza per il Cile", "text": "L'Alleanza per il Cile (Spagnolo:\"Alianza por Chile\") \u00e8 una coalizione di partiti cileni di centro-destra.\nStoria.\n\u00c8 nata nel 1989 come \"Democrazia e Progresso\" (Spagnolo: \"Democracia y Progreso\") e nelle prime elezioni presidenziali del dopo Pinochet sostenne Herman Buchi, che non fu eletto.\n\u00c8 stata rinominata dal 1993 come \"Unione per il Progresso del Cile\" (Spagnolo: \"Uni\u00f3n por el Progreso de Chile\"). Dal 1990 al 2009 resta all'opposizione in quanto sconfitta in tutte le elezioni presidenziali dalla \"Concertaci\u00f3n\" di centro-sinistra.\nAlle Elezioni presidenziali del 2009 la coalizione, insieme al partito di centro ChilePrimero, ha costituito il cartello elettorale Coalizione per il Cambiamento (in spagnolo: \"Coalici\u00f3n por el Cambio\") che ha presentato come candidato Presidente il suo leader Sebasti\u00e1n Pi\u00f1era, vincendo le elezioni e riportando per la prima volta la destra al governo del Cile nel dopo Pinochet.\nI partiti odierni.\nI partiti membri sono:"}
{"id": "2104816", "revid": "287204", "url": "https://it.wikipedia.org/wiki?curid=2104816", "title": "Candolim", "text": "Candolim \u00e8 una suddivisione dell'India, classificata come \"census town\", di 8.599 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 31' 0 N e 73\u00b0 45' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Candolim assommava a 8.599 persone, delle quali 4.481 maschi e 4.118 femmine. I bambini di et\u00e0 inferiore o uguale ai sei anni assommavano a 816, dei quali 427 maschi e 389 femmine. Infine, coloro che erano in grado di saper almeno leggere e scrivere erano 6.498, dei quali 3.628 maschi e 2.870 femmine."}
{"id": "2104819", "revid": "599013", "url": "https://it.wikipedia.org/wiki?curid=2104819", "title": "Milan Jovanovi\u0107 (1981)", "text": "Carriera.\nClub.\nJovanovi\u0107 inizia la sua carriera nelle giovanili dello FK Radni\u010dki Ni\u0161, squadra dell'allora campionato serbo-montenegrino. Nel 2000 esordisce come professionista nel Vojvodina Novi Sad, sempre nel medesimo campionato. Nel 2003 passa allo \u0160akhtar Donec'k, nel campionato ucraino. Nel 2004 passa al , nella Prem'er-Liga del campionato russo. Dal 2006 al 2010 \u00e8 allo Standard Liegi, nel campionato belga. Dunque a maggio 2010, dopo 116 presenze e 52 gol, si svincola consensualmente dallo Standard Liegi. Il 1\u00ba luglio 2010 dichiara di aver firmato un contratto di 3 anni con il Liverpool.\nIl 3 agosto 2011 viene ufficializzata la sua cessione al club belga dell'Anderlecht, con cui firma un contratto biennale; per lui si tratta di un ritorno in Jupiler League, dopo un solo anno passato in Inghilterra.\nNazionale.\nHa debuttato con la Serbia il 2 giugno 2007 in una partita contro la Finlandia, terminata con il risultato di 2-0 per la nazionale serba, in cui Jovanovi\u0107 ha segnato il secondo gol.\n\u00c8 stato convocato con la sua nazionale da Radomir Anti\u0107 per il campionato mondiale del 2010 in Sudafrica, dove ha segnato il suo primo gol nella seconda gara del gruppo D, vinta per 1-0 contro la Germania.\nStatistiche.\nPresenze e reti nei club.\n\"Statistiche aggiornate al 1\u00ba luglio 2013.\""}
{"id": "2104820", "revid": "228587", "url": "https://it.wikipedia.org/wiki?curid=2104820", "title": "Milan Jovanovi\u0107", "text": ""}
{"id": "2104822", "revid": "287204", "url": "https://it.wikipedia.org/wiki?curid=2104822", "title": "Carapur", "text": " \nCarapur \u00e8 una suddivisione dell'India, classificata come \"census town\", di 5.334 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 33' 0 N e 73\u00b0 58' 0 E e ha un'altitudine di 5 .\nSociet\u00e0.\nEvoluzione demografica.\nAl censimento del 2001 la popolazione di Carapur assommava a 5.334 persone, delle quali 2.676 maschi e 2.658 femmine. I bambini di et\u00e0 inferiore o uguale ai sei anni assommavano a 611, dei quali 314 maschi e 297 femmine. Infine, coloro che erano in grado di saper almeno leggere e scrivere erano 4.078, dei quali 2.233 maschi e 1.845 femmine."}
{"id": "2104830", "revid": "287204", "url": "https://it.wikipedia.org/wiki?curid=2104830", "title": "Chicalim", "text": " \nChicalim \u00e8 una suddivisione dell'India, classificata come \"census town\", di 7.604 abitanti, situata nel distretto di Goa Sud, nello territorio federato di Goa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 24' 0 N e 73\u00b0 49' 60 E e ha un'altitudine di 44 .\nSociet\u00e0.\nEvoluzione demografica.\nAl censimento del 2001 la popolazione di Chicalim assommava a 7.604 persone, delle quali 4.395 maschi e 3.209 femmine. I bambini di et\u00e0 inferiore o uguale ai sei anni assommavano a 785, dei quali 434 maschi e 351 femmine. Infine, coloro che erano in grado di saper almeno leggere e scrivere erano 6.185, dei quali 3.763 maschi e 2.422 femmine."}
{"id": "2104833", "revid": "1711941", "url": "https://it.wikipedia.org/wiki?curid=2104833", "title": "Tolleranza religiosa", "text": "La tolleranza religiosa \u00e8 la condizione attraverso la quale le credenze e le pratiche di una o pi\u00f9 religioni, diverse da quella professata all'interno di un popolo o di una nazione, vengono accettate o consentite.\nIn particolare, in una nazione in cui vige una religione di Stato, essa va intesa come la concessione da parte del governo di praticare altre confessioni al fianco di quella ufficiale. Tale tolleranza garantisce l'immunit\u00e0 da qualsiasi tipo di persecuzione per le religioni aliene accettate dal governo, ma pu\u00f2, in alcuni casi, essere accompagnata anche da forme di discriminazione, a seconda di quali religioni vengano consentite e quali no. A differenza della libert\u00e0 di religione, infatti, ci\u00f2 non implica che tutte le religioni siano uguali dinanzi alla legge, in quanto si tratta di un privilegio concesso dal governo e non di un diritto contro di esso.\nA livello individuale, la tolleranza religiosa indica un'attitudine ad accettare le religioni altrui, anche se non se ne riconoscono in tutto o in parte alcuni aspetti. Ci\u00f2 \u00e8 fondamentale, poich\u00e9 vari popoli hanno spesso avuto a che fare con credenze religiose ritenute idolatre, superstiziose, eretiche o scismatiche.\nStoricamente la tolleranza religiosa \u00e8 stata oggetto di contese non solo sul fatto se sia consentito o meno che altre fedi possano essere professate liberamente, ma anche su se sia il caso che un governante credente possa essere tollerante o consenta che anche il suo popolo lo sia.\nIn Europa l'idea di tolleranza religiosa fu introdotta nel XVI secolo dagli intellettuali umanisti; ad indicare la concordia fra le religioni cristiane furono anzitutto Erasmo da Rotterdam e Thomas More.\nErasmo da Rotterdam.\nLa causa scatenante che port\u00f2 la cultura europea a prendere in considerazione il concetto di tolleranza religiosa riproposta alla cultura europea fu la Riforma luterana. La frattura tra i diversi fronti religiosi e politici e la comparsa di una molteplicit\u00e0 di confessioni (luterani, calvinisti, anabattisti) davano al dissenso religioso una visibilit\u00e0 inusitata e costringevano ogni sovrano a fare i conti con la presenza, entro la propria giurisdizione, di sudditi che professavano un credo diverso da quello ufficiale.\nLa pace di Augusta (1555) formalizz\u00f2 il principio del \"Cuius regio, eius religio\" secondo il quale i sudditi avrebbero dovuto abbracciare la fede del proprio re. I fautori della tolleranza sostenevano che il credo religioso fosse il risultato di una libera scelta ed appartenesse ad una sfera, quella della coscienza morale individuale, nella quale lo Stato non poteva intromettersi.\nErasmo fu tra i primi a trattare il problema della tolleranza all'interno di un discorso pi\u00f9 ampio legato alla pace. Erasmo guardava all'antichit\u00e0 e alla forza di persuasione dei retori e quindi al potere della parola. Erasmo poneva la differenza tra l'uomo e la bestia proprio nella parola e nella capacit\u00e0 di comunicazione verbale per cui non comprendeva perch\u00e9 la Chiesa volesse costringere l'uomo a dedicarsi ad una religione mediante la forza invece che con la parola.\nL'opera in cui si pensa che Erasmo abbia dato la maggiore lezione sulla tolleranza \u00e8 proprio il \"De libero arbitrio\" scritto per contrastare la dottrina luterana cos\u00ec lontana dalle proprie posizioni tipiche dell'Umanesimo cristiano.\nSebastiano Castellione.\nUna trattazione chiara e sistematica sulla tolleranza si ebbe grazie a Sebastiano Castellione con il suo \"De haereticis, an sint persequendi...\" del 1554, una raccolta di testi dai Padri della Chiesa fino ad Erasmo, in cui si sosteneva che nessuno poteva giudicare e risolvere le questioni di fede perch\u00e9 si trattava di \"materia divina\" e quindi non pienamente comprensibile all'uomo. L'opera venne pubblicata a Basilea con lo pseudonimo di Martinius Bellius.\nL'idea di scrivere questa opera era nata in seguito all'esecuzione di Michele Serveto, mandato al rogo a Ginevra su decreto della chiesa riformata della citt\u00e0 istigata da Giovanni Calvino.\nPer questa opera Castellio \u00e8 stato considerato spesso un precursore delle idee del razionalismo seicentesco e addirittura di alcune idee dell'Illuminismo.\nL'editto di Nantes.\nDopo tanti secoli in cui i sudditi non avevano libert\u00e0 di religione ed erano vincolati alla fede del proprio sovrano, una prima svolta si verific\u00f2 con l'editto di Nantes (1598) con cui il re di Francia Enrico IV riconobbe diritti civili e libert\u00e0 agli Ugonotti (protestanti tendenti al calvinismo), ma la strada era ancora lunga: la presenza di diverse identit\u00e0 religiose all'interno dell'Europa centrale offr\u00ec il destro per oltre un secolo e mezzo a drammatici confronti fra le diverse componenti sociali e religiose.\nJohn Locke.\nUn'importante opera nell'ambito della tolleranza \u00e8 la \"Lettera sulla tolleranza\" di John Locke, scritta nel 1685 circa.\nL'opera veniva scritta alla vigilia della Gloriosa rivoluzione che di fatto instaurava una monarchia costituzionale in Inghilterra sancendo dei diritti dei sudditi e del Parlamento mediante il \"Bill of Rights\" (1689).\nLocke stabiliva che lo Stato dovesse essere laico perch\u00e9 un'imposizione religiosa da parte dello stesso avrebbe provocato solo lotte religiose destinate a gravi conseguenze anche politiche per cui era meglio lasciare alla religione le questioni religiose e allo Stato le questioni laiche.\nNonostante il titolo, per\u00f2, Locke si rivelava a sua volta intollerante escludendo dalle sue osservazioni filosofiche: la Chiesa cattolica, accusata di negare l'ideale di tolleranza volendo imporre la propria religione, e l'ateismo, che veniva considerato inaffidabile dal punto di vista dei valori morali.\nIl razionalismo.\nUn importante contributo fu in tal senso da pensatori come Baruch Spinoza (1632-1677), David Hume (1711-1778) e dall'illuminista francese Voltaire (1694-1778) che al tema della tolleranza dedic\u00f2 un trattato sulla tolleranza (1763)."}
{"id": "2104834", "revid": "392652", "url": "https://it.wikipedia.org/wiki?curid=2104834", "title": "Tazza da cappuccino", "text": "La tazza da cappuccino \u00e8 un tipo di tazza che si usa nei bar per servire il cappuccino. \nCaratteristiche.\nLe caratteristiche della tazza da capuccino sono:\nDifferisce da una tazza da t\u00e8 per la dimensione leggermente pi\u00f9 piccola, lo spessore maggiore e per la collocazione (non \u00e8 una stoviglia casalinga e non la si trova in nessun servizio)."}
{"id": "2104836", "revid": "287204", "url": "https://it.wikipedia.org/wiki?curid=2104836", "title": "Chimbel", "text": " \nChimbel \u00e8 una suddivisione dell'India, classificata come \"census town\", di 11.983 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 29' 17 N e 73\u00b0 52' 30 E.\nSociet\u00e0.\nEvoluzione demografica.\nAl censimento del 2001 la popolazione di Chimbel assommava a 11.983 persone, delle quali 6.063 maschi e 5.920 femmine. I bambini di et\u00e0 inferiore o uguale ai sei anni assommavano a 1.702, dei quali 877 maschi e 825 femmine. Infine, coloro che erano in grado di saper almeno leggere e scrivere erano 7.285, dei quali 4.066 maschi e 3.219 femmine."}
{"id": "2104839", "revid": "125884590", "url": "https://it.wikipedia.org/wiki?curid=2104839", "title": "Ortografia della lingua italiana", "text": "L'ortografia della lingua italiana \u00e8 l'insieme delle convenzioni che governano la scrittura della lingua italiana per quanto riguarda i grafemi (le lettere con cui si scrivono le parole) e i segni paragrafematici (accenti grafici, apostrofi, uso della maiuscola, divisione delle parole).\nAlcune grammatiche considerano parte dell'ortografia anche la punteggiatura.\nCaratteri generali.\nNel caso dell'italiano, come per molte altre lingue moderne, \"l'ortografia \u00e8 uno dei settori pi\u00f9 soggetti a censura sociale ed \u00e8 quindi un aspetto particolarmente curato dall'insegnamento scolastico\". Non esiste comunque un'autorit\u00e0 centrale di controllo: la definizione della norma \u00e8 affidata al consenso degli utenti, anche se particolare autorit\u00e0 \u00e8 riconosciuta ai dizionari e alle grammatiche.\nL'ortografia italiana contemporanea \u00e8 stabile nella maggior parte dei casi; sono per\u00f2 presenti alcune oscillazioni in diversi ambiti, dalla rappresentazione dell'accento grafico alla divisione delle parole. Per esempio, il dizionario De Mauro registra la parola \"tuttora\" anche nella forma (considerata \"variante\") \"\". In generale, il settore delle scrizioni unite e separate (del tipo \"rice-trasmittente\" / \"ricetrasmittente\") \"presenta tuttora grande variabilit\u00e0\" anche se all'interno di \"una chiara tendenza generale all'unione\".\nEvoluzione nel tempo.\nL'ortografia italiana prosegue molte scelte del sistema di scrittura volgare sviluppato a Firenze e in Toscana alla fine del Duecento e durante il Trecento. Questo \u00e8 particolarmente evidente nella scelta delle lettere dell'alfabeto base e nella scelta dei digrammi. Per esempio, l'ortografia italiana continua la scelta del sistema fiorentino di evitare alcune lettere, come la e la , ben vive nell'uso medievale e frequentemente impiegate, fino a oggi, nella scrittura di molti volgari prima e dialetti poi.\nIl sistema attuale risale comunque, \"nelle sue linee portanti, al Cinquecento e alle scelte che in quel secolo furono fatte dai grammatici, dai lessicografi, dai tipografi e in genere dai letterati\". Particolarmente importante in questo periodo \u00e8 stata la scelta di un'impostazione fonetica, molto diversa dall'impostazione etimologizzante che era stata di moda nel Quattrocento.\nNel corso del tempo, anche se l'assetto \u00e8 rimasto stabile, alcune regole sono state modificate. Per esempio, l'uso di scrivere le preposizioni articolate come parole uniche si \u00e8 affermato invece alla fine del Cinquecento (quando \"della\" ha cominciato a sostituire \"de la\"). A inizio Novecento era molto diffuso l'uso dell'accento grafico per distinguere alcune forme del verbo \"avere\" che oggi invece sono distinte con l'uso della \"h diacritica\": la norma accettava quindi \"\u00e0\", \"\u00e0nno\" al posto delle attuali \"ha\" e \"hanno\". Altre modifiche sono ancora pi\u00f9 recenti: per esempio, la grafia \"sopralluogo\" (al posto di \"\") si \u00e8 stabilizzata solo negli anni sessanta.\nSistema grafemico italiano.\nL'italiano moderno per la scrittura delle parole italiane usa 21 grafemi dell'alfabeto propriamente detto italiano pi\u00f9 5 grafemi aggiuntivi definiti \"stranieri\" (con cui forma l'alfabeto latino) nelle loro varianti minuscole e maiuscole.\nI grafemi cosiddetti stranieri, vengono definiti tali perch\u00e9 oggi usati solo per la scrittura di forestierismi, ma non sono sempre stati estranei all'ortografia italiana: per esempio, sino all'Ottocento era correntemente utilizzata la al posto della per indicare il fono /j/ intervocalico: \"noja\".\nAi 21 grafemi propri, per completare il quadro del sistema grafemico, bisogna poi aggiungere le 9 unit\u00e0 grafematiche superiori, che essi compongono:\nTali nessi grafici, per\u00f2, cos\u00ec come possono rappresentare digrammi e trigrammi, possono anche rappresentare sequenze di singole lettere.\nRegole ortografiche e corrispondenze fonologiche.\nLa scrittura delle parole in italiano viene ritenuta un'operazione piuttosto semplice, specie se confrontata a quella di altre lingue: data la realizzazione fonetica di una parola italiana, il modo per scriverla \u00e8 spesso del tutto prevedibile; e viceversa, data una parola scritta, la sua realizzazione fonetica \u00e8 spesso intuibile. Tuttavia, anche in italiano il rapporto tra grafemi (21) e altre unit\u00e0 (10) e fonemi (30) non \u00e8 sempre lineare e biunivoco.\nRegole ortografiche.\nAlcuni nessi grafici gi\u00e0 visti rappresentano una doppia possibilit\u00e0 di lettura:\nQuestioni ortografiche.\nElisioni con , e.\nL'elisione nello scritto - indipendente dalla sua realizzazione fonetica - \u00e8 soggetta a limitazioni relative a questioni d'opportunit\u00e0 ortografica quando si \u00e8 in presenza dei fonemi /k/ (-\"ch'\", -\"c'\"), /t\u0283/ (-\"c'\"), /\u028e/ (-\"gl'\"), /sk/ (-sch', -sc'), /\u0283/ (-sc'), /\u0261/ (-\"gh'\", -\"g'\") e /d\u0292/ (-\"g'\"). Non \u00e8 semplice dare indicazioni di ordine generale, non coprendo la casistica concreta tutte le possibilit\u00e0, tuttavia dagli esempi anche letterari, che verranno mostrati in seguito, si possono cogliere le seguenti indicazioni:\nEntrando nella specificit\u00e0 (ma non nei singoli casi per cui si rimanda alla pagina \"elisione\") dei casi:\nGrafema.\nIn italiano la \u00e8 una lettera cosiddetta \"muta\", cio\u00e8 priva di un valore fonologico (anche se in alcuni casi pu\u00f2 indicare un suono aspirato /h/, simile alla gorgia fiorentina), le cui principali funzioni sono oggi diacritiche e/o distintive.\nGli usi oggi ortograficamente normati sono:\nLa la si trova in vari contesti:\nGrafema fonologico, diacritico e ortografico.\nNell'ortografia italiana la I pu\u00f2 essere considerata la lettera pi\u00f9 poliedrica, viste le funzioni fonologiche e grafiche assunte. Senza alcuna pretesa d'ufficialit\u00e0, possiamo distinguerne 3 valori:\nSotto l'aspetto ortografico il caso pi\u00f9 interessante \u00e8 soprattutto quest'ultimo, le cui problematiche vengono presentate nello specchietto sottostante.\nSempre dal punto di vista ortografico pu\u00f2 essere interessante segnalare che le parole terminanti in -\"io\" (atono) possono avere una grafia plurale alternativa in -\"\u00ee\" o -\"ii\", la cui pronuncia per\u00f2 \u00e8 sempre /i/ semplice. (vedi Plurale delle parole in -io)\nGrafema prima di e.\nIn italiano la nasale preconsonantica prima di una bilabiale (\"b\" o \"p\") \u00e8 sempre pronunciata /m/ - perch\u00e9 le nasali preconsonantiche sono omorganiche col fonema successivo - e quindi di regola rappresentato con la lettera \"m\".\nTuttavia esiste un esiguo numero di parole che invece presentano i nessi grafici -\"nb\"- o -\"np\"- (pronunciati comunque o ): \"panpepato, prunbianco, benpensante\". Si tratta per lo pi\u00f9 di univerbazione dove il processo di adattamento grafico non \u00e8 ancora avvenuto perch\u00e9 trattasi di formazioni troppo recenti o poco usate, specie nell'ambito scritto, oppure perch\u00e9 \u00e8 ancora avvertita dai parlanti la forma originaria di locuzione, ma coesistono di solito anche con grafie fonologicamente pi\u00f9 corrette, \"pampepato\", oppure staccate, \"ben pensante\".\nLista di parole con -\"np\"- tratte dal Gradit:\nLista di parole con -\"nb\"-:\nGrafemi e.\nLa \"q\" viene definita da Serianni un grafema \u00absovrabbondante\u00bb, avendo lo stesso valore fonetico di \"c\", /k/, ma con forti limitazioni ortografiche nell'uso:\nL'identit\u00e0 fonologica di \"q\" e \"c\" pu\u00f2 creare diversi dubbi sull'ortografia delle parole, non essendoci una regola che permetta la predicibilit\u00e0 dell'uso di uno o dell'altro grafema, questo perch\u00e9 la \"q\" ha praticamente motivazione etimologica, cio\u00e8 \u00e8 presente laddove era presente pure in latino.\nInoltre in italiano \u00e8 molto pi\u00f9 frequente la sequenza -\"qu\"+vocale- che non -\"cu\"+vocale-, sicch\u00e9 \u00e8 molto semplice dare indicazioni su quando va usata la \"c\" dando per scontato che in tutti gli altri casi si usa la \"q\":\nGrafemi e.\nUn'altra delle maggiori difficolt\u00e0 ortografiche dell'italiano \u00e8 la resa grafica della \"z\" intervocalica, che, come \u00e8 gi\u00e0 stato detto, in tale posizione \u00e8 sempre di grado intenso ma pu\u00f2 essere resa sia con la lettera scempia -\"z\"- sia doppia -\"zz\"-.\nDi seguito verr\u00e0 presentato un quadro, il pi\u00f9 completo possibile, di quando la zeta intervocalica \u00e8 scritta scempia -\"z\"-, dando per scontato che in tutti gli altri casi sia invece doppia.\nLe lettere straniere.\nVengono considerate lettere straniere i grafemi \"j\", \"k\", \"w\", \"x\" e \"y\", poich\u00e9 nell'attuale grafia dell'italiano tali lettere compaiono per lo pi\u00f9 in parole di origine straniera. Vi \u00e8 per\u00f2 da dire che \"j\", \"k\" e \"x\" erano presenti anche nel latino, che in passato hanno fatto regolarmente parte dell'ortografia italiana e che anche attualmente sono usate nei toponimi e negli antroponimi italiani.\nI segni paragrafematici dell'italiano.\nNella scrittura dell'italiano alcuni caratteri speciali o modificati vengono obbligatoriamente usati in aggiunta ai 21 caratteri di base dell'alfabeto latino, ai 5 caratteri usati prevalentemente per la scrittura di parole straniere e ai segni di punteggiatura. Rientrano in questa categoria gli accenti grafici riportati su alcune vocali e gli apostrofi, ma anche i criteri di uso delle maiuscole o minuscole e quelli di divisione delle parole.\nL'accento grafico.\nGli accenti grafici attualmente presenti nell'ortografia italiana sono tre:\nIn italiano, l'accento grafico pu\u00f2 essere segnato soltanto sulla vocale su cui cade l'accento tonico della parola, e il suo uso pu\u00f2 essere obbligatorio, cos\u00ec come accade in fin di parola, o opzionale, come avviene in mezzo alla parola generalmente per ragioni distintive.\nFino a qualche decennio fa si usava soltanto l'accento grave ( ` ), perch\u00e9, come spiega Migliorini, \"gli stampatori del Cinquecento avevano seguito una norma ricalcata sul greco: accento acuto all'interno della parola, accento grave alla fine. Ma siccome nel corpo della parola l'accento non s'usava quasi mai, l'accento pi\u00f9 frequente era il grave\".\nPi\u00f9 di recente, invece, si \u00e8 approfittato, grazie anche al progresso tecnico, dell'esistenza di entrambi i segni grafici, per indicare anche nella scrittura la differenza di timbro tra le vocali chiuse \u00e9 (/e/) ed \u00f3 (/o/) e quelle aperte \u00e8 (/\u025b/) e \u00f2 (/\u0254/).\nSulle lettere \"e\", \"o\", perci\u00f2, la norma ortografica oggi in vigore (e codificata nel 1967 dall'UNI, Ente nazionale di unificazione) richiede di usare l'acuto se la vocale \u00e8 chiusa (come in \"perch\u00e9), il grave se la vocale \u00e8 aperta (come in \"cio\u00e8).\nSulla \"a\" si usa invece solo l'accento grave, \u00e0 (come in \"carit\u00e0\")\nSulla \"i\" e \"u\" si usa generalmente l'accento grave \u00ec (come in \"part\u00ec), \u00f9 (come in \"virt\u00f9), anche se una corrente minoritaria sostiene e predilige l'uso dell'acuto \u00ed e \u00fa.\nI fautori dell'acuto su \"i\" e \"u\" (come il fonetista Luciano Canep\u00e0ri) giustificano la propria posizione con il fatto che le vocali \"i\" e \"u\" sono chiuse per loro natura.\nA questo sistema s'attenne nell'Ottocento Carducci, e ancor oggi vi si attengono alcune case editrici, come l'Einaudi.\nI sostenitori dell'uso pi\u00f9 comune (pi\u00f9 numerosi anche tra linguisti e filologi: Sensini, Camilli, Migliorini, Fiorelli, Serianni, ecc.) affermano invece l'inutilit\u00e0 di abbandonare il grave per l'acuto quando non ci sia nulla da distinguere, com'\u00e8 il caso delle tre lettere \"a\", \"i\", \"u\", ognuna delle quali simboleggia un solo suono vocalico.\nL'uso di \"\u00ec\", \"\u00f9\" (col grave) \u00e8 raccomandato anche dal prestigioso Dizionario d'ortografia e di pronunzia, e dalla gi\u00e0 citata norma dell'UNI. Anche sulle tastiere italiane delle macchine da scrivere e dei computer si trovano di regola solo \"\u00ec\" e \"\u00f9\".\nGli accenti acuti su \"i\" e \"u\" possono pertanto considerarsi una raffinatezza ulteriore da riservare a quegli autori, gi\u00e0 particolarmente raffinati per altri aspetti linguistico-stilistici.\nAccento in fin di parola (obbligatorio).\nL'accento grafico \u00e8 obbligatorio sulla vocale finale della parola:\nPer quanto riguarda la scelta tra accento grave e acuto si ricorda che:\nAccento all'interno della parola (opzionale).\nL'accento grafico \u00e8 opzionale all'interno della parola, dove l'uso \u00e8 motivato da ragioni d'ordine \"fonologico\" o \"distintive\" sugli omografi.\nSono principalmente ragioni fonologiche quando si vuole indicare al lettore la pronuncia della parola, grossomodo nei seguenti casi:\nIl circonflesso.\nIn italiano il circonflesso non d\u00e0 alcuna indicazione fonologica (come invece pu\u00f2 accadere in alcune ortografie dialettali), ma segnala semmai l'avvenuta contrazione della parola, ed \u00e8 anche ormai quasi del tutto scomparsa la coscienza di questo fatto. L'uso del circonflesso all'interno dell'ortografia italiana comunque pu\u00f2 essere cos\u00ec sintetizzato:\nL'apostrofo.\nIn italiano l'attuale norma ortografica prevede l'uso dell'apostrofo in presenza di tre fenomeni linguistici:\nCome gi\u00e0 detto con l'elisione l'uso dell'apostrofo \u00e8 obbligatorio, e in alcuni casi \u00e8 addirittura fondamentale per distinguerla dal troncamento e definire il genere delle parole, si pensi al caso di \"un artista\" maschile e \"un'artista\" femminile. In altri casi invece \u00e8 fonte di alcuni dei pi\u00f9 comuni errori ortografici per la sua erronea presenza, come \"qual'\u00e8\" o \"tal'\u00e8\" (la grafia corretta \u00e8 sempre \"qual \u00e8\" e \"tal \u00e8\"), oppure mancanza, come in \"pover uomo\"\" (la grafia corretta \u00e8 \"pover'uomo\"), casi per cui comunque a volte vi sono divergenze di opinioni fra i linguisti.\nL'uso, inoltre, soprattutto scolastico, di considerare come errore l'apostrofo in fin di rigo, \u00e8 una norma destituita di qualsiasi fondamento grammaticale, trattandosi invece di una consuetudine puramente tipografica, oggi desueta, quella di andare a capo o con la parola intera o spezzandola secondo l'uso di sillabazione, in quanto ritenuta esteticamente sgradevole la presenza di un apostrofo isolato in fin di rigo.\nLa diffusione di tale falso errore, una volta fortemente stigmatizzato nelle scuole dell'obbligo, va oggi ridimensionandosi grazie al fatto che nel linguaggio stampato si sono ricominciati ad ammettere \"a capo\" del tipo \"dell'/oro\".\nNel troncamento oggi l'apostrofo viene usato soltanto in un ristretto numero di casi - in passato pi\u00f9 numerosi -, dove tra l'altro pu\u00f2 dirsi obbligatorio solo in una minima parte, essendo spesso ampiamente attestate anche grafie alternative.\nNellaferesi l'uso dell'apostrofo era diffuso, soprattutto nella lingua poetica, per segnalare la caduta della prima vocale di una parola, specialmente in concomitanza di una parola precedente che finisce per vocale e strettamente legate nella catena del parlato (un fenomeno simmetrico all'elisione). Oggi questa prassi \u00e8 praticamente scomparsa, tranne in pochissime parole (\"ndrangheta\") nelle quali non \u00e8 comunque obbligatorio; mentre invece \u00e8 obbligatorio nell'indicazione degli anni in cifre.\nIl punto di abbreviazione.\nIl punto nelle abbreviazioni, pur graficamente identico ( . ), va distinto dal punto fermo che \u00e8 un segno d'interpunzione vero e proprio, mentre il punto di abbreviazione \u00e8 solamente un segno paragrafematico.\n\u00c8 possibile dare delle regole valide in generale sul suo uso, tenuto conto della distinzione tra abbreviazione, sigla e simbolo, nella variet\u00e0 delle consuetudini tipografiche e editoriali.\nIl punto di abbreviazione si usa obbligatoriamente:\nLa posizione finale si tiene anche quando si raddoppia l'ultima lettera per indicare un plurale: \"pp.\" (pagine), \"sgg.\" (seguenti).\nQuando a essere abbreviata non \u00e8 una singola parola, ma una locuzione, l'abbreviazione diventa praticamente una sigla, composta solitamente dalle sole iniziali delle singole parole, che richiedono un punto dopo ciascuna di loro come qualsiasi abbreviazione per troncamento: \"s.l.m.\" (sul livello del mare), \"a.c.\" (anno corrente), \"a.C.\" (avanti Cristo).\nInvece nelle sigle vere e proprie, quelle che indicano nomi o sostantivi e non semplici abbreviazioni di locuzioni, non \u00e8 pi\u00f9 consuetudine mettere il punto. Una volta si preferiva inserirlo nelle sigle che si leggevano lettera per lettera: \"C.N.R\" /\u02c8t\u0283i \u02c8\u025bnne \u02c8\u025brre/, mentre si ometteva in quelle che rappresentavano un gruppo pronunciabile (acronimo): \"FIAT\" /\u02c8fiat/.\nIl punto non si usa in quelli che sono considerati simboli, seppure scritti utilizzando caratteri di scrittura, come per esempio sigle automobilistiche, unit\u00e0 di misura, simboli chimici, ecc.\nIl trattino.\nConsideriamo qui l'uso del trattino ( - ) sotto l'aspetto pi\u00f9 prettamente paragrafematico, tralasciando quello pi\u00f9 propriamente interpuntivo, cio\u00e8 di relazioni logico-sintattiche tra le parole.\nIl trattino si usa per indicare:\nInoltre, il trattino si pu\u00f2 anche utilizzare nella citazione di spezzoni di parola per rimarcare la mancanza di autonomia del frammento: \u00e8 questo il caso dei prefissi (\"a\"-, \"ri\"-, \"pre\"- ecc.) o dei suffissi (-\"ato\", -\"olo\" ecc.) riportati a lemma nei dizionari.\nL'uso del corsivo.\nA differenza del grassetto, che non \u00e8 regolato da norma ortografica ma solo da consuetudini ed esigenze editoriali, l'uso del corsivo \u00e8 invece previsto in determinati casi:\nAl di fuori dei casi sopra menzionati, dove l'uso del corsivo \u00e8 praticamente d'obbligo, il corsivo viene di norma usato discrezionalmente quando si intende dare una particolare enfasi grafica alle parole, come nelle esemplificazioni o per mettere in mostra un termine tecnico, o come concorrente delle virgolette nelle citazioni brevi o per indicare l'uso improprio o traslato di un'espressione, o anche per semplice evidenziamento di un passo.\nL'uso del maiuscolo.\nL'ortografia italiana prevede tassativamente l'iniziale maiuscola in due casi:\nAl di l\u00e0 di questo, l'uso della maiuscola \u00e8 guidato da fattori stilistici, scelte o consuetudini editoriali e infine reverenziali (le cosiddette \"maiuscole reverenziali\"), ma vi \u00e8 una tendenza a evitare le maiuscole non pi\u00f9 sentite come necessarie.\nIn principio di frase.\nPer esemplificare i casi di maiuscola all'inizio della frase si possono elencare:\nSe in principio di frase sono presenti i puntini di sospensione (...), normalmente i casi sopra descritti iniziano con la minuscola, salvo che la prima parola non sia un nome proprio, il che allora obbliga comunque all'uso della maiuscola.\nAffine, ma trattasi pi\u00f9 di scelta tipografica, a questo caso \u00e8 l'uso della maiuscola in poesia all'inizio di ogni verso, espediente che a volte viene usato anche quando non vengono scritti senza l'accapo, per questioni di spazio, al posto della sbarretta la quale in genere \u00e8 preferibile per evitare ambiguit\u00e0.\nNei nomi propri.\nPer quanto riguarda l'uso coi nomi propri, sintetizza preventivamente cos\u00ec Serianni ogni tentativo di darne un quadro organico: \u00able norme che regolano l'uso della maiuscola sono pi\u00f9 facili a enunciarsi che ad applicarsi, anche perch\u00e9 non \u00e8 sempre ovvio distinguere tra \"nome proprio\" e \"nome comune\".\u00bb.\nIn generale, per\u00f2, si pu\u00f2 dire che vogliono l'iniziale maiuscola i nomi propri (concreti o immaginari), e tutto ci\u00f2 che pu\u00f2 farne le veci (ipocoristici, pseudonimi, soprannomi, antonomasie), di:\nVi sono poi casi in cui si ricorre all'iniziale maiuscola anche con nomi comuni, per ragioni che vanno dalla necessit\u00e0 di distinzione dai concetti comuni, alla personificazione, all'antonomasia, alla reverenza; tuttavia non sono casi in cui la norma ortografica prevede tassativamente la maiuscola, che quindi pu\u00f2 mancare. Tra questi ricordiamo:\nDecisamente pi\u00f9 confusa \u00e8 invece la questione grammaticale sulle maiuscole, dopo la prima, nei nomi composti, ovvero in quei nomi costituiti da una sequenza di parole; pochi punti certi possono essere dati al riguardo:\nNon vogliono invece la maiuscola le particelle preposizionali \"da\", \"di\", \"de\" o \"d'\" usati nei nomi dei personaggi del passato, quando non esistevano i cognomi, per introdurre patron\u00ecmici (\"de' Medici\", ) o topon\u00ecmici (\"Francesco da Assisi\", \"Tommaso d'Aquino\"); la vogliono invece negli attuali cognomi di cui fanno parte integrante (\"De Nicola\", \"D'Annunzio\", \"Di Pietro\").\nMa il fenomeno trova la sua maggior diffusione all'interno dei nomi delle istituzioni, delle associazioni, dei partiti politici e affini; la motivazione di questa profusione di maiuscole di solito \u00e8 un intento apologetico (\"Chiesa Cattolica\"), o la tendenza a mantenere le iniziali di una sigla anche nella forma sciolta (\"CSM = Consiglio Superiore della Magistratura\"), ma la maiuscola pu\u00f2 anche limitarsi alla sola parola iniziale che \u00e8 l'unica ortograficamente obbligatoria: \"Chiesa cattolica\", \"Consiglio superiore della magistratura\" (art. 104, ).\nSono scritte in maiuscolo in genere le lettere degli acronimi (O.N.U., U.E., I.N.P.S., ...), bench\u00e9 sia invalsa la norma stilistica, atta a migliorare la leggibilit\u00e0, di scrivere in maiuscolo solo la prima lettera dell'acronimo (in particolare, per gli acronimi di almeno tre lettere), omettendo i punti (Onu, Ue, Inps, ...).\nLa \"maiuscola reverenziale\" \u00e8 utilizzata ancora di frequente per i pronomi e aggettivi possessivi che si riferiscono a \"Dio\", a persone o cose sacre, a persona di riguardo (\"pregare Dio e avere fiducia in Lui; mi rivolgo alla Sua attenzione, signor Presidente\"). \nL'uso moderno ha portato una diffusione nell'utilizzo soprattutto per quanto riguarda comunicazioni formali e corrispondenza commerciale (es. \"in merito alla richiesta da Lei inviata\")\nestendendone l'adozione anche ai pronomi (es. \"colgo l'occasione per porgerLe cordiali saluti\"). La spiegazione dei grammatici risiede nel fatto che \"la terza persona di cortesia, singolare e plurale, nell'uso scritto richiede l'iniziale maiuscola per evitare confusione con l'uso delle terze persone ordinarie, e che tale uso si estende alle forme degli aggettivi possessivi (Suo, Sua, Loro) e dimostrativi clitici (La, Li) e alle forme pronominali oblique (Le, Loro; rarissimo il plurale Glielo e simili)\".\nL'uso delle maiuscole \u00e8 talvolta utilizzato come modo di dare enfasi a un testo, in luogo del grassetto. Nella netiquette, tuttavia, tale uso \u00e8 deprecato in quanto equivale a urlare.\nDivisione delle parole.\nL'ortografia italiana prevede che le parole vengano normalmente scritte con separazione di spazio le une dalle altre, indipendentemente dal modo in cui queste vengono effettivamente pronunciate nella catena parlata. Di regola non viene quindi segnato, per esempio, neanche un fenomeno molto frequente come il raddoppiamento fonosintattico.\nFanno eccezione alcune forme tradizionalmente univerbate: \"dappertutto\", \"tuttora\" e cos\u00ec via."}
{"id": "2104842", "revid": "61051", "url": "https://it.wikipedia.org/wiki?curid=2104842", "title": "Schlattstall", "text": ""}
{"id": "2104843", "revid": "287204", "url": "https://it.wikipedia.org/wiki?curid=2104843", "title": "Chinchinim", "text": " \nChinchinim \u00e8 una suddivisione dell'India, classificata come \"census town\", di 7.033 abitanti, situata nel distretto di Goa Sud, nello territorio federato di Goa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 11' 60 N e 73\u00b0 58' 0 E e ha un'altitudine di 2 .\nSociet\u00e0.\nEvoluzione demografica.\nAl censimento del 2001 la popolazione di Chinchinim assommava a 7.033 persone, delle quali 3.272 maschi e 3.761 femmine. I bambini di et\u00e0 inferiore o uguale ai sei anni assommavano a 638, dei quali 332 maschi e 306 femmine. Infine, coloro che erano in grado di saper almeno leggere e scrivere erano 5.264, dei quali 2.528 maschi e 2.736 femmine."}
{"id": "2104847", "revid": "767487", "url": "https://it.wikipedia.org/wiki?curid=2104847", "title": "Du\u0161an Galis", "text": "Carriera.\nClub.\nInizi\u00f2 a giocare nelle giovanili del Doln\u00fd Kub\u00edn. All'et\u00e0 di vent'anni esord\u00ec con la prima squadra che si trova in Terza Divisione. Il Doln\u00fd Kub\u00edn fu poi promosso, nel 1971, in Seconda Divisione. Nel 1972, si trasfer\u00ec al VSS Ko\u0161ice, che si trovava in First League e, nella stagione 1975-1976, si laure\u00f2 capocannoniere della competizione con un totale di 21 reti segnate.\nSi trasfer\u00ec, nel 1977, allo Slovan Bratislava, dove rimase fino al 1981, anno in cui pass\u00f2 al C\u00e1diz CF, squadra della Primera Divisi\u00f3n. In Spagna rimase solo per un anno: torn\u00f2 infatti in patria e gioc\u00f2 per lo \u017dilina. Nel 1982-83 gioc\u00f2 per i belgi del KSC Hasselt e torn\u00f2, per la fine della sua carriera nel 1984, in Cecoslovacchia dove gioc\u00f2 per il .\nNazionale.\nNella stagione 1975-76 venne chiamato per la prima volta in Nazionale, per la quale scese in campo 8 volte, segnando un gol. Fece parte della selezione che torn\u00f2 vincitrice dal .\nAllenatore.\nHa iniziato la sua carriera di allenatore nel 1990, allenando lo Slovan Bratislava come successore di Jozef Jankech. Nel 1992 la sua squadra \u00e8 riuscita a rompere l'egemonia in campionato dello Sparta Praga, vincendo il titolo nazionale. Anche nella Lega Slovacca ha ottenuto vari successi, vincendo il campionato nel 1994, 1995 e nel 1996. Nel 1994 e nel 1997 ha vinto la Coppa di Slovacchia.\nGalis \u00e8 diventato poi, nel 1997, allenatore dello Spartak Trnava ed ha vinto, al suo primo anno con la squadra, la Coppa Slovacca. All'inizio del 1999 \u00e8 diventato, per un breve periodo, allenatore della Nazionale Slovacca, allenandola solo per una partita. Durante l'estate \u00e8 passato alla guida del club cipriota Omonia Nicosia, ma in ottobre \u00e8 stato esonerato.\nDal 2000 al 2002 \u00e8 stato allenatore dell'Artmedia Bratislava. Nel novembre 2003 \u00e8 diventato nuovamente allenatore della Nazionale Slovacca. Durante il periodo passato alla guida della Nazionale raggiunge il secondo posto nel girone di qualificazione al Mondiale del 2006, ma viene eliminato ai play-off dalla Spagna. Il 12 ottobre 2006 viene esonerato e decide di iniziare la carriera politica.\nCarriera politica.\nDal 2006 \u00e8 membro del Consiglio nazionale della Repubblica Slovacca dalla parte della coalizione democratica Smer, \u00e8 membro del governo della Regione di Bratislava ed \u00e8 il Commissario Governativo dello sport."}
{"id": "2104849", "revid": "287204", "url": "https://it.wikipedia.org/wiki?curid=2104849", "title": "Colvale", "text": " \nColvale \u00e8 una suddivisione dell'India, classificata come \"census town\", di 5.475 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 37' 0 N e 73\u00b0 49' 60 E e ha un'altitudine di 8 .\nSociet\u00e0.\nEvoluzione demografica.\nAl censimento del 2001 la popolazione di Colvale assommava a 5.475 persone, delle quali 3.006 maschi e 2.469 femmine. I bambini di et\u00e0 inferiore o uguale ai sei anni assommavano a 530, dei quali 277 maschi e 253 femmine. Infine, coloro che erano in grado di saper almeno leggere e scrivere erano 3.938, dei quali 2.238 maschi e 1.700 femmine."}
{"id": "2104851", "revid": "22475", "url": "https://it.wikipedia.org/wiki?curid=2104851", "title": "Enciclopedia della televisione", "text": "Enciclopedia della televisione \u00e8 un volume che fa parte della collana editoriale \"le Garzantine\" e che \u00e8 stato pubblicato in ristampa, in versione ampliata e aggiornata, nel 2008 dalla casa editrice Garzanti Editore.\nSorta di compendio sulla televisione e sulla storia della televisione in 965 pagine, il testo \u00e8 stato curato fin dalla sua prima edizione, avvenuta nel 1996, dal critico e storico della televisione Aldo Grasso. Successivi aggiornamenti e ristampe si sono avuti nel 2002, nel 2004 (in occasione dei 50 anni della televisione italiana) e nella primavera 2008, con le voci aggiornate al 31 dicembre 2007.\nContenuto.\nL'opera - cui hanno collaborato per l'edizione 2008 Stefania Carini, Massimo Scaglioni e Cecilia Penati (con collaborazioni alle voci di Matteo Bianchi e Francesca Donatacci) - \u00e8 articolata in un \"Dizionario della televisione\", con schede concernenti i programmi, i personaggi, i generi, gli eventi, la teoria e la tecnica della televisione; in una serie di appendici riguardanti il quadro legislativo italiano e la normativa televisiva italiana a tutela dei minori; e un apparato bibliografico comprendente i maggiori titoli pubblicati sull'argomento concernente questo mass media.\nIl volume prende in esame prevalentemente la realt\u00e0 della televisione in Italia, a partire dalla sua nascita nel 1954, anche se, contestualmente ai mutamenti anche tecnologici intervenuti a partire dagli anni novanta, lo spettro di esame si \u00e8 ampliato a realt\u00e0 estere con il consolidarsi dei \"network\" internazionali e l'affermarsi di nuove tecnologie (televisione satellitare, alta definizione e digitale terrestre).\nUna sezione illustrativa - costituita da un ampio repertorio di immagini scandite in tavole fuori testo - completa il formale percorso storico costituendo una \"pista visiva\" (come viene definita da Grasso nel testo di introduzione) in grado di favorire, sulla base dei personali e soggettivi \"amarcord\", una rivisitazione in chiave ottica della trasformazione intervenuta, attraverso i vari decenni della seconda met\u00e0 del XX secolo, nello \"stile\" della produzione (confezione) televisiva.\nLe varie componenti.\nSotto questo profilo - come spiegato dallo stesso curatore nella presentazione - l'enciclopedia affronta, nella sua complessit\u00e0, il fenomeno televisivo, considerandone tutte le componenti: storiche, strutturali, linguistiche, estetiche, organizzative, professionali.\nI lemmi rappresentati sono circa cinquemila, organizzati nel repertorio ordinato alfabeticamente e strutturato su tre filoni portati: programmi, generi, eventi ed emittenti. Non vengono trascurati i protagonisti (dagli autori, agli attori, ai conduttori, registi, studiosi) cos\u00ec come particolare attenzione viene riservata ai termini tecnici e alle nozioni puramente teoriche riguardanti lo strumento televisivo. A corredo, alcune voci di particolare interesse e sviluppo sono articolate in schede di approfondimento impaginate con evidenza e con caratteri tipograficamente riconoscibili.\nA differenza della storiografia \"classica\" che si \u00e8 occupata di televisione, quindi, l\"'Enciclopedia\" si prefigge non tanto e non solo di dare conto della visione politica - passata e contemporanea - sull'argomento \"media televisivo\", sugli apparati e la legislazione che lo riguardano, le strategie di mercato, mirando piuttosto ad una divulgazione diretta e immediata della materia - appunto in senso enciclopedico - destinata a chi, per semplice interesse o per studio, sia interessato a conoscere personaggi e generi, fasi storiche e tendenze, programmi e serie televisive."}
{"id": "2104852", "revid": "104458", "url": "https://it.wikipedia.org/wiki?curid=2104852", "title": "Andreas Ertl", "text": "\u00c8 fratello di Martina, a sua volta sciatrice alpina di alto livello.\nBiografia.\nCarriera sciistica.\nStagioni 1992-2001.\nSciatore polivalente, Ertl debutt\u00f2 in campo internazionale ai Mondiali juniores di Maribor 1992; due anni dopo nella rassegna iridata giovanile di Lake Placid 1994 vinse la medaglia d'argento nella combinata. Esord\u00ec in Coppa Europa il 5 dicembre 1994 a Geilo/Hemsedal piazzandosi 13\u00ba in slalom speciale e in Coppa del Mondo il 12 dicembre successivo nello slalom speciale di Sestriere, che non complet\u00f2. Il 29 gennaio 1995 a Bischofswiesen sal\u00ec per la prima volta sul podio in Coppa Europa (3\u00ba in slalom gigante) e conquist\u00f2 i primi punti in Coppa del Mondo arrivando 27\u00ba il 20 febbraio successivo nello slalom gigante di Furano.\nEsord\u00ec ai Mondiali a Sierra Nevada 1996, dove si classific\u00f2 20\u00ba nello slalom gigante e non concluse lo slalom speciale; l'anno dopo nella rassegna iridata di Sestriere non port\u00f2 a termine n\u00e9 lo slalom gigante n\u00e9 lo slalom speciale. Ai Mondiali di Vail/Beaver Creek1999 colse il suo miglior piazzamento iridato individuale con il 9\u00ba posto ottenuto nella combinata; fu inoltre 22\u00ba nel supergigante e usc\u00ec nella prima manche sia nello slalom gigante sia nello slalom speciale. Anche ai successivi Mondiali di Sankt Anton 2001 non complet\u00f2 lo slalom speciale, unica gara cui prese parte.\nStagioni 2002-2006.\nIl 16 marzo 2002 a Le Grand-Bornand sal\u00ec per la seconda e ultima volta sul podio in Coppa Europa (3\u00ba in slalom speciale) e nello stesso anno ottenne il suo miglior piazzamento in Coppa del Mondo con l'11\u00ba posto nello slalom gigante della Gran Risa in Alta Badia del 22 dicembre. Ai successivi Mondiali di Sankt Moritz 2003 usc\u00ec nuovamente nella prima manche sia nello slalom gigante sia nello slalom speciale.\nAi Mondiali di Bormio/Santa Caterina Valfurva 2005, sua ultima presenza iridata, Ertl vinse la medaglia d'oro nella gara a squadre, si piazz\u00f2 29\u00ba nel supergigante e non complet\u00f2 slalom gigante e slalom speciale. La sua ultima gara in Coppa del Mondo fu il supergigante di Garmisch-Partenkirchen del 29 gennaio 2006, che chiuse al 25\u00ba posto; si ritir\u00f2 dalle gare e fu per l'ultima volta in carriera al cancelletto di partenza in occasione dei Campionati tedeschi del 2006, il 1\u00ba aprile seguente a Oberstdorf, quando vinse la sua ultima medaglia nazionale: l'argento nello slalom gigante.\nCarriera da allenatore.\nDopo il ritiro \u00e8 divenuto allenatore nei quadri della Federazione sciistica della Germania, occupandosi prima del settore giovanile quindi, dalla stagione 2020-2021, assumendo l'incarico di direttore sportivo della nazionale di sci alpino tedesca."}
{"id": "2104860", "revid": "107466540", "url": "https://it.wikipedia.org/wiki?curid=2104860", "title": "Salvatore Auria", "text": "Antifascista, confinato politico, partigiano, insignito di Medaglia d'argento al valor militare alla memoria.\nBiografia.\nSalvator Rosate Auria fu arrestato il 16 settembre 1936 come \"irriducibile sovversivo\" e confinato per 5 anni sull'isola di San Nicola, nelle Tremiti. Venne ripetutamente condannato (a oltre 2 anni di carcere) per essersi sempre rifiutato di fare il saluto romano. Liberato nell'agosto del 1943, non riuscendo a tornare in Sicilia, raggiunge la Romagna con alcuni compagni di prigionia (Adamo Zanellfti). \nNell'Appennino forlivese, con il nome di battaglia di \"Giulio\" e/o di \"Salvatore\", \u00e8 tra i primi organizzatori e comandante di una formazione partigiana di montagna: il Gruppo Salvatore. Nell'ottobre del 1943, il Gruppo Salvatore \u00e8 raggiunto dal Gruppo Libero, comandato da Riccardo Fedel. Dall'unione dei due gruppi nascer\u00e0, ai primi di dicembre, la Brigata Garibaldi Romagnola, con \"Libero\" comandante e \"Giulio\" commissario politico.\nNell'aprile 1944, durante il massiccio rastrellamento tedesco che sband\u00f2 la Brigata, \"Giulio\" muore in combattimento, presso il villaggio di Strabatenza, oggi frazione del comune di Bagno di Romagna."}
{"id": "2104861", "revid": "287204", "url": "https://it.wikipedia.org/wiki?curid=2104861", "title": "Cuncolim", "text": " \nCuncolim \u00e8 una citt\u00e0 dell'India di 15.848 abitanti, situata nel distretto di Goa Sud, nello territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 10' 0 N e 73\u00b0 58' 60 E e ha un'altitudine di 17 .\nSociet\u00e0.\nEvoluzione demografica.\nAl censimento del 2001 la popolazione di Cuncolim assommava a 15.848 persone, delle quali 7.736 maschi e 8.112 femmine. I bambini di et\u00e0 inferiore o uguale ai sei anni assommavano a 1.488, dei quali 772 maschi e 716 femmine. Infine, coloro che erano in grado di saper almeno leggere e scrivere erano 12.416, dei quali 6.439 maschi e 5.977 femmine."}
{"id": "2104862", "revid": "277947", "url": "https://it.wikipedia.org/wiki?curid=2104862", "title": "Taddeo Crivelli", "text": "Biografia.\nAppartiene al primo Rinascimento e fu attivo soprattutto a Ferrara, sua citt\u00e0 natale. Sebbene fosse stato allievo di Pisanello, le sue opere sono aggiornate allo stile rinascimentale, ispirandosi soprattutto ad Andrea Mantegna.\nLe sue prime realizzazioni sono della met\u00e0 del XV secolo e la sua opera pi\u00f9 importante fu la Bibbia di Borso d'Este, due volumi miniati su pergamena, realizzati in un periodo di sei anni (1455-1461) da una squadra di artisti da lui diretta, insieme ad un altro miniatore, Franco di Giovanni De Russi. La Bibbia \u00e8 custodita nella Biblioteca Estense di Modena.\nEbbe come aiutante Girolamo da Cremona, che nel 1465 port\u00f2 a termine il messale della Cattedrale di San Pietro di Mantova, noto come il \"Messale di Barbara di Brandeburgo\", custodito nel Museo diocesano Francesco Gonzaga.\nNel 1471, dopo la morte di Borso d'Este, lasci\u00f2 Ferrara e si trasfer\u00ec a Bologna, dove prosegu\u00ec la propria attivit\u00e0 di miniatore fino alla morte.\nRealizz\u00f2 inoltre la prima carta geografica a stampa dell'Italia, pubblicata nel 1477"}
{"id": "2104863", "revid": "399", "url": "https://it.wikipedia.org/wiki?curid=2104863", "title": "Gruppo Salvatore", "text": ""}
{"id": "2104864", "revid": "339392", "url": "https://it.wikipedia.org/wiki?curid=2104864", "title": "Repubblica autonoma di Chakasija", "text": ""}
{"id": "2104865", "revid": "729019", "url": "https://it.wikipedia.org/wiki?curid=2104865", "title": "Regrets", "text": "Regrets \u00e8 un singolo della cantante francese Myl\u00e8ne Farmer con Jean-Louis Murat, pubblicato il 29 luglio 1991 come secondo estratto dall'album \"L'Autre...\".\nDescrizione.\nL'anno 1991 \u00e8 probabilmente ad oggi l'anno pi\u00f9 fortunato della carriera di Myl\u00e8ne Farmer: dopo lo strabiliante successo di D\u00e9senchant\u00e9e e dell'album L'Autre... viene messo in commercio il primo duetto della rossa: si tratta di \"Regrets\" traccia in cui la Farmer duetta con l'allora esordiente Jean-Louis Murat. I due cantanti, dagli universi musicali molto simili, prima di incidere la traccia si erano a lungo scritti alcune lettere nelle quali l'uno elogiava i lavori dell'altro.\nIl video clip, girato da Laurent Boutonnat mostra un uomo che va a visitare in un cimitero di Budapest la tomba della sua amata deceduta, che pochi istanti dopo gli appare per l'ultima volta.\nIl singolo arriver\u00e0 alla 3# posizione della chart francese vendendo 350.000 copie. \u00c8 certificato disco d'argento."}
{"id": "2104866", "revid": "339392", "url": "https://it.wikipedia.org/wiki?curid=2104866", "title": "Repubblica autonoma di Mari", "text": ""}
{"id": "2104867", "revid": "580197", "url": "https://it.wikipedia.org/wiki?curid=2104867", "title": "Anna Maria Picarelli", "text": "Ha fatto parte della rosa della nazionale italiana che ha partecipato ai campionati europei nel 2009, vestendo la maglia azzurra della nazionale in 42 incontri.\nCarriera.\nClub.\nNel 2006 corona il suo sogno di giocare nel campionato italiano sottoscrivendo un contratto con una delle squadre di vertice, il , che le permette di esordire in Serie A e di mettersi in luce ottenendo anche la convocazione nella nazionale italiana. Nonostante i suoi meriti sportivi, rimane portiere di riserva sia nel Bardolino dietro l'esperta Carla Brunozzi, che in nazionale (dietro a Chiara Marchitelli).\nAl termine della stagione 2008-2009 Anna Maria decide di lasciare il club e di tornare in California per motivi familiari.\nNell'estate 2009 firma per il Los Angeles Legends con cui rimane fino al termine della stagione giocando in W-League, secondo livello del campionato statunitense di calcio femminile.\nL'anno successivo firma con l'Ajax America Women che partecipa alla Women's Premier Soccer League (WPSL), rimanendo una sola stagione, per passare in seguito al , tre stagioni dal 2011 al 2013, per firmare con il Seattle Sounders Women dal 2014.\nNazionale.\nGrazie alle ascendenze familiari che le garantiscono la cittadinanza, Picarelli ha potuto optare per la nazionale italiana, cogliendo cos\u00ec l'occasione per disputare l'europeo di Finlandia 2009.\nInserita in rosa dal commissario tecnico Pietro Ghedin, affronta la fase finale del torneo facendo il suo esordio il 25 agosto al Lahden stadion di Lahti, dove le Azzurre superano l'Inghilterra per 2-1."}
{"id": "2104868", "revid": "181699", "url": "https://it.wikipedia.org/wiki?curid=2104868", "title": "Repubblica autonoma di Mordovia", "text": ""}
{"id": "2104871", "revid": "1543377", "url": "https://it.wikipedia.org/wiki?curid=2104871", "title": "Ancel Keys", "text": "Biografia.\nNacque a Colorado Springs da una giovanissima coppia di genitori: suo padre era Benjamin Pious Keys (1883-1961), rilegatore di libri, mentre sua madre, Carolyn Emma Chaney (1885-1960), era casalinga, sorella di Lon Chaney, attore del cinema muto. La famiglia si spost\u00f2 prestissimo in California in cerca di lavoro: nel 1906 era a San Francisco quando la citt\u00e0 fu colpita dai terribili effetti del evento sismico del 18 aprile di quell'anno. Sopravvissuti al terremoto, per scampare alle distruzioni si trasferirono a Berkeley, dove Ancel Keys crebbe.\nGi\u00e0 da bambino mostr\u00f2 particolari doti intellettuali e fu selezionato tra i 1528 bambini superdotati per un esperimento condotto all'Universit\u00e0 di Stanford dallo psicologo Lewis Terman, inventore della scala Stanford-Binet per la misura del quoziente di intelligenza. Tuttavia, insofferente degli studi, abbandon\u00f2 la scuola superiore per dedicarsi a insolite occupazioni: and\u00f2 a spalare il guano di pipistrello in una caverna dell'Arizona, trov\u00f2 impiego come trasportatore di esplosivi in una miniera d'oro del Colorado, fece anche il taglialegna, si imbarc\u00f2 come membro della ciurma di una nave diretta in Cina. Complet\u00f2 gli studi secondari e super\u00f2 il concorso di ammissione all'Universit\u00e0 della California, Berkeley, nel 1922..\nNel 1925 ottenne una laurea in economia e scienze politiche all'Universit\u00e0 di Berkeley e nel 1929 un dottorato in biologia e oceanografia all'Universit\u00e0 della California a San Diego. Nel 1938 ottenne un secondo dottorato in fisiologia al \"King's College\" dell'Universit\u00e0 di Cambridge. Dal 1934 al 1936 fu professore associato all'Universit\u00e0 Harvard e dal 1937 all'Universit\u00e0 del Minnesota. In quest'ultima universit\u00e0 fond\u00f2 il \"Laboratorio di Igiene Fisiologica\", che diresse dal 1939 fino al suo ritiro dall'insegnamento, nel 1975.\nI suoi primi studi riguardarono gli effetti sulla fisiologia e sulla biologia umana dell'inedia e della malnutrizione. Famoso \u00e8 lo studio denominato \"Minnesota Starvation Experiment\", iniziato durante la seconda guerra mondiale, che prevedeva una forte restrizione calorica su un campione iniziale di 36 volontari (poi ridottisi a 32), attinti tra obiettori di coscienza: i partecipanti all'esperimento si sottoposero a una dieta basata su 1800 calorie giornaliere, mantenendo un tenore di attivit\u00e0 che prevedeva un consumo di 3000 calorie al giorno. Nell'impossibilit\u00e0 di pubblicarne i risultati, a causa della guerra, Ancel Keys ne rese noti i contenuti a varie organizzazioni umanitarie mondiali. La pubblicazione avverr\u00e0 comunque nel 1950, con l'uscita di un'opera in due volumi e 1385 pagine, intitolata \" Biology of Human Starvation\".\nIl suo nome \u00e8 anche legato alla formulazione, nel 1942, durante la seconda guerra mondiale, della Razione K, che costitu\u00ec la base per l'alimentazione di sussistenza dell'esercito americano.\nDopo la sua esperienza al s\u00e9guito dell'esercito alleato, stabil\u00ec i primi contatti che saranno il punto di partenza per un ampio studio scientifico noto come \"Seven Countries Study\".\nIn seguito si trasfer\u00ec in Italia, a Pioppi, un villaggio di pescatori del comune di Pollica, dove acquist\u00f2 una casa in una localit\u00e0 marina che sar\u00e0 da lui battezzata \u00abMinnelea\u00bb, un nome che intendeva essere un omaggio congiunto alla citt\u00e0 di Minneapolis e alla vicina polis magnogreca di Elea, nel Cilento, sua terra di adozione. Insieme a lui si stabilirono in quella localit\u00e0 alcuni dei suoi amici e collaboratori, come Martti Karvonen, Flaminio Fidanza, Alberto Fidanza, e Jeremiah Stamler. Rimase in quella localit\u00e0 per 40 anni, studiando accuratamente l'alimentazione della popolazione locale e giungendo alla conclusione che la dieta mediterranea apportava benefici alla salute.\nRientr\u00f2 definitivamente a Minneapolis nel 2004, qualche mese dopo aver compiuto 100 anni, e vi mor\u00ec pochi mesi prima del compimento dei 101 anni. Sua moglie era Margaret Haney (1909-2006), sposata nel 1939, che aveva assunto come tecnico medico quando lui era stato ingaggiato dalla \"Mayo Foundation for Medical Education and Research\" nel 1936. Dal matrimonio sono nati tre figli, un maschio e due femmine: Carrie D'Andrea (divenuta una psicologa clinica), Henry Keys (ricercatore sul cancro), Martha McLain, quest'ultima assassinata in Giamaica da un rapinatore nel 1991, all'et\u00e0 di 42 anni, mentre era in vacanza con la famiglia.\nAncel Keys era ateo.\nLa rivista statunitense \"TIME Magazine\" gli dedic\u00f2 la copertina del numero di gennaio 1961; a lui \u00e8 dedicato l'istituto alberghiero di Castelnuovo Cilento."}
{"id": "2104877", "revid": "339392", "url": "https://it.wikipedia.org/wiki?curid=2104877", "title": "TIME Magazine", "text": ""}
{"id": "2104884", "revid": "729019", "url": "https://it.wikipedia.org/wiki?curid=2104884", "title": "Strada nazionale 2 (Cambogia)", "text": "La strada nazionale 2 (spesso indicata sulle mappe come NH2, \"National Highway 2\") \u00e8 una delle arterie principali della Cambogia.\nHa una lunghezza di 120,6\u00a0km e connette il Vietnam con la capitale Phnom Penh nei pressi della quale incrocia la strada nazionale 1. Nell'aprile del 2017 \u00e8 stata aperta al traffico la Hun Sen Boulevard la quale si connette alla NH2 a sud di Ta Khmau."}
{"id": "2104886", "revid": "287204", "url": "https://it.wikipedia.org/wiki?curid=2104886", "title": "Supercoppa del Suriname", "text": "La Supercoppa del Suriname, ufficialmente SVB President's Cup, \u00e8 una competizione calcistica surinamese, la quale si assegna al termine di una sfida in gara unica tra la squadra campione del Suriname e la vincitrice della Coppa del Suriname.\n\u00c8 stata introdotta nel 1993."}
{"id": "2104889", "revid": "20509207", "url": "https://it.wikipedia.org/wiki?curid=2104889", "title": "Ancel Benjamin Keys", "text": ""}
{"id": "2104890", "revid": "20509218", "url": "https://it.wikipedia.org/wiki?curid=2104890", "title": "Ancel B. Keys", "text": ""}
{"id": "2104891", "revid": "287204", "url": "https://it.wikipedia.org/wiki?curid=2104891", "title": "Curchorem Cacora", "text": "Curchorem Cacora (o pi\u00f9 semplicemente solo Curchorem) \u00e8 una citt\u00e0 dell'India di 21.398 abitanti, situata nel distretto di Goa Sud, nello territorio federato di Goa. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 15' 0 N e 74\u00b0 5' 60 E e ha un'altitudine di 12 .\nSociet\u00e0.\nEvoluzione demografica.\nAl censimento del 2001 la popolazione di Curchorem assommava a 21.398 persone, delle quali 10.961 maschi e 10.437 femmine. I bambini di et\u00e0 inferiore o uguale ai sei anni assommavano a 2.465, dei quali 1.292 maschi e 1.173n femmine. Infine, coloro che erano in grado di saper almeno leggere e scrivere erano 15.807, dei quali 8.665 maschi e 7.142 femmine."}
{"id": "2104892", "revid": "20509243", "url": "https://it.wikipedia.org/wiki?curid=2104892", "title": "Razioni K", "text": ""}
{"id": "2104894", "revid": "729019", "url": "https://it.wikipedia.org/wiki?curid=2104894", "title": "Strada nazionale 3 (Cambogia)", "text": "La strada nazionale 3 (spesso indicata sulle mappe come NH3, \"National Highway 3\") \u00e8 una delle arterie stradali principali della Cambogia.\nPercorso.\nLa NH3 ha origine nel centro citt\u00e0 di Phnom Penh da un incrocio con il centralissimo Monivong Boulevard ed il suo tratto urbano \u00e8 stato rinominato Russian Federation Boulevard. Si sviluppa verso ovest passando davanti all'aeroporto Internazionale di Phnom Penh per poi puntare a sud-ovest nel tratto extra urbano. Ha una lunghezza di 202\u00a0km e connette la capitale con Kampot e Veal Renh (o Veal Rinh) dove termina inserendosi sul tratto finale della strada nazionale 4 che porta a Sihanoukville.\nLa strada ha subito un significativo rinnovo nel 2008 e forma parte del corridoio economico internazionale nord-sud che parte da Kunmig in Cina a Bangkok in Thailandia."}
{"id": "2104895", "revid": "767487", "url": "https://it.wikipedia.org/wiki?curid=2104895", "title": "Awaken", "text": "Awaken \u00e8 un brano della progressive rock band inglese Yes pubblicato sull'album \"Going for the One\" del 1977."}
{"id": "2104897", "revid": "287204", "url": "https://it.wikipedia.org/wiki?curid=2104897", "title": "Curti (Goa)", "text": " \nCurti \u00e8 una suddivisione dell'India, classificata come \"census town\", di 13.070 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 25' 0 N e 74\u00b0 1' 0 E e ha un'altitudine di 29 .\nSociet\u00e0.\nEvoluzione demografica.\nAl censimento del 2001 la popolazione di Curti assommava a 13.070 persone, delle quali 6.974 maschi e 6.096 femmine. I bambini di et\u00e0 inferiore o uguale ai sei anni assommavano a 1.652, dei quali 886 maschi e 766 femmine. Infine, coloro che erano in grado di saper almeno leggere e scrivere erano 9.328, dei quali 5.253 maschi e 4.075 femmine."}
{"id": "2104902", "revid": "729019", "url": "https://it.wikipedia.org/wiki?curid=2104902", "title": "Flotta (isola)", "text": "Flotta \u00e8 una piccola isola dell'arcipelago delle Orcadi in Scozia. L'isola \u00e8 nota per il suo grande porto petrolifero ed \u00e8 collegata a Houton nella Mainland tramite i traghetti delle Orcadi (Orkney Ferries)."}
{"id": "2104903", "revid": "729019", "url": "https://it.wikipedia.org/wiki?curid=2104903", "title": "Karn Evil 9", "text": "Karn Evil 9 \u00e8 un brano della progressive rock band inglese Emerson, Lake &amp; Palmer (ELP), pubblicato nell'album \"Brain Salad Surgery\" nel 1973. Si tratta di una lunga suite di quasi 30 minuti, sviluppata attraverso tre movimenti autonomi detti \"Impressions\". La pi\u00f9 famosa citazione dalla suite \u00e8 probabilmente la frase iniziale della seconda parte della prima \"Impression\", \"Welcome back my friends to the show that never ends\", frase che dar\u00e0 anche il titolo (non casuale) al seguente triplo disco live del gruppo.\nInformazioni generali.\nLa musica di \"Karn Evil 9\" era stata scritta da Keith Emerson e Greg Lake, con testi dello stesso Lake e di Peter Sinfield, gi\u00e0 coautore per i King Crimson (dove Lake aveva militato), che da questo momento collaborer\u00e0 a pi\u00f9 riprese, sempre in qualit\u00e0 di paroliere, con il trio e con il bassista per suoi lavori solisti.\nIl titolo della suite \u00e8 un'alterazione della parola \"carnival\", giocata sull'assonanza di \"evil\" (\"cattivo\").\nIl brano, lungo complessivamente 29:37 minuti, \u00e8 il quinto ed ultimo di \"Brain Salad Surgery\". In origine, considerando l'uscita dell'album in LP, la prima \"Impression\" era a sua volta suddivisa in due parti, secondo la sequenza delle due facciate del disco, cos\u00ec la \"Part 1\" siglava la prima facciata, sfumando rapidamente su una frase di sintetizzatore, che riprendeva allo stesso modo (con un effetto di \"fade-in\") all'inizio del lato B, inaugurando la ripresa e conclusione del movimento. Con le successive ristampe in CD, tale suddivisione non \u00e8 pi\u00f9 stata mantenuta e il pezzo \u00e8 stato riunificato; tuttavia la \"Part 2\" ha avuto vita autonoma sulle varie antologie del gruppo, oltre che nei loro concerti, sia per la durata pi\u00f9 agile (tra i 4 e i 5 minuti) che ne faceva un buon pezzo a s\u00e9, sia per il citato verso \"Welcome back my friends...\", di chiaro impatto nelle performance dal vivo.\nLa prima \"Impression\" inizia con la nascita del mondo e continua narrando di uno stravagante e straordinario show futuristico (\"the show that never ends\", appunto), mentre la seconda, strumentale, a met\u00e0 tra il jazz e l'avanguardia, fa da interludio tra la prima e la terza, che, ancora pi\u00f9 epica nella resa sonora, parla di tutt'altro argomento. Infatti il \"Karnival\" lascia spazio a una guerra fra umani e computer, il cui esito pu\u00f2 essere interpretato in tre diversi modi: nel primo caso, gli umani vincono e riescono a imporsi sui computer; nel secondo vincono i computer, che lasciano vivere gli umani solo per la soddisfazione della vittoria. \nLa terza lettura \u00e8 fornita dall'originale interpretazione di Peter Sinfield, secondo cui \"ci\u00f2 che l'uomo inventa si riversa ironicamente su di lui\", quindi gli umani vincono una guerra grazie ai computer per poi finire, per\u00f2, abbattuti dalle macchine stesse, che impongono il loro dominio sull'uomo."}
{"id": "2104905", "revid": "599013", "url": "https://it.wikipedia.org/wiki?curid=2104905", "title": "Chuck Share", "text": ""}
{"id": "2104906", "revid": "54354", "url": "https://it.wikipedia.org/wiki?curid=2104906", "title": "Flotta (isole Orcadi)", "text": ""}
{"id": "2104907", "revid": "235890", "url": "https://it.wikipedia.org/wiki?curid=2104907", "title": "Karn Evil", "text": ""}
{"id": "2104908", "revid": "197586", "url": "https://it.wikipedia.org/wiki?curid=2104908", "title": "Giulio (partigiano)", "text": ""}
{"id": "2104910", "revid": "287204", "url": "https://it.wikipedia.org/wiki?curid=2104910", "title": "Davorlim", "text": " \nDavorlim \u00e8 una suddivisione dell'India, classificata come \"census town\", di 10.923 abitanti, situata nel distretto di Goa Sud, nello territorio federato di Goa. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 15' 0 N e 73\u00b0 58' 60 E e ha un'altitudine di 30 .\nSociet\u00e0.\nEvoluzione demografica.\nAl censimento del 2001 la popolazione di Davorlim assommava a 10.923 persone, delle quali 5.682 maschi e 5.241 femmine. I bambini di et\u00e0 inferiore o uguale ai sei anni assommavano a 1.319, dei quali 668 maschi e 651 femmine. Infine, coloro che erano in grado di saper almeno leggere e scrivere erano 8.009, dei quali 4.440 maschi e 3.569 femmine."}
{"id": "2104911", "revid": "486946", "url": "https://it.wikipedia.org/wiki?curid=2104911", "title": "Rivoluzione di Gennaio", "text": ""}
{"id": "2104912", "revid": "15756", "url": "https://it.wikipedia.org/wiki?curid=2104912", "title": "Manoscritti del Mar Morto", "text": "I Manoscritti del Mar Morto (o Rotoli del Mar Morto) sono un insieme di antichi manoscritti giudaici di contenuto religioso rinvenuti nelle Grotte di Qumran nel Deserto della Giudea, vicino a Ein Feshkha sulla riva nord-occidentale del Mar Morto in Cisgiordania. Di essi fanno parte varie raccolte di testi, tra cui i Manoscritti di Qumran, che ne costituiscono una delle parti pi\u00f9 importanti. Sono composti da circa 900 documenti, compresi testi della Bibbia ebraica, scoperti tra il 1947 e il 1956 in undici grotte dentro e intorno al uadi di Qumran, vicino alle rovine dell'antico insediamento di Khirbet Qumran.\nAssumono un grande significato religioso e storico, in quanto comprendono alcune fra le pi\u00f9 antiche copie superstiti note dei libri biblici e dei loro commenti, e conservano la testimonianza della fine del tardo giudaismo del Secondo Tempio. Essi sono scritti in ebraico, aramaico e greco, per lo pi\u00f9 su pergamena, ma con alcuni scritti su papiro. Tali manoscritti datano in genere tra il 150 a.C. e il 70 d.C. I Rotoli sono comunemente associati all'antica setta ebraica detta degli Esseni.\nSono tradizionalmente divisi in tre gruppi: manoscritti \"biblici\" (copie di testi dalla Bibbia ebraica), che costituiscono circa il 40% dei rotoli identificati; manoscritti \"apocrifi\" o \"pseudepigrafici\" (documenti noti del periodo del Secondo Tempio, come \"Enoch, Giubilei, Tobia, Siracide\", salmi non canonici, ecc. che non sono stati canonizzati nella Bibbia ebraica, ma in qualche caso sono stati accettati dalla versione greca dei Settanta e/o utilizzati dalla tradizione rabbinica), che costituiscono circa il 30% dei rotoli identificati; e manoscritti \"settari\" (documenti precedentemente sconosciuti, che descrivono le norme e le credenze di un particolare gruppo o gruppi all'interno della maggioranza ebraica) come la \"Regola della Comunit\u00e0\", il \"Rotolo della guerra\", \"commento\" (in ebraico \u05e4\u05e9\u05e8, \"pesher\") \"ad Abacuc\" e la \"Regola della Benedizione\", che costituiscono circa il 30% dei rotoli identificati.\nFino al 1968 la maggior parte delle pergamene conosciute e dei frammenti sono stati custoditi nel Museo Rockefeller (gi\u00e0 noto come Museo Archeologico della Palestina), a Gerusalemme. Dopo la guerra dei sei giorni, queste pergamene e frammenti sono stati spostati al Santuario del Libro, presso il Museo d'Israele, che tuttora ne conserva numerosi, mentre altri sono presso l'Istituto orientale dell'Universit\u00e0 di Chicago, al Seminario teologico di Princeton, all'Azusa Pacific University e nelle mani di collezionisti privati.\nManoscritti di Qumran.\nI \"manoscritti di Qumran\", detti anche \"rotoli di Qumran\", sono una serie di rotoli e frammenti trovati in undici grotte nell'area di Qumran.\nIl loro ritrovamento \u00e8 importante perch\u00e9:\nStoria dei manoscritti.\nI manoscritti sono stati scoperti nel 1947 in una grotta. Nel 1951 furono avviati gli scavi nelle zone circostanti il luogo della scoperta. Si trovarono altre dieci grotte contenenti manoscritti.\nOggi i reperti sono conservati in parte nel Museo d'Israele e nel Museo Rockefeller, entrambi a Gerusalemme, in parte ad Amman, altri alla Biblioteca Nazionale di Parigi. Vari frammenti sono poi in possesso di istituzioni o di privati.\nIl Museo di Israele in collaborazione con Google ha provveduto a digitalizzare i manoscritti e a rilasciarli in rete nel 2011 su un apposito sito Digital Dead Sea Scrolls.\nImportanza per il canone della Bibbia.\nL'importanza dei rotoli \u00e8 relativa al campo dell'ecdotica o critica testuale. Prima della scoperta dei rotoli del Mar Morto, i manoscritti pi\u00f9 antichi della Bibbia in Ebraico erano nel testo masoretico del IX secolo, tra i quali il \"Codex Leningradensis\". I manoscritti biblici trovati tra i rotoli del Mar Morto hanno spostato indietro la data fino al II secolo a.C. Prima di questa scoperta, i pi\u00f9 antichi manoscritti esistenti del Vecchio Testamento erano in Greco antico, come ad esempio il \"Codex Vaticanus\" e il \"Codex Sinaiticus\". Pochi manoscritti trovati a Qumran differiscono in modo significativo dal testo masoretico, la maggior parte \u00e8 identica.\nUn esempio di differenze tra testo masoretico e qumranico \u00e8 la seguente tabella (Tov 2001) che si riferisce al \"Libro di Isaia\":\nLa congiunzione \"waw\", it. \"e\", serve per collegare parole, clausole o frasi.\nSulla base delle aggiunte a 1QIsaformula_1 di ci\u00f2 che costituisce Isaia 38:21-22 nel testo masoretico, \u00e8 stato suggerito da alcuni studiosi che i due versi del testo masoretico ed altre testimonianze costituiscano una tarda aggiunta editoriale al libro. (cfr. Talmon 1976)\nClassificazione.\nSi dicono biblici tutti quei manoscritti che sono contenuti nei canoni del testo masoretico ebraico. Sono detti non biblici tutti gli altri.\nManoscritti biblici.\nSono stati trovati frammenti di quasi tutti i libri trasmessi dal testo masoretico.\nManoscritti non biblici.\nAlcuni manoscritti non biblici contengono principi etici che si trovano nelle lettere di Paolo o nei vangeli. Il metodo del carbonio-14 data i manoscritti del Mar Morto prima della stesura del Nuovo Testamento. Questo fa supporre, come sostiene lo stesso Vangelo (vedi ad esempio ), che il Nuovo Testamento sia una codifica di idee gi\u00e0 presenti nella cultura ebraica. Il Nuovo Testamento ed i manoscritti del Mar Morto sarebbero quindi due diversi sviluppi di questo modo di pensare.\nNomenclatura.\nLe singole grotte nelle quali sono stati rinvenuti dei rotoli sono state enumerate da 1 a 11 nell'ordine cronologico della loro scoperta e contrassegnate con la lettera Q (Qumran), per distinguere i manoscritti ivi rinvenuti da quelli trovati altrove. Queste indicazioni di provenienza sono sempre seguite da una designazione relativa al contenuto del manoscritto, per lo pi\u00f9 con le abbreviazioni abitualmente in uso nelle pubblicazioni scientifiche. Le sigle che identificano i manoscritti di Qumran, si presentano quindi in una forma che pu\u00f2 essere, ad esempio, 1QIs in riferimento al rotolo con il testo del libro biblico di Isaia, scoperto nella grotta 1 del complesso di Qumran.\nNel caso in cui diversi manoscritti di una determinata opera provengano dalla stessa grotta, si usano per distinguerli, delle lettere collocate in posizione di apice. Cos\u00ec, ad esempio, i due rotoli di Isaia rinvenuti nella prima grotta vengono indicati con 1QIsa e 1QIsb\nLingua.\nLa grande maggioranza dei testi di Qumran \u00e8 scritta in lingua ebraica e comprende tutti i manoscritti biblici del testo masoretico, ma un considerevole numero di essi \u00e8 stato redatto in aramaico, una lingua strettamente connessa con l'ebraico e usata dalla maggioranza dagli ebrei di Palestina negli ultimi due secoli a.C. e nei primi secoli d.C. Ci sono anche pochi testi dell'Antico Testamento in greco, trovati nelle grotte 4 e 7.\nDatazione.\nLa datazione dei rotoli va dal III secolo a.C. al I secolo d.C. La datazione \u00e8 stata effettuata principalmente con il metodo paleografico, ossia attraverso l'individuazione della forma e dello stile (variabile nel corso dei secoli) con cui gli scribi hanno redatto i testi. Alcuni manoscritti sono stati datati con il metodo della spettrometria di massa e del radiocarbonio. Sono stati distinti tre periodi paleografici:\nLa datazione con la spettrometria di massa ha comunque fornito alcuni termini di gran lunga anteriori: 4Q534 (388 \u2013 353 a.C.), 4Q365 (339 \u2013 324 a.C.).\nUna biblioteca settaria.\nNonostante l'alto numero di composizioni che compongono l'insieme dei manoscritti, il loro contenuto nell'insieme \u00e8 sorprendentemente uniforme. Comprendono solamente letteratura religiosa, non c'\u00e8 spazio per la letteratura \"secolare\". Assenti anche lavori puramente storici o scientifici.\nLe composizioni pi\u00f9 vicine ad essere scientifiche sono i calendari ed i lavori astronomici, come \"4QBrontologion\", sono pervasi da chiari scopi religiosi e sono stati scritti e preservati per ragioni liturgiche o per dare un ordine alla vita religiosa.\nNelle composizioni in cui compaiono dettagli scientifici, questi sono motivati da scopi religiosi. Alcuni esempi sono la lista degli alberi trovata in \"4QEnoch\" e la spiegazione della circolazione sanguigna in una copia di \"4QD\".\nOrigine dei manoscritti.\nGli epiteti che i manoscritti assegnano ai membri della comunit\u00e0 non permettono di identificare facilmente la setta tra quelle storicamente note. C'\u00e8 stato molto dibattito sull'origine dei manoscritti di Qumran. La teoria dominante rimane quella secondo la quale i manoscritti erano il prodotto di una setta ebraica vivente nei pressi di Qumran chiamata Esseni. Infatti esistono evidenti somiglianze tra i dettagli citati da antichi scrittori come Giuseppe Flavio, Plinio il Vecchio, Filone Alessandrino, riguardo agli Esseni, e i manoscritti del Mar Morto. In effetti, l'identificazione della comunit\u00e0 di Qumran con gli Esseni \u00e8 oggi l'opinione della maggioranza degli studiosi che hanno studiato i manoscritti, tra i quali si possono citare: De Vaux, Sukenik, Dupont-Sommer, Yadin, Vermes, Milik, Cross, Soggin, Fitzmyer, Stegemann, Martinez, Moraldi, Riesner, Martone.\nRecentemente questa teoria \u00e8 stata criticata da diversi studiosi, che hanno proposto spiegazioni alternative che rivoluzionano del tutto le precedenti sino a mettere in dubbio l'esistenza stessa degli esseni e l'organizzazione della comunit\u00e0 del Mar Morto. Secondo tali teorie i rotoli proverrebbero da Gerusalemme, portati a Qumran da sacerdoti in fuga dalle persecuzioni ed accolti, rotoli e sacerdoti, da una comunit\u00e0 di famiglie sacerdotali ebraiche, dedite alla fabbricazione di ceramica rituale \u00abpura\u00bb.\nI manoscritti nella cultura di massa.\nNell'anime \"Neon Genesis Evangelion\", l'organizzazione segreta Seele fa riferimento alle \"Pergamene del Mar Morto\" per quanto riguarda il suo operato e i suoi piani per il perfezionamento dell'umanit\u00e0."}
{"id": "2104915", "revid": "20509461", "url": "https://it.wikipedia.org/wiki?curid=2104915", "title": "Sputafuoco (partigiano)", "text": ""}
{"id": "2104916", "revid": "767487", "url": "https://it.wikipedia.org/wiki?curid=2104916", "title": "Hatfield and the North (album)", "text": "Hatfield and the North \u00e8 l'album di debutto dell'omonima band inglese di Rock progressivo della scena di Canterbury, uscito nel 1974."}
{"id": "2104917", "revid": "1318658", "url": "https://it.wikipedia.org/wiki?curid=2104917", "title": "Goa Velha", "text": "Goa Velha (\"Goa vecchia\" in portoghese) \u00e8 una suddivisione dell'India, classificata come \"census town\", di 5.411 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe V (da 5.000 a 9.999 persone).\nGoa Velha \u00e8 la localit\u00e0 nella quale si conserva la quasi totalit\u00e0 degli edifici religiosi definiti Patrimonio dell'umanit\u00e0 dall'UNESCO con la dicitura \"Chiese e conventi di Goa\" (\"Churches and Convents of Goa\"), inserite nella lista nel 1986. Tra tutti questi edifici quello di maggior valore \u00e8 la basilica del \"Bom Jesus\" dove \u00e8 conservato il corpo di san Francesco Saverio.\nGeografia fisica.\nLa citt\u00e0 \u00e8 situata a 15\u00b0 25' 60 N e 73\u00b0 52' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Goa Velha assommava a 5.411 persone, delle quali 2.874 maschi e 2.537 femmine. I bambini di et\u00e0 inferiore o uguale ai sei anni assommavano a 505, dei quali 258 maschi e 247 femmine. Infine, coloro che erano in grado di saper almeno leggere e scrivere erano 4.158, dei quali 2.348 maschi e 1.810 femmine."}
{"id": "2104921", "revid": "339392", "url": "https://it.wikipedia.org/wiki?curid=2104921", "title": "Prima guerra civile", "text": ""}
{"id": "2104925", "revid": "767487", "url": "https://it.wikipedia.org/wiki?curid=2104925", "title": "Radio SRF 1", "text": "Radio SRF 1 \u00e8 un'emittente radiofonica svizzera, di propriet\u00e0 del gruppo SRF, con sede a Zurigo.\nStoria.\nL'emittente viene lanciata nel 1931 ed \u00e8 stata la prima emittente di lingua tedesca ad essere in onda dalla Svizzera tedesca.\nIl 16 dicembre 2012 DRS 1 \u00e8 diventata Radio SRF 1.\nCaratteristiche.\n\u00c8 ricevibile in Svizzera attraverso l'FM, la tecnologia digitale DAB e via cavo; \u00e8 inoltre usufruibile all'estero attraverso la tecnologia satellitare (in Europa, Nord Africa e Medio Oriente) e in streaming sul sito ufficiale (in tutto il mondo, occorre Real Player o un lettore di file multimediali in grado di leggere gli stessi formati). \u00c8 ricevibile in FM anche nella parte nord della provincia di Novara.\nProgrammazione.\nLa programmazione \u00e8 prevalentemente informativa e di programmi di divertimento, ma vi sono anche programmi satirici, programmi per bambini e giochi.\nLa radio trasmette anche programmi regionali, che vanno a sostituire parte della programmazione della radio; le sedi locali sono:"}
{"id": "2104926", "revid": "647919", "url": "https://it.wikipedia.org/wiki?curid=2104926", "title": "DRS I", "text": ""}
{"id": "2104929", "revid": "767487", "url": "https://it.wikipedia.org/wiki?curid=2104929", "title": "Samuel Purchas", "text": "Si laure\u00f2 nel 1600 al Collegio di St. John presso l'Universit\u00e0 di Cambridge; successivamente divenne Bachelor of Divinity e fu ammesso ad Oxford nel 1615. Nel 1604 fu presentato da Giacomo I alla canonica di Eastwood (Essex). Dieci anni dopo divenne cappellano dell'Arcivescovo George Abbot e rettore di St. Martin, Ludgate, Londra. Precedentemente, pass\u00f2 molto tempo a Londra per i suoi geografici. Nel 1613 pubblic\u00f2 il primo volume delle sue raccolte sui pellegrinaggi intitolate \"Pilgrimages series\". L'ultimo, l\"'Hakluytus Posthumus\" \u00e8 una continuazione del \"Principal Navigations\" di Richard Hakluyt, ed \u00e8 parzialmente basato su un manoscritto lasciato da Hakluyt.\nLa quarta edizione dei \"Pilgrimages\" \u00e8 solitamente catalogata come il quinto volume della raccolta, ma i due lavori sono essenzialmente distinti. Purchas mor\u00ec nel Settembre-Ottobre 1626, secondo molti detrattori in una prigione per debitori insolventi. Nessuna delle sue opere fu ristampata prima del rinvenimento a Glasgow di alcune copie nel 1905-'07. Nel suo lavoro di curatore della raccolta, Purchas fu spesso avventato, disattento e spesso in malafede; va detto per\u00f2 che le sue miscellanee sono di valore e sono spesso l'unica fonte a proposito la storia delle esplorazioni.\nI \"Pilgrimage\" di Purchas furono una fonte d'ispirazione per la poesia di Kubla Khan di Samuel Taylor Coleridge. In una nota esplicativa alla poesia c'\u00e8 scritto: \u00abNell'estate della 1797, l'Autore, quand'era ammalato, si ritir\u00f2 in una fattoria solitaria tra Porlock e Lynton, sul confine tra il Somerset e il Devonshire. A seguito di una leggera indisposizione, gli fu prescritto un anodino, che lo fece addormentare sulla sua poltrona proprio mentre stava leggendo la seguente frase nel \"Pilgrimage\" di Purchas: \u201cQui il Khan Kubilai ordin\u00f2 che fosse costruito un palazzo, e un imponente giardino. E quindi dieci miglia di terreno agricolo furono incluse nelle mura\u201d."}
{"id": "2104930", "revid": "300067", "url": "https://it.wikipedia.org/wiki?curid=2104930", "title": "Kevin O'Shea", "text": ""}
{"id": "2104931", "revid": "44627", "url": "https://it.wikipedia.org/wiki?curid=2104931", "title": "Apocalypse in 9/8", "text": ""}
{"id": "2104932", "revid": "729019", "url": "https://it.wikipedia.org/wiki?curid=2104932", "title": "Glasfl\u00fcgel Segelflugzeugbau", "text": "La Glasfl\u00fcgel Segelflugzeugbau GmbH era una azienda aeronautica tedesca specializzata nella produzione di alianti con sede a Schlattstall, nel comune di Lenningen, land del Baden-W\u00fcrttemberg.\nStoria.\nLa Glasfl\u00fcgel venne fondata nel 1962 dai coniugi Eugen ed Ursula H\u00e4nle a Schlattstall, nel comune di Lenningen, a sud di Kirchheim unter Teck, nel land del Baden-W\u00fcrttemberg.\nSpecializzatasi nell'utilizzo dei materiali compositi fu la prima azienda a produrre in serie in un gran numero di esemplari in vetroresina oltre ad introdurre un gran numero di innovazioni nella progettazione e nella tecnologia di costruzione degli alianti, tra le altre il sistema di montaggio rapido di ali ed impennaggi di coda, il controllo automatico delle operazioni di montaggio, ora adottati generalmente da tutti i produttori.\nDifficolt\u00e0 finanziarie sopraggiunte negli anni settanta costrinse la direzione aziendale a ricercare una collaborazione esterna, concretizzata nel maggio 1975 con un accordo commerciale con la Schempp-Hirth Flugzeugbau GmbH. La morte di Eugen H\u00e4nle, avvenuta a seguito di un incidente di volo il successivo 21 settembre, aggrav\u00f2 ulteriormente la posizione dell'azienda e che, bench\u00e9 si fossero succeduti ulteriori cambiamenti della propriet\u00e0 nel 1979, non riusc\u00ec a risollevarla e ne determin\u00f2 la chiusura nel 1982.\nProduzione.\nNei venti anni di attivit\u00e0 la Glasfl\u00fcgel produsse i seguenti modelli (numero prodotto indicato tra parentesi):\nI progetti dei modelli Glasfl\u00fcgel 701 e 704, caratterizzati dalla cabina a due posti affiancati, non arrivarono alla produzione a causa della chiusura dell'azienda.\nL'azienda britannica Slingsby Aviation produsse su licenza il modello Kestrel con la nuova denominazione di Slingsby T-59. La Slingsby ne svilupp\u00f2 successivamente una versione derivata, lo Slingsby Vega, una famiglia di alianti da 15 metri fortemente influenzata dalla precedente esperienza con i modelli Glasfl\u00fcgel."}
{"id": "2104934", "revid": "20509654", "url": "https://it.wikipedia.org/wiki?curid=2104934", "title": "Regnum Noricum", "text": ""}
{"id": "2104936", "revid": "287204", "url": "https://it.wikipedia.org/wiki?curid=2104936", "title": "Guirim", "text": " \nGuirim \u00e8 una suddivisione dell'India, classificata come \"census town\", di 6.371 abitanti, situata nel distretto di Goa Nord, nello territorio federato di Goa. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 34' 60 N e 73\u00b0 47' 60 E e ha un'altitudine di 6 .\nSociet\u00e0.\nEvoluzione demografica.\nAl censimento del 2001 la popolazione di Guirim assommava a 6.371 persone, delle quali 3.272 maschi e 3.099 femmine. I bambini di et\u00e0 inferiore o uguale ai sei anni assommavano a 749, dei quali 388 maschi e 361 femmine. Infine, coloro che erano in grado di saper almeno leggere e scrivere erano 4.477, dei quali 2.461 maschi e 2.016 femmine."}
{"id": "2104938", "revid": "20509690", "url": "https://it.wikipedia.org/wiki?curid=2104938", "title": "Romitorio", "text": ""}
{"id": "2104939", "revid": "20509696", "url": "https://it.wikipedia.org/wiki?curid=2104939", "title": "Romitori", "text": ""}
{"id": "2104941", "revid": "81195", "url": "https://it.wikipedia.org/wiki?curid=2104941", "title": "Ancorante chimico", "text": ""}
{"id": "2104942", "revid": "486946", "url": "https://it.wikipedia.org/wiki?curid=2104942", "title": "Glasfl\u00fcgel", "text": ""}
{"id": "2104946", "revid": "767487", "url": "https://it.wikipedia.org/wiki?curid=2104946", "title": "Kayleigh", "text": "Kayleigh \u00e8 un singolo del gruppo musicale britannico Marillion, pubblicato il 6 maggio 1985 come primo estratto dal terzo album in studio \"Misplaced Childhood\".\nVideo musicale.\nIl videoclip \u00e8 stato girato nell'allora Berlino Ovest, zona occidentale della citt\u00e0, al tempo ancora divisa dal Muro. Si possono infatti notare \"location\" nel quartiere di Kreuzberg (Sebastianstra\u00dfe, Waldemarstra\u00dfe e il \"checkpoint\" di Heinrich Heine-Stra\u00dfe), il lungo Sprea nei pressi dell'Oberbaumbr\u00fccke e il castello di Charlottenburg.\nTracce.\nTesti e musiche dei Marillion."}
{"id": "2104953", "revid": "486946", "url": "https://it.wikipedia.org/wiki?curid=2104953", "title": "Storia delle esplorazioni", "text": ""}
{"id": "2104956", "revid": "56620", "url": "https://it.wikipedia.org/wiki?curid=2104956", "title": "Charles Brookfield", "text": "Biografia.\nStudente all'Universit\u00e0 di Cambridge, debutt\u00f2 come attore nel 1879.\nFra i suoi lavori come sceneggiatore si riscontrano:\nL'incontro con Oscar Wilde.\nPi\u00f9 volte incontro a ricevimenti e feste Oscar Wilde che lo not\u00e0 per la cattiva abitudine che aveva durante la pausa per il t\u00e8: non si toglieva mai i guanti, cosa ritenuta insopportabile dallo scrittore irlandese."}
{"id": "2104958", "revid": "1318658", "url": "https://it.wikipedia.org/wiki?curid=2104958", "title": "Piaggio Boxer", "text": "Il Boxer era un ciclomotore Piaggio che affianc\u00f2 il Ciao nella gamma dei ciclomotori Piaggio degli anni settanta-ottanta.\nNe furono fabbricate due versioni, il \"Boxer\" (dal 1970 al 1972) e il \"Boxer 2\" (dal 1972 al 1983).\nStoria.\nLa \"prima serie\" del Boxer fu costruita sfruttandone il sottosella come serbatoio (serbatoio in materiale plastico), aveva le ruote alte da 18 pollici e una sella piccola monoposto. Su richiesta sella lunga.\nRari esemplari della prima serie avevano la sospensione anteriore del tipo \"a biscottino\" gi\u00e0 usata sul Ciao (versione B1M); ma la stragrande maggioranza dei Boxer uscirono dalla linea di montaggio con la forcella telescopica (versioni B2V e B3M).\nAveva la trasmissione in due versioni: con variatore di velocit\u00e0 a pulegge espansibili e frizione automatica centrifuga (versione B2V), oppure con la sola frizione centrifuga e puleggia finale (versioni B1M e B3M).Il variatore garantiva prestazioni migliori soprattutto in partenza e in salita, variando automaticamente il rapporto di trasmissione.\nUn'altra novit\u00e0 era lo spostamento della targhetta identificativa, riportante il numero di telaio, al termine del parafango posteriore.\nLa \"seconda serie\" chiamata Boxer 2 si differenzia dalla precedente per gli adesivi, il profilo telaio, il parafango anteriore senza bacchette, plastiche grigie e le ruote da 17. Nel 74 vengono montate leve a pallina e nel 78 le scritte \"boxer 2\" passano sui fianchetti. Era prodotto in due versioni: BTM (monomarcia) e BTV (a variatore). La seconda serie non prevedeva la sospensione a biscottino.\nSuccessivamente fu sostituito dal Si, che ne era praticamente un riammodernamento, con un nuovo telaio ma con la stessa impostazione della ciclistica ed un motore sostanzialmente uguale."}
{"id": "2104959", "revid": "767487", "url": "https://it.wikipedia.org/wiki?curid=2104959", "title": "Don Lofgran", "text": ""}
{"id": "2104960", "revid": "117960662", "url": "https://it.wikipedia.org/wiki?curid=2104960", "title": "Toyota iQ", "text": "La Toyota iQ \u00e8 una citycar prodotta dalla casa automobilistica giapponese Toyota dal 2008 al 2015. \u00c8 stata presentata sotto forma di concept car, denominata Toyota iQ Concept, al Salone di Francoforte 2007. La versione di produzione \u00e8 stata invece svelata nel marzo 2008 al Salone dell'automobile di Ginevra. Nel novembre 2008 \u00e8 partita la produzione nello stabilimento di Takaoka e contemporaneamente \u00e8 cominciata la commercializzazione in Giappone. Le vendite in Europa invece sono iniziate nel 2009.\nIl contesto.\nLa Toyota iQ \u00e8 caratterizzata da dimensioni esterne molto contenute: \u00e8 lunga infatti solamente . Nonostante ci\u00f2 possiede un abitacolo in grado di accogliere fino a quattro persone, tre adulti ed un bambino. Per ottenere questo risultato la vettura \u00e8 stata progettata con soluzioni specifiche volte a massimizzare l'abitabilit\u00e0 interna, tra le quali il posizionamento del differenziale davanti al motore (situato anteriormente), il serbatoio alto 12\u00a0cm collocato nel sottoscocca, l'unit\u00e0 di climatizzazione compatta, il disegno sottile dei sedili e la plancia asimmetrica. Quest'ultima permette al passeggero seduto anteriormente di mettersi in una posizione pi\u00f9 avanzata rispetto a quella del guidatore, in modo che dietro di lui possa sedersi un adulto, mentre dietro il guidatore ci pu\u00f2 stare solamente un bambino a causa del ridotto spazio a disposizione delle gambe.\nSfortunatamente i sedili non sono regolabili in altezza e la cintura di sicurezza per i passeggeri meno alta risulta per tale motivo difficoltosa da raggiungere.\nAll'inizio del 2015 \u00e8 stata diffusa la notizia dell'interruzione della produzione del modello.\nMotorizzazioni.\nIn Italia la Toyota iQ era disponibile con il motore 1.0 VVT-i a benzina gi\u00e0 utilizzato sulla Toyota Aygo, che eroga 68\u00a0CV e vanta un'emissione di CO2 di 99\u00a0g/km oppure con il motore 1.3 Dual VVT-i sempre a benzina da 99\u00a0CV gi\u00e0 utilizzato sulla Toyota Yaris. Esso \u00e8 abbinato al cambio automatico denominato \"Multidrive\" oppure ad un cambio manuale a 5 rapporti."}
{"id": "2104965", "revid": "401052", "url": "https://it.wikipedia.org/wiki?curid=2104965", "title": "Uckerland", "text": "Uckerland \u00e8 un comune del Brandeburgo, in Germania.\nAppartiene al circondario dell'Uckermark.\nNon esiste alcun centro abitato denominato \u00abUckerland\u00bb; si tratta pertanto di un comune sparso.\nStoria.\nIl comune di Uckerland venne creato il 31 dicembre 2001 dalla fusione dei comuni di Fahrenholz, G\u00fcterberg, Jagow, Lemmersdorf, L\u00fcbbenow, Milow, Nechlin, Trebenow, Wilsickow, Wismar e Wolfshagen.\nIl nome del nuovo comune significa \"terra dell'Ucker\", con riferimento al fiume che scorre nei pressi.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl comune di Uckerland \u00e8 suddiviso in 11 frazioni (\"Ortsteil\"):\nOgni frazione \u00e8 governata da un consiglio locale (\"Ortsbeirat\") composto di 3 membri."}
{"id": "2104966", "revid": "1543377", "url": "https://it.wikipedia.org/wiki?curid=2104966", "title": "Fahrenholz", "text": "Fahrenholz \u00e8 una frazione del comune tedesco di Uckerland, nel Brandeburgo.\nStoria.\nIl 31 dicembre 2001 il comune di Fahrenholz venne fuso con i comuni di G\u00fcterberg, Jagow, Lemmersdorf, L\u00fcbbenow, Milow, Nechlin, Trebenow, Wilsickow, Wismar e Wolfshagen, formando il nuovo comune di Uckerland.\nGeografia antropica.\nLa frazione di Fahrenholz comprende la localit\u00e0 di Lindhorst.\nAmministrazione.\nFahrenholz \u00e8 governata da un consiglio di frazione (\"Ortsbeirat\") composto di 3 membri."}
{"id": "2104967", "revid": "1543377", "url": "https://it.wikipedia.org/wiki?curid=2104967", "title": "G\u00fcterberg", "text": "G\u00fcterberg \u00e8 una frazione del comune tedesco di Uckerland, nel Brandeburgo.\nStoria.\nIl 31 dicembre 2001 il comune di G\u00fcterberg venne fuso con i comuni di Fahrenholz, Jagow, Lemmersdorf, L\u00fcbbenow, Milow, Nechlin, Trebenow, Wilsickow, Wismar e Wolfshagen, formando il nuovo comune di Uckerland.\nAmministrazione.\nG\u00fcterberg \u00e8 governata da un consiglio di frazione (\"Ortsbeirat\") composto di 3 membri."}
{"id": "2104968", "revid": "1543377", "url": "https://it.wikipedia.org/wiki?curid=2104968", "title": "Hetzdorf", "text": "Hetzdorf \u00e8 una frazione del comune tedesco di Uckerland, nel Brandeburgo.\nGeografia antropica.\nLa frazione di Hetzdorf comprende le localit\u00e0 di Gneisenau, Lemmersdorf e Schiepkow.\nAmministrazione.\nLa frazione di Hetzdorf \u00e8 governata da un consiglio locale (\"Ortsbeirat\") composto di 3 membri."}
{"id": "2104969", "revid": "1543377", "url": "https://it.wikipedia.org/wiki?curid=2104969", "title": "Jagow", "text": "Jagow \u00e8 una frazione del comune tedesco di Uckerland, nel Brandeburgo.\nStoria.\nIl 31 dicembre 2001 il comune di Jagow venne fuso con i comuni di Fahrenholz, G\u00fcterberg, Lemmersdorf, L\u00fcbbenow, Milow, Nechlin, Trebenow, Wilsickow, Wismar e Wolfshagen, formando il nuovo comune di Uckerland.\nGeografia antropica.\nLa frazione di Jagow comprende la localit\u00e0 di Kutzerow e Taschenberg.\nAmministrazione.\nLa frazione di Jagow \u00e8 governata da un consiglio locale (\"Ortsbeirat\") composto di 3 membri."}
{"id": "2104970", "revid": "1543377", "url": "https://it.wikipedia.org/wiki?curid=2104970", "title": "L\u00fcbbenow", "text": "L\u00fcbbenow \u00e8 una frazione del comune tedesco di Uckerland, nel Brandeburgo.\nStoria.\nIl 31 dicembre 2001 il comune di L\u00fcbbenow venne fuso con i comuni di Fahrenholz, G\u00fcterberg, Jagow, Lemmersdorf, Milow, Nechlin, Trebenow, Wilsickow, Wismar e Wolfshagen, formando il nuovo comune di Uckerland.\nAmministrazione.\nLa frazione di L\u00fcbbenow \u00e8 governata da un consiglio locale (\"Ortsbeirat\") composto di 3 membri."}
{"id": "2104971", "revid": "1543377", "url": "https://it.wikipedia.org/wiki?curid=2104971", "title": "Nechlin", "text": "Nechlin \u00e8 una frazione del comune tedesco di Uckerland, nel Brandeburgo.\nStoria.\nIl 31 dicembre 2001 il comune di Nechlin venne fuso con i comuni di Fahrenholz, G\u00fcterberg, Jagow, Lemmersdorf, L\u00fcbbenow, Milow, Trebenow, Wilsickow, Wismar e Wolfshagen, formando il nuovo comune di Uckerland.\nAmministrazione.\nLa frazione di Nechlin \u00e8 governata da un consiglio locale (\"Ortsbeirat\") composto di 3 membri."}
{"id": "2104972", "revid": "1543377", "url": "https://it.wikipedia.org/wiki?curid=2104972", "title": "Trebenow", "text": "Trebenow \u00e8 una frazione del comune tedesco di Uckerland, nel Brandeburgo.\nStoria.\nIl 31 dicembre 2001 il comune di Trebenow venne fuso con i comuni di Fahrenholz, G\u00fcterberg, Jagow, Lemmersdorf, L\u00fcbbenow, Milow, Nechlin, Wilsickow, Wismar e Wolfshagen, formando il nuovo comune di Uckerland.\nGeografia antropica.\nLa frazione di Trebenow comprende le localit\u00e0 di Bandelow, Herrenwiesen e Werbelow.\nAmministrazione.\nLa frazione di Trebenow \u00e8 governata da un consiglio locale (\"Ortsbeirat\") composto di 3 membri."}
{"id": "2104973", "revid": "125791584", "url": "https://it.wikipedia.org/wiki?curid=2104973", "title": "Alessandro Maestri", "text": "Dopo gli esordi nel campionato italiano, ha giocato negli Stati Uniti, in Australia, in Giappone, in Corea del Sud e in Messico. Con la Nazionale italiana ha disputato il World Baseball Classic in tutte e quattro le edizioni svoltesi tra il 2006 e il 2017.\nCarriera.\nClub.\nItalia.\nNato a Cesena ma sempre vissuto a Viserba di Rimini, Maestri \u00e8 cresciuto nel Torre Pedrera (frazione anch'essa di Rimini) dove all'et\u00e0 di 7 anni giocava gi\u00e0 con gli Under-12. Nel 1997 faceva parte della squadra che vinse il titolo nazionale nella categoria Ragazzi. All'et\u00e0 di 17 anni giocava in Serie B sempre con i Torre Pedrera Falcons, ma nel 2005 viene prelevato dal San Marino, nella massima serie italiana. Contemporaneamente frequenta l'Accademia di Tirrenia.\nQualche anno pi\u00f9 tardi, nell'attesa di ottenere la documentazione per il Giappone, ha giocato le due gare inaugurali del campionato 2012 del Rimini Baseball.\nStati Uniti.\nSi \u00e8 poi trasferito negli USA, in Tennessee, nella franchigia di doppio A dei Chicago Cubs, con cui ha debuttato il 1\u00ba aprile 2009 in una partita di pre-campionato nella Major League Baseball, ma non ha mai esordito nel massimo campionato, al contrario del suo connazionale Alex Liddi. Le ultime squadre dove ha militato sono stati i Tennessee Smokies (AA) ed i Lincoln Saltdogs. \u00c8 stato il primo giocatore di scuola italiana ad essere arrivato nel terzo livello pi\u00f9 alto del campionato statunitense di baseball.\nIn America gioca nelle seguenti squadre:\nAustralia.\nIn Australia ha giocato nei Brisbane Bandits, club dell'ABL, nuova lega professionista legata all'MLB.\nGiappone.\nDopo la parentesi nel campionato australiano, nel 2012 \u00e8 stato ingaggiato dai Kagawa Olive Guyners, nella lega indipendente Shikoku Island League. Nell'estate del 2012 firma un contratto con gli Orix Buffaloes di Osaka, squadra che milita nella prestigiosa \"Pacific League\" del massimo campionato giapponese \"Nippon Professional Baseball\". L'esordio avviene il 12 agosto 2012; disputa 6 inning concedendo un solo punto agli avversari, contribuendo alla vittoria degli \"Orix\" e suscitando entusiastici commenti della critica. Continua la carriera negli Orix fino al 2015, anno in cui una serie di infortuni ne condizionano il rendimento e lo relegano spesso nel campionato delle seconde squadre. In quella stagione disputa comunque con la selezione All Euro il Global Baseball Match 2015 contro i Samurai Japan, che schiera giocatori del massimo campionato giapponese. All'inizio del 2016 viene ingaggiato dai Gunma Diamond Pegasus, squadra di una lega minore giapponese.\nCorea del Sud.\nDopo un solo mese con i Diamond Pegasus, in marzo Maestri trova un nuovo ingaggio professionistico con gli Hanwha Eagles di Daejeon, squadra della KBO (Korean Baseball Organization), il maggior campionato professionistico in Corea del Sud. A fine giugno il club rescinde il contratto e lo sostituisce con il lanciatore dominicano Fabio Castillo.\nRitorno in Giappone.\nNel luglio 2016 Maestri firma un nuovo contratto con i Gunma Diamond Pegasus, che aveva lasciato solo 4 mesi prima. A fine settembre il club di Gunma si laurea campione della Baseball Challenge League, una delle leghe indipendenti giapponesi.\nMessico.\nDopo le buone prestazioni fornite in marzo nell World Baseball Classic 2017, in particolare nella partita contro il Messico, in aprile firma un contratto con i Rojos del \u00c1guila di Veracruz che militano nella Liga Mexicana de B\u00e9isbol, il massimo campionato messicano. A fine campionato viene ingaggiato per la stagione invernale 2017-2018 dai Charros de Jalisco di Guadalajara, formazione dell'indipendente Liga Mexicana del Pac\u00edfico, ma viene tagliato dal club prima di inizio campionato.\nRitorno nel campionato italiano.\nPer la stagione 2018 accetta l'offerta di San Marino, squadra della Massima divisione allenata dall'ex compagno di Nazionale Mario Chiarini. Con questo trasferimento, Maestri torna a giocare in pianta stabile in Italia a distanza di 12 anni. La squadra, reduce dalla finale scudetto del 2017, si classifica al quinto posto finale e Maestri chiude la stagione con 4 vittorie e 4 sconfitte su 12 incontri disputati, con 56 strikeout in 48.1 riprese lanciate con una media PGL di 3.72. \nNella stagione 2019, dopo il terzo posto in regular season, perde la finale scudetto contro la Fortitudo Bologna.\nNella stagione 2020, dopo essersi piazzati primi in campionato, nella replica delle finali scudetto dell'anno precedente, \u00e8 ancora la Fortitudo Bologna a vincere lo scudetto.\nRitorno in Australia.\nNell'agosto 2018, al termine della deludente regular season italiana, viene dato l'annuncio che Maestri torna a giocare in Australia, questa volta nelle file dei Blue Sox di Sydney della North East division, nella quale si trovano anche i Brisbane Bandits con cui aveva giocato nella stagione 2011-2012.\nNazionale.\n\u00c8 stato chiamato a vestire la casacca della nazionale gi\u00e0 a nove anni, continuando per tutta la sua adolescenza a partecipare a tornei internazionali di categoria. Il debutto vero e proprio di Maestri con la Nazionale maggiore risale all'estate 2005, quando l'Italia affront\u00f2 i Torrington Twisters in un incontro amichevole disputato nel Connecticut.\nCon la Nazionale di baseball dell'Italia ha disputato il World Baseball Classic nel 2006, nel 2009 nel 2013 e nel 2017. Oltre alle partite giocate nel World Baseball Classic, \u00e8 stato schierato solamente per gli incontri dei campionati del mondo 2007 e 2011. Al termine della stagione 2017, aveva al suo attivo 33 presenze nella nazionale italiana.\nRitiro dal baseball giocato.\nA Marzo 2021, con un post pubblico sui suoi profili personali di Facebook ed instagram, Maestri ha annunciato il ritiro dal baseball giocato."}
{"id": "2104974", "revid": "1543377", "url": "https://it.wikipedia.org/wiki?curid=2104974", "title": "Wilsickow", "text": "Wilsickow \u00e8 una frazione del comune tedesco di Uckerland, nel Brandeburgo.\nStoria.\nIl 31 dicembre 2001 il comune di Wilsickow venne fuso con i comuni di Fahrenholz, G\u00fcterberg, Jagow, Lemmersdorf, L\u00fcbbenow, Milow, Nechlin, Trebenow, Wismar e Wolfshagen, formando il nuovo comune di Uckerland.\nAmministrazione.\nLa frazione di Wilsickow \u00e8 governata da un consiglio locale (\"Ortsbeirat\") composto di 3 membri."}
{"id": "2104975", "revid": "197586", "url": "https://it.wikipedia.org/wiki?curid=2104975", "title": "Cetriolo (partigiano)", "text": ""}
{"id": "2104977", "revid": "34928", "url": "https://it.wikipedia.org/wiki?curid=2104977", "title": "Paul e Virginie", "text": ""}
{"id": "2104978", "revid": "113396585", "url": "https://it.wikipedia.org/wiki?curid=2104978", "title": "Milow (disambigua)", "text": ""}
{"id": "2104980", "revid": "300067", "url": "https://it.wikipedia.org/wiki?curid=2104980", "title": "Jay Triano", "text": "\u00c8 il figlio di Howie Triano.\nCarriera.\nDal 3 dicembre 2008 fino a fine stagione \u00e8 il capo allenatore ad interim dei Toronto Raptors, dopo il licenziamento di Sam Mitchell.\nNella stagione successiva, nonostante le voci sull'arrivo di Ettore Messina a capo dei canadesi, Triano \u00e8 riconfermato. Al termine della stagione 2010-11 (22-60) l'opzione per i successivi due anni non viene esercitata.\nNell'agosto 2012 viene assunto dai Portland Trail Blazers come vice del coach Terry Stotts."}
{"id": "2104986", "revid": "767487", "url": "https://it.wikipedia.org/wiki?curid=2104986", "title": "Head of State", "text": "Head of State \u00e8 un film del 2003 che segna l'esordio alla regia di Chris Rock.\nTrama.\nVenuto a mancare il candidato numero uno dei democratici per la presidenza degli Stati Uniti, il \"partito dell'Asinello\" ha bisogno di un nuovo volto da proporre come possibile inquilino della Casa Bianca. Viene scelto Mays Gilliam, un attivista e politicante di colore che proviene dai sobborghi di Washington e che non sa di essere stato scelto con l'unico scopo perdere la sfida, magari attirando a s\u00e9 le minoranze etniche. Come suo vice Mays sceglie il fratello maggiore Mitch, un procuratore di cauzioni, e con lui d\u00e0 vita a una divertente campagna elettorale che lo porter\u00e0 a lottare fino all'ultimo con il candidato repubblicano nonch\u00e9 vicepresidente da otto anni, Brian Lewis.\nProduzione.\nChris Rock ha dichiarato in un'intervista di aver preso l'ispirazione per il film dalle elezioni del 1984, quando il candidato democratico Walter Mondale scelse Geraldine Ferraro - una donna - come sua vice. I democratici in quelle elezioni sapevano di non avere molte chance contro il candidato repubblicano Ronald Reagan, ma la proposta della Ferraro come vicepresidente avvicin\u00f2 molte donne alla politica e questo, si dice, contribu\u00ec all'elezione di Bill Clinton del 1992."}
{"id": "2104989", "revid": "73843", "url": "https://it.wikipedia.org/wiki?curid=2104989", "title": "Prefetto dell'annona", "text": "Il praefectus annonae (prefetto al vettovagliamento) era un funzionario equestre dell'antica Roma preposto alla supervisione dei rifornimenti di grano, istituito intorno al 7 a.C. da Augusto il quale aveva assunto il ruolo di \"curator annonae\" dopo la crisi annonaria del 22 a.C. 21 a.C. Insieme al praefectus Urbis e al praefectus vigilum \u00e8 uno dei funzionari (designati dal \"princeps\" o dall'imperatore) di maggiore importanza nel governo della citt\u00e0 di Roma.\nPrecedenti repubblicani.\nIn et\u00e0 repubblicana il medesimo incarico era esercitato normalmente dagli edili curuli, ma in momenti di particolare scarsit\u00e0 di grano poteva essere eletto un magistrato che si occupasse esclusivamente dei rifornimenti alla citt\u00e0. \u00c8 il caso del 439 a.C., anno nel quale per la prima volta si ritenne necessario eleggere un delegato all'annona; il raccolto infatti era andato molto male (secondo gli storici per due motivi: o per la pigrizia della plebe, che i patrizi spesso rimproveravano, osteggiata dall'indolenza dei consoli, rimproverata invece dalla plebe, oppure, causa ben pi\u00f9 plausibile, perch\u00e9 il popolo aveva passato tanto tempo fra consigli e assemblee che aveva finito per trascurare i campi) e la citt\u00e0 era in carestia e sull'orlo di una nuova rivolta, in senso questa volta monarchico, a pochi anni dalla destituzione del decemvirato. Questo spinse i tribuni della plebe a far eleggere dal popolo Lucio Minucio con l'incarico di prefetto dell'annona; la sua opera fu tanto buona da scongiurare la rivoluzione.\nUn secondo esempio lo possiamo rinvenire nel I secolo a.C. durante le guerre contro i pirati del Mediterraneo; dopo il saccheggio del porto di Ostia nel 57 a.C. Pompeo, che in quel momento conduceva le suddette guerre, fu incaricato per un anno di supervisionare l'annona.\nIstituzione e competenze.\nAll'incirca nel 7 a.C. Augusto demand\u00f2 l'incarico di prefetto dell'annona ad un membro del ceto equestre di sua nomina. Il prefetto rimaneva in carica a discrezione dell'imperatore. Il prefetto dell'annona, come il praefectus vigilum, possedeva giurisdizione civile e penale \"extra ordinem\", seppure sottoposta al controllo del \"princeps\". Dopo la morte di Augusto la carica rimase in funzione fino alla caduta dell'Impero. Oltre a Roma furono dotate col tempo di un delegato all'annona anche l'Africa e Alessandria. A Costantinopoli invece, quando venne introdotto il medesimo ordinamento dell'Urbe, la \"cura annonae\" rest\u00f2 appannaggio del \"praefectus Urbis\"."}
{"id": "2104991", "revid": "7", "url": "https://it.wikipedia.org/wiki?curid=2104991", "title": "Spettacoli", "text": ""}
{"id": "2104993", "revid": "762947", "url": "https://it.wikipedia.org/wiki?curid=2104993", "title": "Ren\u00e9e Fleming", "text": "Biografia.\nNata ad Indiana nella Contea di Indiana, in Pennsylvania, ma cresciuta a Rochester, New York, Ren\u00e9e Fleming \u00e8 figlia di due maestri di canto. Anche la sorella Rachelle e il fratello Ted sono musicisti.\nHa frequentato la State University of New York at Potsdam nella Contea di St. Lawrence, studiando musica e canto con Patricia Misslin. Si \u00e8 esibita non solo come musicista classica, nelle produzioni della \"Messa in Si minore\" di Bach e di \"The Tender Land\" di Copland, ma anche come cantante di jazz. Tanto che, quando il sassofonista Illinois Jacquet ha ascoltato la sua interpretazione di \"You've Changed\", le ha suggerito di iniziare un tour con il suo gruppo.\nInvece, Ren\u00e9e Fleming decise di continuare il suo tirocinio musicale alla Eastman School of Music dell'Universit\u00e0 di Rochester, dove interpret\u00f2 per la prima volta sulla scena un ruolo mozartiano, quello di Zerlina nel \"Don Giovanni\". Dopo aver preso il Master, continu\u00f2 gli studi alla Juilliard School con il soprano Beverley Peck Johnson e, nel frattempo, vinse una borsa di studio del Programma Fulbright che le consent\u00ec di trascorrere un anno in Germania, studiando con Arleen Auger ed Elisabeth Schwarzkopf.\nCarriera.\nIl debutto internazionale e gli anni 90.\nIl 10 aprile 1988 fa la sua prima apparizione al Metropolitan Opera House di New York nel National Council Winners Concert. Nello stesso anno interpreta la Contessa ne \"Le nozze di Figaro\" alla Houston Grand Opera e poi al Festival dei Due Mondi. Nello stesso anno ha fatto il suo debutto alla New York City Opera come Mim\u00ec ne \"La boh\u00e8me\" e alla Royal Opera House come Dirc\u00e9 nella \"Medea\" di Cherubini. Nel 1990 in inglese canta alla Seattle Opera la parte dell'eponima protagonista di \"Rusalka\", un ruolo che ha ripreso in pi\u00f9 occasioni a teatro e in studio. Successivamente ha cantato Micaela in \"Carmen\" alla New York Opera, nella prima statunitense di \"Maria Padilla\" all'Opera Omaha e Lucrezia Borgia nell'opera di Donizetti con l'Opera Orchestra of New York. Nel 1991 ha fatto il suo debutto al Metropolitan e alla San Francisco Opera nella parte della Contessa Almaviva ne \"Le nozze di Figaro\", sostituendo all'ultimo momento Felicity Lott. Nello stesso anno torna al Met nella prima dell'opera di John Corigliano \"The Ghosts of Versailles\", oltre a fare il suo debutto alla Carnegie Hall e al Tanglewood Music Festival in \"Idomeneo\". \nNel 1992 ha cantato in \"Cos\u00ec fan tutte\" al Grand Th\u00e9\u00e2tre de Gen\u00e8ve, \"La dame blanche\" alla Carnegie Hall e \"Il sogno di Scipione\" al Lincoln Center. Nello stesso anno ha cantato il ruolo di Alaide ne \"La straniera\", quello di Armida nell'opera di Rossini al Rossini Opera Festival e ha fatto il suo debutto alla Lyric Opera di Chicago in Susannah; ha fatto anche il suo debutto nel ruolo di Pamina ne Il flauto magico, al Met. Nella stagione 1993/1994 ha cantato per la prima volta Desdemona nell\"Otello\" di Verdi al Met, oltre a cantare nell'opera di Britten \"Peter Grimes\" sempre al Met. Fa anche il suo debutto al Glyndebourne Festival ne \"Le nozze di Figaro\". Nel 1993 debutta alla Scala nel \"Don Giovanni\" diretto da Riccardo Muti. Nella stagione 1994/1995 canta Salome nell\"H\u00e9rodiade\" e canta per la prima volta Marschallin in \"Der Rosenkavalier\" all'Houston Grand Opera, oltre a cantare nuovamente Fiordiligi nel \"Cos\u00ec fan tutte\" alla Royal Festival Hall. \nNel 1996 canta l'\"Armida\" a Pesaro, il \"Faust\" a Chicago e Donna Anna nel \"Don Giovanni\" alla riapertura del Palais Garnier. Sempre nel 1996 debutta al Festival di Bayreuth e al festival di Edimburgo. Nel 1997 \u00e8 \"Manon\" all'Op\u00e9ra Bastille, oltre a cantare nuovamente \"Der Rosenkavalier\" e \"Faust\" al Met. Si esibisce anche in recitals e concerti con la New York Philharmonic e al festival di Salisburgo. Nel 1998 canta \"Arabella\" alla Houston Grand Opera e in un acclamato allestimento de \"Le nozze di Figaro\" al Met con Cecilia Bartoli, Susanne Mentzer, Dwayne Croft, Danielle de Niese e Bryn Terfel. Sempre nel 1998 \u00e8 Blanche DuBois nell'adattamento operistico di \"Un tram che si chiama Desiderio\" ad opera di Andr\u00e9 Previn. Nel 1999 canta nell\"'Alcina\" di Hander a Caen e \"Louise\" a San Francisco, oltre a cantare alle celebrazioni natalizie della Casa Bianca per il presidente Bill Clinton. Nello stesso anno il suo album \"The Beautiful Voice\" le vale un Grammy Award.\nGli anni 2000.\nNel 2000 canta nuovamente in \"Der Rosenkavalier\" al Met, San Francisco Opera e Royal Opera House, oltre a riprendere il ruolo di Donna Anna nel \"Don Giovanni\" al festival di Salisburgo. Nel 2001 inaugura la stagione della Lyric Opera di Chicago con \"Otello\", canta Manon a Parigi, \"Il cavaliere della Rosa\" a New York e San Francisco e \"Arabella\" al Met. Nel 2002 canta per la colonna sonora de \"Il Signore degli Anelli - Il ritorno del re\" e si \u00e8 esibita nella tourn\u00e9e di recitals pi\u00f9 lunga della sua carriera, cantando negli Stati Uniti, Europa, Australia ed Asia; ha inoltre cantato a Parigi in \"Rusalka\" e \"Il pirata\". Nel 2003 canta Violetta ne \"La traviata\" al Met, interpreta la protagonista in \"Tha\u00efs\" a Chicago, \"Rusalka\" alla Royal Opera House e ancora \"Traviata\" a Houston, oltre a riprendere \"Un tram che si chiama Desiderio\" al Barbican Centre di Londra; nello stesso anno vince il suo secondo Grammy per l'album \"Bel Canto\". Nel 2004 \u00e8 ancora al Met con \"Rodelinda\", \"Rusalka\" e \"La Traviata\", oltre a tornare all'Opera Garnier con \"Capriccio\" ed esibirsi in concerto con Chicago Symphony Orchestra, Philadelphia Orchestra, Boston Symphony Orchestra, Los Angeles Philharmonic e la Toronto Symphony Orchestra. Ha cantato in concerto con Elton John al Radio City Music Hall.\nNel 2005 \u00e8 Manon al Met, Desdemona a Covent Garden e Tha\u00efs a Vienna, mentre nel 2006 \u00e8 nuovamente Violetta, questa volta per la Los Angeles Opera e per il Met in una tourn\u00e9e giapponese. Nel 2007 canta ancora \"La traviata\" a Chicaga, oltre ad apparire nell\"'Eugene Onegin\" e Thais al Theatre du Chatelet e alla Royal Opera House. Nella stagione 2008/2009 Fleming \u00e8 tornata a cantare Desdemona e Thais al Met, \"Capriccio\" al Wiener Staatsoper e \"Lucrezia Borgia\" alla Washington National Opera, oltre a vincere il suo terzo Grammy per l'album \"Verismo\". Nel 2009 riprende \"Traviata\" alla Royal Opera House, \"Rusalka\" al Met ed \"Il cavaliere della Rosa\" al Festspiel Baden-Baden e al Th\u00e9\u00e2tre des Champs-\u00c9lys\u00e9es. Nella stagione 2009/2010 ha cantato per il Met in un nuovo allestimento di \"Armida\" diretto da Mary Zimmerman.\nGli anni 2010.\nNel 2011 riprende \"Armida\" al Metropolitan, mentre nel 2012 interpreta la canzone \"Still Dream\" canzone incisa per il film d'animazione \"Le 5 leggende\" e come tributo alla figlia dell'autoreWilliam Joyce (scrittore) scomparsa all'et\u00e0 di 18 anni; nello stesso anno si esibisce a Buckingham Palace in occasione del Giubileo di diamante di Elisabetta II del Regno Unito. Nel 2013 vince il suo terzo Grammy per l'album \"Po\u00e8mes\". Nel 2014 si esibisce in Giappone dopo 8 anni d'assenza, cantando in un concerto al Nuovo teatro nazionale di Tokyo con la direzione musicale di Roberto Abbado. Nel 2017 ha cantato per l'ultima volta il ruolo di Marschallin ne \"Il cavaliere della rosa\" al Metropolitan, dopo aver ripreso il ruolo per un'ultima volta alla Royal Opera House l'anno precedente. Con la sua ultima apparizione ne \"Il cavaliere della rosa\", la Fleming ha datto il suo addio alla lirica.\nDopo il ritiro dal Met, il soprano ha cominciato a sperimentare con il teatro musicale di Broadway. Nel 2017 ha debuttato a Broadway in un revival del musical di Rodgers e Hammerstein Carousel con Jessie Mueller, Lindsay Mendez e Joshua Henry per la regia di Jack O'Brien; la Fleming ha interpretato il ruolo di Nettie, che canta \"You'll Never Walk Alone\", e per la sua interpretazione ha ricevuto una nomiation al Tony Award alla miglior attrice non protagonista in un musical. Nel 2019 recita accanto a Ben Whishaw nella prima della pi\u00e8ce di Anne Carson \"Norma Jeane Baker of Troy\" a New York per la regia di Katie Mitchell. Nello stesso anno interpreta Margaret nel musical \"The Light in the Piazza\" in scena alla Royal Festival Hall di Londra, Lyric Opera di Chicago e Los Angeles Opera.\nVita privata.\nFleming spos\u00f2 l'attore Rick Ross nel 1989 e la coppia ha avuto due figlie, Amelia e Sage, prima di divorziare nel 2000. Il 3 settembre 2011 Fleming si \u00e8 risposata con l'avvocato Tim Jessell, che aveva incontrato ad un appuntamento al buio organizzato da Ann Patchett."}
{"id": "2104995", "revid": "767487", "url": "https://it.wikipedia.org/wiki?curid=2104995", "title": "Dai Mah\u014d T\u014dge", "text": " \u00e8 un manga \"sh\u014dnen\" del 2002, trasposto nel 2006 in animazione attraverso 8 OAV di quattro episodi ciascuno. Si tratta di una parodia del genere \"mah\u014d sh\u014djo\", o \"maghette\", di cui stravolge tutte le convenzioni (a partire dalla formula magica, citata a inizio della voce). La serie animata \u00e8 in parte assimilabile per le numerose scene di violenza a \"Bokusatsu tenshi Dokuro-chan\", con cui condivide il regista.\nTrama.\nPunie Tanaka \u00e8 una giovane strega proveniente dal mondo della magia. Prima di ereditare il trono dalla madre, la regina Esmeralda, Punie deve per\u00f2 trascorrere obbligatoriamente un periodo di un anno sulla Terra, e decide di iscriversi a una scuola giapponese in modo da passare per studentessa in trasferta. Qui diverr\u00e0 amica della timida Tetsuko e amica/rivale della teppista Anego, ma dovr\u00e0 sopravvivere a una serie di tentativi di omicidio messi in atto da vari personaggi, che comprendono le sue sorelle minori e la sua stessa mascotte! Punie comunque sa come farsi rispettare, sia attraverso la sua magia sia con una serie di tecniche degne del miglior wrestling."}
{"id": "2104998", "revid": "20510521", "url": "https://it.wikipedia.org/wiki?curid=2104998", "title": "Aduatuci", "text": ""}
{"id": "2105000", "revid": "300067", "url": "https://it.wikipedia.org/wiki?curid=2105000", "title": "Bryan Colangelo", "text": "Biografia.\nHa iniziato la sua carriera in NBA nello staff dei Phoenix Suns, franchigia possieduta dal padre Jerry Colangelo: ai Suns \u00e8 rimasto quindici anni, di cui undici spesi da general manager. Nel febbraio 2006 \u00e8 stato nominato presidente e general manager dei Toronto Raptors, ruolo che ha mantenuto fino al 2013. Nel 2005 e nel 2007 gli \u00e8 stato assegnato il premio di NBA Executive of the Year."}
{"id": "2105001", "revid": "399", "url": "https://it.wikipedia.org/wiki?curid=2105001", "title": "Franco Stella", "text": "Biografia.\nHa studiato architettura allo IUAV di Venezia, dove si \u00e8 laureato nel 1968 con Giuseppe Samon\u00e0. Dal 1973 insegna Composizione Architettonica, fino al 1989 allo IUAV e dal 1990 alla Facolt\u00e0 di Architettura dell'Universit\u00e0 di Genova. Vive e lavora a Vicenza.\nFranco Stella ha ricevuto il Premio Thiene 2015.\nProgetti e realizzazioni.\nProgetti di concorso.\nHa partecipato a numerosi concorsi nazionali e internazionali: ha ottenuto il primo premio per i progetti del \u201cNuovo Municipio\u201d a Maser\u00e0 di Padova (1990), della \u201cSistemazione e ampliamento del Quartiere fieristico\u201d a Padova (1998), della ricostruzione del castello di Berlino come \u201cHumboldt-Forum\u201d (2008, ricostruito dal 2013 al 2020); un premio per i progetti del \u201cTeatro dell\u2019Opera de la Bastille\u201d a Parigi (1983) e della \u201cRicostruzione di una casa palladiana a Potsdam\u201d (1998); rimborsi-spese e segnalazioni per alcuni altri progetti. \nOpere.\nHa realizzato un complesso di Edifici per uffici (1975-1985) e una Villa (1990) a Thiene, sei Edifici scolastici nella provincia di Vicenza (1975-1985), una Casa plurifamiliare a Potsdam (1996), due Padiglioni espositivi per la Fiera di Padova (2002). Nel 2013 ha progettato a Berlino il museo Humboldt Forum.\nPubblicazioni.\nSuoi scritti sull'architettura della citt\u00e0 europea, soprattutto nel XX secolo, sono stati pubblicati in libri e riviste.\nNumerosi suoi progetti sono stati pubblicati in libri e riviste, nazionali e internazionali, e nei volumi monografici: "}
{"id": "2105008", "revid": "729019", "url": "https://it.wikipedia.org/wiki?curid=2105008", "title": "Mooney Airplane Company", "text": "La Mooney Airplane Company \u00e8 un produttore statunitense di velivoli monomotore da turismo. Nella sua storia, iniziata nel 1929 da Albert ed Arthur Mooney, si annoverano alcuni modelli di successo, tra i quali il primo aereo da turismo monomotore con cabina pressurizzata, l'M22 Mustang, ma anche numerosi fallimenti e passaggi di mano della societ\u00e0. Il 5 novembre 2008 la societ\u00e0 ha annunciato l'arresto della linea di produzione, in virt\u00f9 dell'aumento dei costi e della crisi economica."}
{"id": "2105010", "revid": "84184", "url": "https://it.wikipedia.org/wiki?curid=2105010", "title": "Aroup Chatterjee", "text": "Chatterjee \u00e8 nato in India e si \u00e8 trasferito nel Regno Unito nel 1985 dove fa il medico. Autore di \"Madre Teresa: il verdetto definitivo\" (2003), ha sostenuto che l'immagine di Madre Teresa di Calcutta come aiuto ai poveri, agli ammalati ed ai morenti \u00e8 fuorviante ed esagerato; mettendo in discussione l'immagine di Madre Teresa come simbolo filantropico e altruista. Le critiche di Chatterjee hanno ispirato il documentario \"Hell's Angel\" andato in onda su Channel 4 della televisione britannica. Il documentario \u00e8 stato scritto da un noto critico di Madre Teresa, Christopher Hitchens, che lo ha co-prodotto con il giornalista e registra, Tariq Ali. Chatterjee e Hitchens erano gli avvocati del diavolo nel processo di beatificazione di Madre Teresa, dalla Chiesa cattolica nel 2003.\nBiografia e Carriera.\nChatterjee \u00e8 nato nel 1958 ed \u00e8 cresciuto nel distretto Ballygunge, Calcutta, India; si \u00e8 trasferito nel Regno Unito nel 1985. Negli anni 1970 e 1980, quando Chatterjee frequentava il corso di medicina al Kolkata Medical College, ha lavorato part-time in una campagna contro la povert\u00e0 per un partito politico di sinistra e successivamente ha lavorato in un ospedale dove ha regolarmente curato pazienti provenienti dai distretti pi\u00f9 vecchi e poveri della citt\u00e0 e anche i rifugiati della guerra civile con quello che oggi \u00e8 il Bangladesh. In seguito quando viveva nel Regno Unito, ha iniziato a preoccuparsi della rappresentazione di Calcutta come luogo dove la miseria e la malattia erano molto diffuse grazie ai reportage fatti dalla stampa sul lavoro di Madre Teresa. In quel periodo descrive il suo atteggiamento verso Madre Teresa cos\u00ec: \u201cSe non altro, avevo una propensione positiva verso di lei\u201d sebbene non ho mai visto nessuna delle sue suore negli slum. Tuttavia \u00e8 stata questa immagine in contrasto con la sua esperienza personale di dottore a Calcutta che l'ha spinto ad esaminare con pi\u00f9 attenzione il lavoro e la reputazione di Madre Teresa.\nIniziando negli anni 1990 in avanti, Chatterjee ha iniziato a scoprire quello che esso chiama il \u201cculto della sofferenza\u201d che Madre Teresa e le Missionarie della Carit\u00e0 stavano attuando con il benestare del suo amico, Papa Giovanni Paolo II. Nel febbraio 1993 Chatterjee ha inviato una proposta per un breve documentario a Vanya Del Borgo, produttore associato della Bandung Productions, propriet\u00e0 di Tariq Ali. La proposta \u00e8 passata ad un commissario del Channel 4 che l'ha approvata. Del Borgo ha iniziato il lavorio sulla proposta di Chatterjee chiedendo al giornalista e scrittore Christopher Hitchens di scrivere e presentare l'opera. Il documentario \u00e8 diventato \"Hell's Angel\", film del 1994. Chatterjee ha trovato il documentario \"troppo sensazionalista\u201d; Hitchens ha proseguito scrivendo il libro La posizione della missionaria. Teoria e pratica di madre Teresa. Chatterjee ha passato l'anno successivo viaggiando ed intervistando persone che avevano lavorato a stretto contatto con Madre Teresa e le Missionarie della Carit\u00e0 e ha iniziato una campagna contro le condizioni nel Nirmail Hriday, conosciuta come la Casa Kalighat per i morenti a Calcutta. In particolare, ha sentito storie della carenza di igiene di base, l'assenza di antidolorifici, e del frequente riutilizzo di aghi ipodermici. \u00c8 stato in quel momento che Chatterjee ha iniziato il suo lavoro sul libro che \u00e8 stato pubblicato nel 2002 dalla Meteor Books con il titolo originale \"Mother Teresa: The Final Verdict\". Chatterjee racconta che in aggiunta alle ore di interviste, \u201cHo iniziato nei giorni pre-Internet e ho passato mesi nelle librerie a Londra. Ho anche girato il mondo facendo ricerche. Ho seguito gli abitanti degli slum, i mendicanti, i bambini bisognosi con una video camera. Ho intervistato centinaia di persone. Ho passato ore fuori della casa di Teresa con una video camera.\u201d\nA seguito della pubblicazione del suo libro Chatterjee ha continuato a esporre quello che lui chiama la \u201cfinta e fantastica figura\u201d di Madre Teresa, facendo l'avvocato del diavolo al processo per la sua santificazione. Continua il suo lavoro da medico a Londra dove vive con sua moglie irlandese, cresciuta da cattolica e i loro tre figli.\nMadre Teresa: Il verdetto definitivo.\nNel dicembre 2002 la casa editrice indipendente Meteor Books, di propriet\u00e0 di Bhagbat Chakraborty, ha pubblicato il libro di Chatterjee intitolato \"Mother Teresa: The Final Verdict\". Nel 2016 lo stesso libro \u00e8 stato ristampato con un titolo nuovo, \"Mother Teresa: the Untold Story\" dall'editore Fingerprint! dopo essere stato ripreso dall'agente letterario Kanishka Gupta. Il libro racconta la vita e l'aumento in popolarit\u00e0 di Madre Teresa seguendo il documentario \"Something Beautifu for God\" (Qualcosa di bello per Dio) di Malcolm Muggeridge, la Casa di Calcutta per i morenti e le pratiche di gestione della stessa, le conversioni non-consensuali di ind\u00f9 e musulmani sul punto di morte, e le ingenti somme di denaro donati alla opera di carit\u00e0 che non sono spese a Nirmal Hriday. Percorre la vincita del Premio Nobel per la pace e il discorso nel quale sostiene di aver salato decina di migliaia di persone bisognose; nel libro Chatterjee stima che il numero reale sia 700. Scrive anche delle celebrit\u00e0 e delle persone potenti che hanno avuto udienze con Madre Teresa e le controversie centrate attorno i soldi che ha accettato da dittatori come il Presidente Haitiano Jean-Claude Duvalier, il truffatore condannato Charles Keating e l'editore disonorato Robert Maxwell. Il libro esamina la portata mondiale delle Missionarie della Carit\u00e0 e le prove disponibili degli acconti finanziari di Madre Teresa, e la sua crociata personale contro l'aborto e la contraccezione. I capitoli finali del libro trattano la morte, il funerale e la beatificazione di Madre Teresa insieme al coinvolgimento di Chatterjee stesso come avvocato del diavolo ufficiale e le trascrizioni del procedimento. Chatterjee ha riassunto il lavoro di Madre Teresa dal suo punto di vista, cos\u00ec:\nIl libro \u00e8 stato sia lodato che criticato. \u00c8 stato descritto in svariati modi: \u201clibro necessario e ben documentato\u201d (\"Times Higher Education\"), \u201cquesto libro importante\u201d (\"The Open Society Journal\") e \u201cun irrazionale attacco\u201d (\"Catholic League for Religious and Civil Rights\"). Delle critiche sono stare rivolte alla redazione del libro. Tuttavia la maggior parte delle persone concordano che il libro \u201ccritica assai\u201d Madre Teresa.\nAvvocato del diavolo.\nSulla strada della santit\u00e0 di Madre Teresa, un processo che Chatterjee ha descritto come \u201cuna superstiziosa cerimonia di magia nera\u201d, lo stesso Chatterjee \u00e8 stato uno dei due avvocati del diavolo ufficiale nel processo di beatificazione nel 2003; l'altro \u00e8 stato Christopher Hitchens. Per dare inizio al processo di beatificazione, il primo passo verso la sanit\u00e0, la Chiesa Cattolica deve annunciare un primo miracolo attribuito a Madre Teresa, tale annuncio \u00e8 stato fatto il 1\u00ba dicembre 2002, la presunta guarigione di Monica Besra da una ciste causata dalla tubercolosi. Chatterjee ha sottolineato che la cura \u00e8 stato il risulto delle cure mediche che Besra ha ricevuto dal sovraintendente dell'Ospedale di Balurghat e non il risultato dell'indossare gioielli metallici. Le sue affermazioni sono state confermate dal medico di Besra, il dott. Ranjan Mustafi, che ha descritto i nove mesi di farmaci e di trattamenti che ha amministrato alla paziente: \u201cHo affermato diverse volte che \u00e8 stata curata dai trattamenti ricevuti.\u201d Inizialmente sia Monica che suo marito hanno chiamato il miracolo \u201cuna beffa,\u201d come Prabir Ghosh dell'Associazione umanista di Calcutta, che gestisce un programma di sensibilizzazione di uomini santi che ingannano indiani comuni a pagare per presunte cure miracolose. Durante il processo, la Chiesa Cattolica concede la consultazione in casi in cui il miracolo \u00e8 contestato. Nel libro, Chatterjee include i dettagli della sua deposizione alla commissione, la sua corrispondenza con il postulatore ufficiale Brian Kolodiejchuk, e le trascrizioni delle sue domande con le relative risposte."}
{"id": "2105012", "revid": "55935", "url": "https://it.wikipedia.org/wiki?curid=2105012", "title": "Lamato", "text": ""}
{"id": "2105014", "revid": "486946", "url": "https://it.wikipedia.org/wiki?curid=2105014", "title": "GBR (Radio)", "text": ""}
{"id": "2105028", "revid": "204012", "url": "https://it.wikipedia.org/wiki?curid=2105028", "title": "Constance Fletcher", "text": ""}
{"id": "2105029", "revid": "287204", "url": "https://it.wikipedia.org/wiki?curid=2105029", "title": "Sifilide terziaria", "text": ""}
{"id": "2105038", "revid": "2023220", "url": "https://it.wikipedia.org/wiki?curid=2105038", "title": "Gianni Picchi", "text": "Biografia.\nGianni Picchi, conosciuto anche come Gianni Stampa, nasce a Livorno il 26 marzo 1941. Ancora giovanissimo si dedica all'arte, pur giocando a calcio nel ruolo di portiere. Nel maggio 1955 debutta in una commedia dal titolo \"Il ragno di Berlino\" scritta e diretta da un cugino materno Pietro Giusti. Mario Fenzi, un comico livornese, lo vede e gli offre di presentare subito uno spettacolo. Dopo alcuni mesi Beppe Orlandi, l'inventore del teatro vernacolare livornese, lo porta con s\u00e9, come attore di spalla e nella stagione invernale debutta nella commedia \"La paura fa 90\", nella parte di Marino, figlio della popolana (1956).\nLe prime esperienze.\nNell'estate effettua la stagione al Beau Rivage di Riccione, dove conosce Fred Buscaglione, che gli permette di esibirsi; era il periodo della canzone Porfirio Rubirosa.\nSi esibisce in un locale riccionese chiamato Dancing Savioli, interpretando proprio la canzone di Chiosso-Buscaglione e i riccionesi non conoscendolo, lo iniziano a chiamare Porfirio.\nAl compimento dei 18 anni parte per Milano per cercare altre esperienze ed un impresario gli propone di lavorare in sale da ballo con intermezzi di spettacolo e cos\u00ec si esibisce al Mille bolle blu, alla Lanterna Verde ed alla sala della Birra Peroni.\nAl termine dell'estate torna a Livorno e trova una chiamata del direttore di Radio Firenze, Amerigo Gomez, che gli propone un provino.\nGomez e il dirigente Rai, Alfonso Ciuti, restano ottimamente impressionati. Dopo alcuni giorni (1960) lo chiama anche A\u00efch\u00e9 Nana, famosa per il suo spogliarello al Rugantino di Roma, e lo invita ad unirsi alla sua compagnia di avanspettacolo e decide di partire; rester\u00e0 con Nan\u00e0 per tutta la stagione invernale ed estiva.\nL'agenzia Erpic.\nLascia il teatro per una chiamata di Onelio Barbati, direttore dell'Erpic, una delle agenzie teatrali pi\u00f9 importanti italiane.\nBarbati gli cambier\u00e0 il nome d'arte in Gianni Stampa; nella lista dei presentatori dell'agenzia figuravano solo 5 nomi: Bongiorno, Corrado, Piombi, Baudo e Stampa.\nInizia a far serate in tutta Italia, accanto a nomi come Mina, Vanoni, Ranieri, Noschese, Zanicchi, Modugno (1971), New Trolls, Berti, Mal, Nomadi, Ricchi e Poveri, For Kents, i Pooh, e molti altri. Presenta Festival di canzoni, sfilate di moda, concorsi letterari e canori e anche le selezioni di Miss Italia.\nL'allenatore di calcio.\nViene chiamato per un provino televisivo a Milano ma sembra non avere le amicizie giuste.\nNel 1967 frequenta un corso per allenatori e in quegli anni perde per 1 punto il campionato di serie B. Cinque anni dopo si prende la rivincita allenando il Livorno Calcio femminile con il quale vincer\u00e0 il campionato di serie B e giocher\u00e0 la finale di coppa Italia.\nIl matrimonio.\nNel 1972 compie un passo importante, si sposa con Carla e diventa padre di Andrea; in quell'anno entra a lavorare in ospedale come infermiere di sala operatoria.\nTra una serata d cabaret e l'altra viene interpellato per prendere parte ad uno spettacolo televisivo, che andr\u00e0 in onda su Rai1, dal titolo \"No Stop\". Sembra tutto fatto; ma al momento di firmare il contratto si torna a parlar di amici e conoscenti e non si arriva ad un accordo.\nIl teatro in vernacolo.\nNegli anni seguenti ritrova il suo primo amore, il vernacolo. Con Mario Fenzi ed Armando Nocchi forma il Trio comico livornese e poco dopo formano una nuova compagnia di vernacolo che porta in scena \" La paura fa 90\", di Orlandi-Razzaguta; questa volta decide di recitare in gonnella, nella parte della \"Baciocca\" (1975). L'anno seguente lavora ne \"La 'appella misteriosa\" di Armando Nocchi dove debutta nella parte della popolana.\nNel 1980 scrive un libro dal titolo \" Gli errori di Stampa\" un trittico. Una prima parte dedicata al buonumore, una alla poesia ed un'altra dedicata ad una storia d'amore.\nLa televisione.\nInizia il periodo delle televisioni private come Tvl, Telecentro 1 e 2, Eurocentro con Video Pisa e Reteamica, e TeleVip e delle radio come Radio Flash e Radio G, nelle quali lavora ed \u00e8 sempre pi\u00f9 richiesto.\nIn quegli anni inizia a lavorare come teleradiocronista di partite di calcio ed opinionista sportivo e si scrive all'albo dei giornalisti.\nArmando Nocchi lo spinge a scrivere commedie in vernacolo. Con lo stesso Armandi Nocchi, collabora ai testi de La 'appella misteriosa, e Merli Passere e Beccafii (1984) ed in seguito scrive la sua prima commedia chiamandola \"Piazza XX Settembre e dintorni\" e subito dopo Le sorelle Mater..Rossi dove recita come popolana.\nLa regia teatrale.\nDiventando autore nasce anche una nuova compagnia teatrale Gli \"amici del vernacolo\" prima e la \"Barcaccia\" dopo, dove agisce anche da regista.\nNel luglio del 1987 organizza, come direttore artistico, e presentatore, il festival \"Una canzone per lo sport\" per il G.S. Ardenza di Livorno. Da tutta Italia le canzoni, che parlano di sport, arrivano al vaglio della giuria. Per la stessa serata istituisce, per la prima volta per la citt\u00e0 di Livorno, un premio dedicato agli sportivi che nell'annata si sono distinti, \"I Leoni dello Sport\". Da ricordare che il leone \u00e8 l'embleme del rione.\nMolti gli atleti illustri premiati negli anni da Mattei a Bruni a Manetti nel calcio, Bonaccorsi e Fantozzi nel basket, Gaetaniello ed Innocenti nel rugby, Bergamo, Ceccarini e Campanile come arbitri internazionali, ma anche giornalisti famosi come Bacci, Benedetti e Saltini.\nIl ritorno a Livorno.\nNegli anni seguenti continua ancora a girare la Toscana con la sua compagnia di vernacolo. Purtroppo nell'estate del '99 deve abbandonare per motivi di salute.\nPer non aver rimorsi e, eventuali, ripensamenti, regala tutto, vestiario, parrucche e copioni, (liberandoli dai diritti uscendo dalla Siae) al teatro Metello di Livorno.\nLe sue commedie si possono ancora oggi vedere grazie ai Cd. I manifesti teatrali non riportano pi\u00f9 il suo nome ma i suoi lavori continuano a vivere comunque.\nPer motivi di salute, anno 2010, ha dovuto cessare l'attivit\u00e0. Resta nel mondo dello sport come giornalista collaborando, con la chiusura del \"Corriere di Livorno\", con \"Qui Livorno.it\" ed un suo magazine online."}
{"id": "2105041", "revid": "287204", "url": "https://it.wikipedia.org/wiki?curid=2105041", "title": "Il breve regno di Pipino IV", "text": "Il breve regno di Pipino IV \u00e8 un romanzo dello scrittore statunitense John Steinbeck pubblicato nel 1957; si tratta del suo unico libro satirico, in particolare si prende gioco della politica francese.\nTrama.\nIl romanzo racconta la storia di Pipino H\u00e9ristal, un astronomo dilettante improvvisamente proclamato re di Francia col nome di Pipino IV. Designato al solo scopo di creare una monarchia contro la quale i comunisti si possano ribellare, Pipino viene scelto poich\u00e9 ritenuto il discendente per linea cadetta di Carlo Magno. A causa dell'infelicit\u00e0 dovuta alla mancanza di una vita privata, dell'alterazione della vita famigliare, della scomodit\u00e0 di abitare nella reggia di Versailles, ma soprattutto per la mancanza di un telescopio, il re eletto passa la maggior parte del suo tempo camuffato in abiti civili, spesso in sella ad uno scooter, per evitare gli obblighi di una vita da monarca. Il libro termina con la destituzione di Pipino da lui tanto agognata."}
{"id": "2105045", "revid": "767487", "url": "https://it.wikipedia.org/wiki?curid=2105045", "title": "M\u00e9tal Urbain", "text": "I M\u00e9tal Urbain o Metal Urbain sono stati uno dei pi\u00f9 influenti gruppi punk rock francesi dell'ondata del punk rock, formatasi a Parigi nel 1976. Tra i suoi pi\u00f9 grandi successi ricordiamo \"Panik\" (1977), \"Paris Maquis\", \"Hyst\u00e9rie Connective\" e \"Cr\u00e8ve salope\". Cosa rara per un gruppo francese, ha conosciuto un successo in Inghilterra.\nIl singolo \"Paris Maquis\" del 1978 fu la prima pubblicazione della Rough Trade Records, etichetta discografica indipendente attiva nella scena punk e underground britannica."}
{"id": "2105057", "revid": "1573940", "url": "https://it.wikipedia.org/wiki?curid=2105057", "title": "Lewinia striata", "text": "Il rallo pettoblu (Lewinia striata ) \u00e8 un uccello della famiglia dei Rallidi originario della regione orientale.\nTassonomia.\nAttualmente vengono riconosciute sei sottospecie di rallo pettoblu:\nDescrizione.\nIl rallo pettoblu \u00e8 un rallo di medie dimensioni (27\u00a0cm), dal corpo ricoperto quasi interamente da strisce. La sommit\u00e0 del capo e la parte posteriore del collo sono castane, mentre la parte anteriore di quest'ultimo e il petto sono di colore blu-ardesia. Le regioni superiori, marroni, sono marezzate di bianco. La regione che va dalla parte bassa del petto al sottocoda \u00e8 ricoperta da strisce bianche e nere. Il becco, di colore rosso, \u00e8 abbastanza lungo e robusto, e incurvato verso il basso. Le zampe sono grigie. I sessi sono simili, ma la femmina presenta la zona centrale del petto di colore bianco immacolato. I giovani sono ricoperti da strisce marroni.\nIl richiamo \u00e8 costituito da uno stridulo \"gelek\", ripetuto pi\u00f9 volte.\nDistribuzione e habitat.\nIl rallo pettoblu occupa un vasto areale, che comprende gran parte del subcontinente indiano, l'Assam, il Bangladesh e lo Sri Lanka. Si incontra anche in Cina e nel Sud-est asiatico.\nPredilige le zone di fitta vegetazione nei pressi delle paludi di acqua dolce e le boscaglie adiacenti.\nBiologia.\nIl rallo pettoblu \u00e8 un uccello estremamente timido e dalle abitudini prevalentemente crepuscolari. Si nutre di insetti e semi.\nIl nido, ben nascosto, viene costruito sul terreno. Nelle regioni occidentali dell'areale, nella zona di Dehradun, nelle colline ai piedi dell'Himalaya, la specie \u00e8 stata vista nidificare in luglio."}
{"id": "2105058", "revid": "1573940", "url": "https://it.wikipedia.org/wiki?curid=2105058", "title": "Laterallus leucopyrrhus", "text": "Il rallo biancorosso (Laterallus leucopyrrhus ) \u00e8 un uccello della famiglia dei Rallidi originario delle regioni sud-orientali del Sudamerica.\nDescrizione.\nIl rallo biancorosso misura 14,6-16,5\u00a0cm di lunghezza e ricorda molto nell'aspetto il rallo fianchirossicci (\"L. melanophaius\"). La sommit\u00e0 del capo \u00e8 castana, ma su dorso e ali la colorazione diviene marrone-oliva rossastro; coda, groppa e parte interna delle remiganti sono pi\u00f9 scure e meno luminose, quasi color seppia; le primarie sono di un marrone-cenerino uniforme; i lati di testa, collo e petto sono rossicci, ma la zona che va dalla gola all'addome \u00e8 bianca; i fianchi sono fittamente marcati da barre bianche e nere; il sottocoda \u00e8 nero all'interno e bianco all'esterno; il sottoala \u00e8 bianco. Il becco \u00e8 verdastro e le zampe rosso vermiglione. I sessi sono simili.\nDistribuzione e habitat.\nIl rallo biancorosso vive nelle paludi di acqua dolce delle regioni tropicali di Brasile sud-orientale (Rio de Janeiro, San Paolo orientale e Rio Grande do Sul), Paraguay, Uruguay e Argentina nord-orientale (Santa Fe, Entre R\u00edos e Buenos Aires).\nBiologia.\nIl rallo rossobianco trascorre la maggior parte del tempo tra la fitta vegetazione palustre ed \u00e8 una specie stanziale. Sebbene questa specie sia molto nota agli abitanti della regione in cui abita, molti aspetti della sua ecologia e del suo comportamento sono ancora poco conosciuti. Il suo richiamo \u00e8 molto simile a quello emesso del rallo fianchirossicci, anch'esso presente nelle stesse zone. Si nutre di invertebrati, come lumache acquatiche e insetti (Coleotteri acquatici, effimere, zanzare e loro larve), e piante acquatiche."}
{"id": "2105059", "revid": "1678662", "url": "https://it.wikipedia.org/wiki?curid=2105059", "title": "Giuseppe Failla", "text": "Biografia.\nNel 1941 entra all'Accademia Militare di Modena, diventando sottotenente, frequenta la specializzazione alpinistica a Cortina d'Ampezzo e viene inviato in Montenegro assieme al 4\u00ba Reggimento alpini paracadutisti \"Monte Cervino\", nella compagnia di battaglione \"Intra\", ai primi di settembre.\nDopo l'8 settembre, entra a far parte della Divisione italiana partigiana Garibaldi (Montenegro), ammalatosi di tifo petecchiale deve rimanere alcuni mesi in ospedale, dove viene lasciato mentre la divisione Garibaldi dever ritirarsi. Successivamente entra a far parte della brigata \"Kraiska\" della XXVII divisione dell'Esercito Popolare di Liberazione Jugoslavo, fu apprezzato dagli jugoslavi per il coraggio per la conoscenza della lingua e della cultura locale, oper\u00f2 nella zona di Trnovo e Mostar.\nMuore il 12 luglio 1944, durante un combattimento con le truppe tedesche, nel vano tentativo di aiutare i suoi soldati.\nOnorificenze.\nSottotenente 4\u00ba Reggimento Alpini, Partigiano combattente"}
{"id": "2105061", "revid": "729019", "url": "https://it.wikipedia.org/wiki?curid=2105061", "title": "Adriano Auguadri", "text": "Biografia.\nAdriano Auguadri nasce a Como nel 1897 e, appena adolescente, entra nel comitato comasco del Corpo Nazionale Volontari Alpini, un sodalizio, sorto agli inizi del secolo, che riunisce appassionati escursionisti e \u201cpatrioti\u201d della pi\u00f9 varia estrazione per prepararli a eventuali operazioni militari in alta montagna.\nPrima Guerra Mondiale.\nNel 1915, lo scoppio della guerra non lo coglie pertanto del tutto impreparato: egli pu\u00f2 infatti gi\u00e0 contare perlomeno su una discreta preparazione alla guerra in montagna. In maggio, Auguadri si arruola dunque volontario nel Regio Esercito Italiano. A soli diciotto anni entra cos\u00ec in servizio, proprio il 24 maggio, come soldato semplice del 5\u00ba Reggimento Alpini, e due giorni dopo giunge in linea col battaglione alpino \u201cMorbegno\u201d.\nAll'inizio del 1917, dopo il corso per allievo ufficiale, viene nominato prima sottotenente, e poi promosso tenente nello stesso anno. Il 15 giugno del 1917, mentre si trova in linea sul Corno di Cavento, nel settore dell'Adamello, Auguadri, al comando di una pattuglia di \"Fiamme Verdi\", gli arditi degli alpini, conquista una trincea nemica dopo la difficilissima scalata di una parete rocciosa. Questa azione viene ricompensata con la sua prima Medaglia di Bronzo al Valor Militare.\nMeno di un anno dopo questo episodio, nei giorni del 25-26 maggio 1918, il tenente Auguadri, questa volta impegnato col suo battaglione sul Ghiacciaio Presena, attacca e conquista una posizione nemica, catturando oltre un centinaio di nemici ammassati in una caverna, e guadagnandosi cos\u00ec la sua prima Medaglia d'Argento al Valor Militare. Solo quattro giorni dopo, il 30 maggio, riceve anche un Encomio Solenne, riferito a un'azione compiuta nell'inverno precedente.\nDopo meno di due mesi, il 19 giugno, il tenente Auguadri \u00e8 protagonista, stavolta sul Monte Stabel, in Trentino, di un'altra azione particolarmente notevole: giunto col suo plotone di arditi, dopo la scalata di una parete rocciosa, su una cima, egli rimane per oltre mezza giornata sotto il fuoco nemico, riuscendo anche a eseguire varie operazioni di ricognizione. Questa azione gli vale la seconda Medaglia d'Argento al Valor Militare.\nPoche settimane dopo, il 13 agosto, il ten. Auguadri riceve anche la croce di guerra al merito.\nCon la fine della guerra, Auguadri torna alla vita civile a Como, impegnandosi anche attivamente nell'associazionismo reducistico cittadino, e aderendo cos\u00ec all'Associazione Nazionale Alpini nonch\u00e9 all'Associazione nazionale volontari di guerra.\nSeconda Guerra Mondiale.\nNel 1934, Auguadri trova impiego come bibliotecario comunale, e nel 1935, da civile, viene promosso capitano. Allo scoppio della Guerra d'Etiopia, egli chiede l'arruolamento volontario, non venendo per\u00f2 dichiarato idoneo.\nAlla fine del 1939, nell'ambito delle operazioni di mobilitazione del Regio Esercito Italiano, il capitano Auguadri viene richiamato alle armi e destinato alla frontiera alpina con la Francia. Qui prende parte ai fatti d'arme del giugno del 1940, nelle file della 509\u00aa Compagnia Mitraglieri alpini. Intanto, i drammatici eventi della campagna italiana di Grecia impongono il trasferimento di nuovi complementi nello scacchiere balcanico.\nIl 28 dicembre del 1940, al comando della 44\u00aa Compagnia del Battaglione alpini \u201cMorbegno\u201d, il capitano Auguadri giunge cos\u00ec sulle alture greche. Il mese successivo, il 24 gennaio 1941, la 44\u00aa Compagnia si lancia alla conquista della Quota 926. Questa azione vale al capitano la sua seconda Medaglia d'Argento al Valor Militare.\nPoco pi\u00f9 di un mese dopo, il 9 marzo, il capitano Auguadri si trova sulla Quota 2110 del Monte Guri i Topit, quando alla sua compagnia viene ordinato l'assalto contro una ridotta nemica, fortemente presidiata. L'attacco, condotto sotto una tormenta di neve, porta il cap. Auguadri e i suoi alpini a conquistare la posizione, catturando altres\u00ec un cospicuo numero di prigionieri e ingenti quantitativi di materiale bellico. Egli si guadagna cos\u00ec la terza Medaglia d'Argento al Valor Militare.\nIl 4 aprile del 1941, per\u00f2, un violentissimo attacco greco si abbatte sulle posizioni tenute dalla 44\u00aa compagnia. Nel volgere di poche ore, Auguadri perde tutti i suoi ufficiali, che gli cadono intorno, e viene egli stesso ferito pi\u00f9 volte. Nonostante le sue gravissime condizioni, Auguadri non abbandona il comando del reparto e, percorrendo la trincea per rincuorare i suoi uomini, rimane ucciso.\nLa difesa delle posizioni affidate alla sua compagnia ed il sacrificio della vita vengono ricompensati con la Medaglia d'Oro al Valor Militare alla memoria.\nOnorificenze.\nRiconoscimenti.\nComo, la sua citt\u00e0 natale, gli ha intitolato:"}
{"id": "2105068", "revid": "48344", "url": "https://it.wikipedia.org/wiki?curid=2105068", "title": "La Mettrie", "text": ""}
{"id": "2105070", "revid": "86587", "url": "https://it.wikipedia.org/wiki?curid=2105070", "title": "Giovanni Battista Oxilia", "text": "Biografia.\nGiovanni Battista Oxilia, inizi\u00f2 la carriera militare nel 1910, dopo aver frequentato il corso ufficiali all'Accademia di Artiglieria e Genio e continuando la sua formazione nella Scuola di guerra dell'esercito con il grado di Maggiore. Divent\u00f2 poi Capo di Stato Maggiore della Divisione di Milano.\nIndossato il grado di generale di brigata il 30 giugno 1939, comand\u00f2 l'artiglieria del XXVI corpo in Albania partecipando poi all'occupazione italiana del Montenegro. Fu Capo di Stato Maggiore dell'VIII Armata e comandante dell'artiglieria della IV Armata, prima di essere trasferito a capo della Missione Militare Italiana in Croazia.\nQui, grazie alla sua opera di convincimento sul poglavnik Ante Paveli\u0107, rese possibile la creazione della Legione croata come unit\u00e0 straniera del Regio Esercito. Il 13 marzo 1942, mentre da Zagabria si stava spostando verso Lubiana per motivi di servizio fu vittima di un attentato partigiano dal quale il generale ne usc\u00ec illeso\nPromosso Generale di Divisione dal 31 gennaio 1942, assunse, per poche settimane, nell'agosto 1942, il comando della 27\u00aa Divisione fanteria \"Brescia\" sul fronte di El Alamein, rientrando infine a Roma, per incarichi speciali, l'11 gennaio 1943 e successivamente, dal 10 giugno seguente, della 19\u00aa Divisione fanteria \"Venezia\" in Montenegro.\nL'8 settembre lo sorprese in Montenegro, dove si rifiut\u00f2 di sottostare alle imposizioni tedesche, iniziando cos\u00ec la costituzione della Divisione italiana partigiana \"Garibaldi\", della quale mantenne il comando fino al febbraio 1944, quando fu sostituito dal Generale Lorenzo Vivalda, gi\u00e0 comandante dalla 1\u00aa Divisione alpina \"Taurinense\".\nRientrato in Italia nel 1944, divenne Sottocapo di Stato Maggiore dell'Esercito e Sottosegretario al Ministero della Guerra nel Gabinetto Bonomi. Nel 1946, il 16 marzo, divent\u00f2 il Comandante della Guardia di Finanza, incarico mantenuto fino al 15 giugno 1947 dopo di che si ritir\u00f2 a vita privata."}
{"id": "2105072", "revid": "80598", "url": "https://it.wikipedia.org/wiki?curid=2105072", "title": "Detto Mariano", "text": "Ha collaborato con molti artisti, di cui i pi\u00f9 noti sono Adriano Celentano, Al Bano, I Camaleonti, Mario Del Monaco, Mina e Lucio Battisti, realizzando gli arrangiamenti di alcune canzoni entrate nella storia della musica leggera italiana e diventando uno dei pi\u00f9 noti arrangiatori italiani. Ha composto inoltre le musiche per molte canzoni e colonne sonore di successo.\nBiografia.\nGli inizi.\nLa madre, nata nel maggio del 1915, viene battezzata \"Guerra\", cambiato poi all'anagrafe in \"Guera\" (anche se viene chiamata da tutti i parenti Eda o Edda) Anibaldi; il padre, Michele, \u00e8 un organista dilettante, e gli impartisce i primi insegnamenti di musica sin dall'infanzia: la notte di Natale del 1943, a soli sei anni, suona per la prima volta in pubblico una pastorale, durante la messa di mezzanotte.\nNel 1946 la famiglia, da Monte Urano (un paese della provincia di Fermo), si trasferisce per motivi di lavoro a Torino, andando ad abitare in una soffitta di via Carlo Alberto 41; nel capoluogo piemontese Mariano aiuta il padre nel suo lavoro di calzolaio, andando a vendere le scarpe ai mercati rionali con la madre.\nDopo alcuni anni di allontanamento dalla musica, per caso a 14 anni suona per la prima volta un pianoforte durante una gita scolastica (prima, aveva sempre suonato un harmonium). Da quel momento, dopo aver convinto il padre ad affittare un pianoforte, ricomincia a suonare; non tralascia per\u00f2 gli studi e si diploma in ragioneria.\nNel 1958 avviene il suo ingresso nel mondo della musica leggera: viene infatti ingaggiato come pianista dal cantante torinese Rudy Anselmo, ed \u00e8 proprio insieme ad Anselmo, autore di testi, e al paroliere Riccardo Bellato che inizia a scrivere le prime canzoni.\nNel 1960 \u00e8 costretto ad interrompere l'attivit\u00e0 per la chiamata al servizio militare, che svolge nella caserma del 7\u00ba Artiglieria di Torino.\nAdriano Celentano e il Clan.\nProprio durante il servizio di leva Mariano conosce una recluta, Adriano Celentano, all'epoca gi\u00e0 noto come cantante, con cui entra in rapporto di amicizia; Celentano gli propone di entrare come tastierista nel suo gruppo di accompagnamento, I Ribelli, e per questo motivo, al termine del servizio militare, si trasferisce a Milano.\nInizia quindi a lavorare come pianista e arrangiatore del gruppo (riproducendo gli arrangiamenti che Ezio Leoni e Giulio Libano realizzavano per la Jolly) nelle esibizioni dal vivo del Molleggiato.\nQuando il cantautore decide di dar vita all'etichetta Clan Celentano, Detto Mariano, sebbene in modo molto rocambolesco (viene preferito infatti al pi\u00f9 anziano M\u00b0 Enzo Ceragioli che aveva gi\u00e0 arrangiato il primo 45 giri dell'etichetta milanese: \"Te ne vai\" incisa da Ricky Gianco), viene coinvolto come arrangiatore ufficiale: il primo lavoro che realizza \u00e8 \"Sei rimasta sola\", canzone che ottiene un grande successo.\nArrangia quindi i dischi realizzati dagli altri artisti del Clan, da Ricky Gianco a Don Backy, da La Ragazza del Clan a Gino Santercole; lavora anche per le etichette satelliti, come la Ciao! Ragazzi e la Fantasy, arrangiando le prime incisioni di artisti come Ico Cerutti, Albano, Guidone, Pilade.\nDall'aprile 1962 al dicembre 1967 \u00e8 l'arrangiatore di tutte le incisioni degli artisti del Clan; realizza inoltre gli arrangiamenti per le esibizioni dal vivo degli artisti nelle varie manifestazioni musicali dell'epoca, dal Festival di Sanremo a Un disco per l'estate, dal Festivalbar alla Mostra Internazionale di Musica Leggera di Venezia.\nIn parallelo continua l'attivit\u00e0 di compositore e, sporadicamente, di autore di testi; si dedica inoltre anche alla realizzazione di colonne sonore (di cui la prima, nel 1963, \u00e8 quella per il film\" Uno strano tipo\").\nIl caso Don Backy.\nDal 1961 al 1973 una stretta collaborazione fra Don Backy (al secolo Aldo Caponi) e Detto Mariano fa nascere canzoni come \"L'immensit\u00e0\", \"Canzone\", \"Casa Bianca\", \"Un sorriso\" e molte altre.\nNel 1990 Don Backy gli intenta causa rivendicando l'intera paternit\u00e0 delle canzoni. L'11 marzo 2009 la Suprema Corte di Cassazione rigetta definitivamente ogni rivendicazione di Don Backy ritenendola totalmente infondata.\nDopo il Clan: altre esperienze come compositore e arrangiatore.\nNel 1968, a causa di forti divergenze sopravvenute nei rapporti fra Don Backy e Adriano Celentano, Mariano si allontana dal Clan e inizia a lavorare per artisti legati ad altre etichette discografiche, come la EMI, la CBS, la Dischi Ricordi e altre: risale a questo periodo l'inizio della collaborazione con Lucio Battisti, che si concretizza nella realizzazione di quasi tutte le incisioni del cantautore reatino prima del passaggio alla Numero Uno fra le quali vanno ricordate \"Mi ritorni in mente\", \"Acqua azzurra, acqua chiara\", \"Fiori rosa, fiori di pesco\", solo per citarne alcune.\nSempre grazie alla Ricordi ha modo di lavorare insieme a Bobby Solo (\"Zingara\" e \"Siesta\"), a Milva (\"Un sorriso\"), e all'Equipe 84 (\"Tutta mia la citt\u00e0\"); fuori da quest'etichetta sono particolarmente rilevanti le collaborazioni con i Camaleonti (\"L'ora dell'amore\", \"Applausi\" e l'album \"Vita d'uomo\"); con Albano (\"Nel sole\") passato nel frattempo alla Voce del Padrone e del quale sar\u00e0 anche testimone di matrimonio, e con un giovanissimo Edoardo Bennato per il 45 giri \"Marylou\"/\"La fine del mondo\".\nGli anni settanta: il ritorno al Clan.\nNel settembre del 1971, dopo quattro anni, riallaccia, anche questa volta in modo molto rocambolesco, i rapporti con il Clan Celentano: da questo momento viene nuovamente chiamato a collaborare, anche se non pi\u00f9 in maniera esclusiva.\nRisale a questo periodo l'arrangiamento di \"Prisenc\u00f2linensin\u00e0inci\u00f9sol\", canzone che riesce addirittura ad entrare in classifica negli Stati Uniti (al settantesimo posto).\nContinua inoltre, in maniera sempre pi\u00f9 intensiva, l'attivit\u00e0 di compositore di colonne sonore, realizzando tra le altre quella di \"Yuppi du\" nel 1974.\nAltre attivit\u00e0.\nNel 1975 produce un LP per il celebre tenore Mario Del Monaco, per il quale arrangia il brano \"Un amore cos\u00ec grande\" e compone il brano \"Il mio primo angelo\", cantati successivamente anche da Claudio Villa.\nGrazie all'incontro con Renato Rascel, per cui ha realizzato l'arrangiamento di \"S\u00ec, buonasera\" (subito balzato in testa alle classifiche), Mariano scrive con l'artista romano e insieme a Dino Verde la commedia musicale \"In bocca all'ufo\", rappresentata con successo prima al \"Teatro Sistina\" di Roma e poi in tutta Italia nella stagione 1979-1980.\nSempre nel 1979 inizia l'attivit\u00e0 di compositore di sigle per cartoni animati fra le quali \"Mazinga\", \"Temple e Tam Tam\", \"Judo Boy\", \"Gundam\", \"Astroganga\", \"Piccola Lulu\", \"I bon bon di Lilly\", e nel 1985 due sigle per Cristina D'Avena: \"Il grande sogno di Maya\" e \"Le avventure della dolce Katy\" (su testo di Alessandra Valeri Manera).\nFonda in questo periodo una propria etichetta discografica dal nome CLS.\nLa CLS Records prima, e la Meeting Music dopo, si divisero in due differenti distribuzioni. La prima (che si trovava a Milano in Piazzetta Pattari 1/3 e successivamente in Viale Sabotino 2), diretta da Pino Ciancioso, si occupava della distribuzione diretta ai grossisti, la seconda, invece, era affidata alla Ricordi (con sede centrale in Via Berchet 2 a Milano), diretta da Pasquale Izzo.\nNegli anni ottanta a questa affiancher\u00e0 quella di autore di colonne sonore per fiction e programmi televisivi, fra le quali \"Drive In\" e \"Due assi per un turbo\".\nGli anni Ottanta e Novanta: il cinema.\nAlla fine degli anni settanta (1979) entra nel mondo delle colonne sonore con il primo film di Maurizio Nichetti, \"Ratataplan\".\nNegli anni ottanta compone dirige e realizza una serie di colonne sonore per film quali \"Qua la mano\", \"Il bisbetico domato\",\"Spaghetti a mezzanotte\" e \"Amore tossico\".\nGli anni Duemila.\nNel 2005 vince il primo, il secondo e il terzo premio in una speciale gara di \"poesia con musiche originali\" denominata \"Biennale della Poesia\" andata in scena al Palazzo del Cinema di Venezia nella quale partecipavano attori come Arnoldo Fo\u00e0, Nando Gazzolo, Remo Girone e altri.\nNel luglio 2007 ha ricevuto il Premio alla Carriera alla settima edizione del Grand Prix Corallo Citt\u00e0 di Alghero.\nDetto Mariano \u00e8 inoltre anche editore musicale (fondatore della casa Detto Music) e discografico dapprima con la Love e poi con la CLS.\nIl 9 settembre 2011 Detto Mariano, \u00e8 diventato cittadino onorario di Poggio Bustone, il paese natale di Lucio Battisti, durante la finale del Premio Poggio Bustone.\nA maggio del 2013 riceve la Medaglia per il Beato Angelico per il Rinascimento, durante il doppio concerto che si \u00e8 tenuto presso la chiesa di Santo Stefano al Ponte a Firenze. Durante la serata ha presentato il brano \"Ieri, Oggi Sempre\" (scritto per il Giubileo del 2000) ed eseguito a corali riunite da 8 cori (circa 300 coristi), dalla Maberliner Symphony Orchestra di Pistoia, fondata dal maestro Riccardo Cirri e diretta, per l'occasione, da Detto Mariano, con la partecipazione del soprano Martina Ferrarini e il maestro Nehemiah Hunter Brown.\nMorte.\n\u00c8 morto a Milano la notte del 24 marzo 2020, a 82 anni, dopo essere stato ricoverato per due settimane in terapia intensiva a causa della COVID-19. \u00c8 stato tumulato nell'edicola di famiglia, al Cimitero Maggiore di Milano.\nNel 2020 gli \u00e8 stato conferito il \"Premio Alessandro Cicognini\" alla memoria.\nCanzoni scritte da Detto Mariano.\nDischi arrangiati da Detto Mariano.\nDove non espressamente indicato, si intende 33 giri"}
{"id": "2105074", "revid": "1605525", "url": "https://it.wikipedia.org/wiki?curid=2105074", "title": "Un po' per amore e un po' per rabbia", "text": "Un po' per amore e un po' per rabbia \u00e8 un libro di racconti di Pino Cacucci, edito dalla Feltrinelli nel 2008.\nIl volume si compone di diversi racconti brevi, che offrono spunti di riflessione sulla nostra storia pi\u00f9 recente: come gi\u00e0 fatto in altre occasioni da Cacucci, vengono raccontate storie di \"eroi\" non sempre conosciuti."}
{"id": "2105075", "revid": "17654", "url": "https://it.wikipedia.org/wiki?curid=2105075", "title": "Valerij Gergiev", "text": ""}
{"id": "2105090", "revid": "1305772", "url": "https://it.wikipedia.org/wiki?curid=2105090", "title": "Domenico Orlandini", "text": "Biografia.\nCappellano militare nell'8\u00ba Reggimento alpini, nel 1941 \u00e8 parroco a Poiano frazione di Villa Minozzo amico di don Pasquino Borghi, antifascista viene proposto per il confino ma riesce ad evitarlo con la caduta del fascismo il 25 luglio. Dopo l'8 settembre si schiera apertamente con il movimento resistenziale.\nIl Codice di diritto canonico vieta ai sacerdoti la partecipazione a movimenti armati, questo lo mette in difficolt\u00e0 con l'allora vescovo della diocesi di Reggio Emilia, Eduardo Brettoni.\nPrende il nome di battaglia \"Carlo\", il vescovo pubblicamente lo difende dalla Guardia Nazionale Repubblicana ma in privato lo critica in quanto il suo comportamento \u00e8 contrario ai sacri canoni esortandolo a far il prete e solo il prete.\nNon ritrovandosi con l'ideologia e i metodi delle Brigate Garibaldi, anche su spinta dei suoi uomini tra i quali Giorgio Morelli che si fidano solo di lui, il 15 settembre 1944 fonda la brigata partigiana Fiamme verdi, comunque unita alle brigate Garibaldi dal punto di vista militare attraverso il comando unico di zona. All'interno del comando ci sono attriti ma nonostante questa situazione di difficolt\u00e0 il comando resta unito fino alla liberazione.\nSaranno quattro partigiani delle fiamme verdi di don Carlo a issare il tricolore il 24 aprile 1945 al balcone del Municipio di Reggio Emilia.\nIl 18 ottobre 1977 muore a Pianzano di Carpineti.\nOnorificenze.\nDecorato della \"Victory Cross\" per il salvataggio di oltre 3000 prigionieri anglo-americani, sulla linea gotica.\nBibliografia.\nFranzini Guerrino, \"Storia della Resistenza reggina\", a cura ANPI, 1982\nS. Folloni, \"Don Domenico Orlandini Memoriale di \"Carlo\"\", Alpi, Reggio Emilia, 1983\nAlessandro e Denis Fontanesi, \"Volti di Libert\u00e0 - Partigiani che raccontano la Resistenza\", Edizioni Bertani&amp;C, 2005"}
{"id": "2105092", "revid": "767487", "url": "https://it.wikipedia.org/wiki?curid=2105092", "title": "White Diamond", "text": "White Diamond: A Personal Portrait of Kylie Minogue \u00e8 un documentario del 2007 prodotto e diretto da William Baker. Il film \u00e8 stato girato tra l'Agosto del 2006 e Marzo 2007 in Australia e Regno Unito seguendo l'attrice e cantante australiana Kylie Minogue prima e durante il Showgirl Tour, originariamente abbandonato a met\u00e0 nel 2005, a Sydney, quando le \u00e8 stato diagnosticato un tumore al seno. Accanto al Film/Documentario vi \u00e8 allegato il dvd de \"Showgirl Homecoming Live Tour\" registrato a Sydney.\nLa prima del film \u00e8 stata a Londra il 16 ottobre 2007, a cui hanno partecipato ospiti tra cui Rupert Everett. In Australia la premi\u00e8re c'\u00e8 stata il 19 ottobre dello stesso anno. In Italia il film \u00e8 uscito in DVD una settimana dopo la data ufficiale, a causa di problemi di distribuzione dell'etichetta EMI, non ha ricevuto riscontri in classifica pur avendo ottenuto considerazione mediatica.\nTrama del film/documentario.\nIl documentario narra le vicende della cantante, dalla diagnosi del tumore al seno fino al ritorno sulle scene con il suo \"Showgirl Homecoming Live Tour\". \u00c8 la prima volta in cui la cantante parla approfonditamente della vicenda di salute che l'aveva coinvolta. Il film/documentario \u00e8 un tributo ai fan che volevano saperne di pi\u00f9 sui fatti accaduti, sul ritiro dalle scene e del suo ritorno. \u00c8 diviso in capitoli con alcune dediche, come quella alla sorella minore Dannii Minogue. Kylie ringrazia la sorella duettando con lei \"Kids\" (originariamente cantata con Robbie Williams).\nPoi la cantante risponde a quesiti sul suo celere ritorno. Incontra poi un gruppo di piccole fan malate. \u00c8 anche sottolineata la forte amicizia che lega \"William Baker\" a Kylie, che per lei ha montato e diretto questo film."}
{"id": "2105093", "revid": "22356", "url": "https://it.wikipedia.org/wiki?curid=2105093", "title": "Enantiorniti", "text": ""}
{"id": "2105095", "revid": "19580", "url": "https://it.wikipedia.org/wiki?curid=2105095", "title": "Antti Amatus Aarne", "text": ""}
{"id": "2105108", "revid": "89577", "url": "https://it.wikipedia.org/wiki?curid=2105108", "title": "Technical analysis", "text": ""}
{"id": "2105115", "revid": "180559", "url": "https://it.wikipedia.org/wiki?curid=2105115", "title": "Pallavolando", "text": "Pallavolando \u00e8 stato un programma radiofonico in onda sulle frequenze di Radio 1, fino al 2013.\nStoria.\nLa trasmissione nasce nella stagione 1979-1980, sulla scia del successo ottenuto da Tuttobasket, e su idea di Massimo De Luca. Nella formula iniziale, dal campo principale Gianfranco Pancani, esperto di pallavolo del Gr1, padre di Francesco, oggi telecronista di ciclismo dopo esserlo stato anche di pallavolo, raccontava la partita pi\u00f9 importante della giornata di campionato e forniva gli aggiornamenti dai campi non collegati; a quello dal campo principale, si aggiungevano altri 2 collegamenti. La trasmissione, che aveva il nome di \"Il campionato di pallavolo\" \u00e8 stata, come la sua omologa del basket, palestra per molti radiocronisti poi diventati voci di \"Tutto il calcio minuto per minuto\"; fra questi l'attuale capo-redattore dello sport di Radiorai e prima voce del calcio, Riccardo Cucchi. In seguito, con la nascita dei canali stereo di Radiorai e la divisione fra Radiouno e Radiodue(onde medie) e Raistereouno e Raistereodue (modulazione di frequenza) la trasmissione cambi\u00f2 formula e nome. Divenne \"Musicalmente volley\", in onda il sabato pomeriggio sulle onde medie di Radiodue, e proponeva le principali partite della giornata di pallavolo, alternate a brani musicali.\nNicoletta Grifoni sulla scorta dell esperienza agli europei svedesi di volley propose, tra l'incredulit\u00e0 del capo del pool sportivo Gilberto Evangelisti, propose di realizzare questa trasmisisone che nei primo numeri fu per\u00f2 condotta da Ettore Frangipane , essendo quest' ultima in maternit\u00e0. . Nacque cos\u00ec \"Pallavolando\" dalla stagione 91 92, in onda, dopo lo spostamento delle gare di campionato dal sabato alla domenica pomeriggio, nel pomeriggio domenicale di Radiodue; la formula riprese quella originaria, dal campo principale la voce fu quella di Nicoletta Grifoni. Successivamente, con la suddivisione per aree tematiche delle reti radio e l'assegnazione a Radiouno del ruolo di canale per l'informazione, Pallavolando \u00e8 passata sulla prima rete radiofonica della Rai, e in seguito alla Grifoni \u00e8 succeduta, nel ruolo di prima voce della trasmissione e della pallavolo alla radio, Simonetta Martellini, figlia dell'indimenticato Nando.\nNel 2013 la trasmissione chiude i battenti per lasciare spazio ad un nuovo contenitore dal titolo \"Palasport\", condotto dalla stessa Simonetta Martellini e nel quale vengono raccontate in contemporanea le partite di basket e volley."}
{"id": "2105119", "revid": "30376132", "url": "https://it.wikipedia.org/wiki?curid=2105119", "title": "Coprincipato parlamentare", "text": ""}
{"id": "2105120", "revid": "124214860", "url": "https://it.wikipedia.org/wiki?curid=2105120", "title": "Telstar", "text": "Telstar \u00e8 una serie di satelliti artificiali posti in orbita geocentrica ed utilizzati nelle telecomunicazioni via satellite, fra cui le trasmissioni televisive in diretta.\nStoria.\nIl primo di questi satelliti - di tipo non geostazionario - fu lanciato dalla AT&amp;T Bell Laboratories con la forza propulsiva di un razzo Thor-Delta dalla stazione aerospaziale di Cape Canaveral, in Florida, alle ore 3.55 del 10 luglio 1962. All'indomani, l'11 luglio, alle ore 0.48 ora europea, mentre compiva la sua sesta orbita, il satellite rilanci\u00f2 fra i due estremi dell'Oceano Atlantico quello che viene considerato il primo scambio ufficiale internazionale di immagini diffuse in mondovisione della storia della televisione.\nIl 6 novembre dello stesso anno - secondo la comunicazione di un funzionario della AT&amp;T Bell Laboratories - \"Telstar\" cess\u00f2 la sua attivit\u00e0, probabilmente a causa del degrado dei semiconduttori dovuto all'irraggiamento radioattivo durante l'attraversamento delle fasce di van Allen.\nCaratteristiche.\nIl primo \"Telstar\" aveva la forma di una sfera sfaccettata. Il suo diametro era di 86 centimetri e il suo peso di 77 chilogrammi. Nei suoi circuiti erano impiegati millesessantaquattro transistori con la capacit\u00e0 di ricezione e trasmissione di 1200 canali telefonici o, alternativamente, di un canale televisivo.\nComplessivamente, durante l'arco della sua attivit\u00e0, \"Telstar\" e i suoi successori - fra cui dal gennaio 1963 il \"Relay\" captato dal Centro spaziale del Fucino di Telespazio situato in Abruzzo - permisero l'effettuazione di quattrocento collegamenti transcontinentali e transoceanici sperimentali per comunicazioni radiotelevisive, tele-fotografiche e telefoniche, inclusi quarantasette programmi televisivi fra cui cinque a colori.\nIl 14 febbraio dello stesso anno, ad essere messo in orbita terrestre fu il \"Syncom-1\", destinato alle telecomunicazioni geostazionarie (vedi la lista). Dovevano passare poi due anni perch\u00e9 il 6 aprile 1965 venisse lanciato l\"'Early Bird\", satellite propedeutico alle telecomunicazioni commerciali.\nRiconoscimenti.\nNel 1962 il produttore discografico e compositore britannico Joe Meek pubblic\u00f2 un brano strumentale dedicato al \"Telstar\", che venne portato al successo dal gruppo musicale \"The Tornados\". La canzone venne successivamente incisa da artisti di diverse nazioni, tra cui in Italia la versione elettronica eseguita nel 1973 da Piero Umiliani e pubblicata con lo pseudonimo \"Ingegner Giovanni e famiglia\".\nAl \"Telstar\" \u00e8 stato assegnato nel 1963 un particolare riconoscimento, il Golden Globe per la miglior copertura internazionale d'informazione, attribuito solo in quella unica circostanza.\nAl campionato mondiale di calcio 1970 venne introdotto il primo pallone \"moderno\" bianco e nero, chiamato \"Telstar\" per la somiglianza con il satellite."}
{"id": "2105125", "revid": "130040", "url": "https://it.wikipedia.org/wiki?curid=2105125", "title": "Matilde di Artois", "text": ""}
{"id": "2105128", "revid": "729019", "url": "https://it.wikipedia.org/wiki?curid=2105128", "title": "Pessegueiro", "text": "L'isola di Pessegueiro (in portoghese: \"Ilha do Pessegueiro\") \u00e8 un'isola del Portogallo situata nell'Oceano Atlantico di fronte alla costa dell'Alentejo Litorale, al largo della localit\u00e0 di Porto Covo (da cui dipende amministrativamente), nel comune di Sines.\nL'isola e la costa antistante fanno parte del Parco Naturale do Sudoeste Alentejano e Costa Vicentina.\nStoria.\nGli studiosi ritengono che quest'isola sia stata colonizzata dai navigatori Cartaginesi in epoca precedente alla seconda guerra punica (218-202 a.C.).\nAll'epoca della conquista romana della penisola iberica, l'isola ospit\u00f2 un piccolo villaggio di pescatori come testimoniano i resti, recentemente scoperti, di vasche per l'estrazione del sale.\nAl tempo dell'Unione Iberica sotto Filippo II di Spagna (1580-1640), si progett\u00f2 di ampliare e fortificare il punto di ancoraggio naturale dell'isola per evitare che i pirati se ne servissero come base per le loro incursioni sulla costa antistante. Si realizz\u00f2 una lunga gettata di massi che dovevano servire da frangiflutti e per collegare l'isola alla terraferma. Nel 1590, nell'ambito di questo progetto, si inizi\u00f2 a costruire sull'isola il Forte di Sant'Alberto, che era posto in posizione dominante e poteva difendere tutto il tratto di costa antistante, in quanto da esso si poteva sviluppare un tiro incrociato con quello del Forte di Nostra Signora di Queimada situato sul continente.\nI lavori del progetto di fortificazione di Pessegueiro furono sospesi nel 1598 e mai pi\u00f9 completati e tutto il suo armamento fu trasferito al forte di Milfontes, a Vila Nova de Milfontes.\nLa leggenda di Nostra Signora di Queimada.\nLa tradizione racconta il miracolo di Nostra Signora di Queimada. A met\u00e0 del XVIII secolo sbarcarono sull'isola dei pirati nordafricani che furono affrontati da un eremita che viveva in una cappella e che invoc\u00f2 la Madonna. I pirati lo uccisero e saccheggiarono e bruciarono la cappella gettando tra le fiamme un quadro della Madonna.\nQuando i pirati andarono via, giunsero gli abitanti di Porto Covo, che videro la cappella distrutta e diedero sepoltura all'eremita. Non trovarono il quadro della Madonna, lo cercarono per tutta l'isola e alla fine lo trovarono miracolosamente intatto fra i resti di un bosco bruciato. Costruirono una nuova cappella sul continente, a circa 1\u00a0km di distanza dall'isola e vi ricollocarono il quadro.\nLa Cappella di Nostra Signora di Queimada divenne un luogo di culto molto frequentato e meta di pellegrinaggi."}
{"id": "2105130", "revid": "1543377", "url": "https://it.wikipedia.org/wiki?curid=2105130", "title": "Al Hirschfeld", "text": "Ebreo, meglio conosciuto per i suoi ritratti satirici di celebrit\u00e0 e star di Broadway, generalmente in bianco e nero e con uno stile di disegno dai tratti semplici.\nBiografia.\n\u00c8 nato a St. Louis, Missouri e si \u00e8 successivamente trasferito con la sua famiglia New York. Dopo aver frequentato l'Art Students League of New York si reca a Parigi e Londra per continuare i suoi studi. Al suo ritorno grazie ad un suo amico inizia a lavorare presso il New York Herald Tribune e il The New York Times.\nNel 1943 si sposa con l'attrice tedesca Dolly Haas (1910-1995) che, negli anni trenta, era fuggita dalla Germania; dalla loro unione nasce una figlia, Nina (nata nel 1945). Da quella data inizia la sua peculiare caratteristica di nascondere nelle sue opere il nome della bambina.\nHirschfeld ha collaborato alla produzione di \"Fantasia 2000\" con il cortometraggio \"Rapsodia in blu\"."}
{"id": "2105131", "revid": "1401472", "url": "https://it.wikipedia.org/wiki?curid=2105131", "title": "Julien Maunoir", "text": "Proclamato beato da papa Pio XII il 4 marzo 1951.\nBiografia.\nStudi\u00f2 nel collegio gesuita di Rennes a partire dal 1621. L\u00ec conobbe padre Coton, confessore del re Enrico IV di Francia, che lo fece ammettere al noviziato di St-Germain di Parigi, dove pronunci\u00f2 i voti nel 1627. Studi\u00f2 in seguito a La Fl\u00e8che quindi nel 1630 al collegio di Quimper, dove studi\u00f2 la lingua bretone, secondo i suoi agiografi apprese il bretone da un angelo che gli si mostr\u00f2 nella cappella di Ty Mamm Doue a Kerfeunteun, all'epoca era una parrocchia vicina a Quimper.\nPoco prima, nel novembre del 1630, ricevette la visita di Michel Le Nobletz che cercava un successore e che lo designer\u00e0 come tale dieci anni pi\u00f9 tardi.\nJulien Maunoir continuer\u00e0 la sua formazione a Tours, Bourges, Nevers e Rouen, per poi tornare a Quimper nel 1640. Venne ordinato sacerdote poco dopo e cominci\u00f2 a predicare le missioni in Bretagna. Nel 1641, inizi\u00f2 la sua prima missione a Douarnenez e per i successivi 43 anni, percorse tutta la Bretagna, da Crozon a Rennes, arrivando a predicare ben 439 missioni.\nIn queste missioni, si serviva delle carte allegoriche di Michel Le Nobletz, ma us\u00f2 anche altri due mezzi: i cantici, sia bretoni sia francesi, e le processioni, che costituivano anche il coronamento della missioni, nelle quali si illustravano le scene della vita di Ges\u00f9.\nDurante una di queste missioni, nel 1674 circa, cristianizz\u00f2 il menhir di Saint-Uzec (eretto nel comune di Pleumeur-Bodou), trasformandolo in un calvario.\nLe parrocchie frequentavano spesso le missioni dove Maunoir predicava, in un anno ci furono 3.000 conversioni e circa 40.000 guarigioni. All'inizio delle sue missioni, Maunoir era accompagnato da un solo confratello padre Bernard, ma presto alcuni sacerdoti secolari affascinati dal suo metodo (chiamato \"alla bretone\") lo seguirono.\nMaunoir mor\u00ec, dopo una vita di fatiche e austerit\u00e0, il 28 gennaio 1683 mentre preparava quella che sarebbe stata la sua ultima missione a Pl\u00e9vin.\nVenne beatificato il 4 marzo 1951 da papa Pio XII, che il 20 maggio 1951 lo proclam\u00f2 patrono della Bretagna."}
{"id": "2105133", "revid": "729019", "url": "https://it.wikipedia.org/wiki?curid=2105133", "title": "Tonsillite", "text": "La tonsillite \u00e8 un'infiammazione delle tonsille, in cui troviamo l'infiammazione tonsillare. Capita spesso che tale infiammazione sia accompagnata con altre malattie sempre di livello respiratorio quale ad esempio l'influenza.\nEpidemiologia.\nMaggiormente colpisce i bambini fino ad un'et\u00e0 di 10 anni (soprattutto se causata da streptococchi).\nSe causata da streptococchi, la trasmissione avviene soltanto tramite stretto contatto, questo contatto deve avvenire durante la fase iniziale della malattia, quando l'infezione scatena le sue prime manifestazioni, in seguito la probabilit\u00e0 diminuisce notevolmente.\nInvece alcune forme dovute ad adenovirus sono molto contagiose, diffondendosi rapidamente in ambienti circoscritti quali piscine o similari.\nIn Italia.\nIn Italia \u00e8 stata riscontrata una maggiore concentrazione di casi attorno al mese di settembre, fino all'inizio della primavera.\nSintomatologia.\nComuni sintomi della tonsillite sono:\nLa tonsillite acuta \u00e8 causata sia da batteri sia da virus, ed \u00e8 accompagnata da dolori alle orecchie durante la deglutizione, alito cattivo o ptialismo che accompagna mal di gola e febbre. In questo caso la superficie della tonsilla pu\u00f2 essere arrossata o avere un rivestimento bianco-grigiastro, mentre i linfonodi del collo si possono gonfiare.\nEziologia.\nIl motivo principale \u00e8 da riscontrarsi quasi esclusivamente in un'azione di virus (Virus di Epstein-Barr) o di batteri (streptococchi \u03b2-emolitici di gruppo A, stafilococco, Haemophilus influenzae).\nTipologia.\nEsistono diversi tipi di tonsillite, tutti riguardanti l'aspetto, ritroviamo quindi quella eritematosa, la essudativa, pseudomembranosa, vescicolare e la ulceronecrotica\nTerapia.\nNel caso di tonsillite batterica, la terapia di prima scelta \u00e8 antibiotica, frequenti l'utilizzo di penicilline, tra le quali in particolare l'amoxicillina e l'ampicillina.\nIn caso di tonsilliti particolarmente frequenti o quando, essendosi instaurata una tonsillite cronica, l'approccio farmacologico non \u00e8 pi\u00f9 efficace, il medico dopo un'opportuna osservazione pu\u00f2 proporre al paziente, come ultimo tentativo, l'asportazione chirurgica delle tonsille (tonsillectomia).\nLa maggior parte dei pazienti che si sottopongono a tonsillectomia sono bambini, anche se da qualche decennio si sta assistendo ad una netta riduzione del numero degli interventi: in et\u00e0 pediatrica questo intervento \u00e8 infatti oggi proposto solo per casi accuratamente selezionati e previa un'osservazione di molti mesi. Si \u00e8 infatti osservato che molti soggetti, dopo avere sofferto frequentemente di tonsillite da piccoli, vedono in et\u00e0 adulta drasticamente ridursi i loro sintomi.\nLa tonsillectomia, come tutti gli altri interventi, non \u00e8 scevra da rischi (anestesia generale, emorragia intra- e post- operatoria, ecc.), comporta una convalescenza dolorosa e abbastanza lunga (generalmente per la ripresa di un'attivit\u00e0 lavorativa leggera sono necessari almeno una dozzina di giorni, per la ripresa di un'attivit\u00e0 pesante almeno 3 settimane), e pertanto il rapporto vantaggi-svantaggi va attentamente analizzato prima di decidere se ricorrere alla chirurgia."}
{"id": "2105134", "revid": "28592", "url": "https://it.wikipedia.org/wiki?curid=2105134", "title": "XVIII", "text": ""}
{"id": "2105136", "revid": "126015", "url": "https://it.wikipedia.org/wiki?curid=2105136", "title": "Nevado del Ruiz", "text": "Il Nevado del Ruiz \u00e8 un vulcano delle Ande, il pi\u00f9 alto della Colombia. Sorge a 5.321 metri sopra il livello del mare. Come suggerisce il nome, \u00e8 ricoperto di ghiacciai, in una fase di rapida regressione, che circondano il cratere Arenas. Derivato dal vulcanismo di subduzione, il Nevado del Ruiz ha subito frequenti eruzioni pliniane durante l'Olocene. Quella del 1985 \u00e8 stata una delle pi\u00f9 letali della storia, in particolare radendo al suolo la citt\u00e0 di Armero. La miscela di cenere e acqua causa regolarmente lahar devastanti. Il vulcano \u00e8 oggi sotto costante osservazione per proteggere al meglio le centinaia di migliaia di persone che vivono nelle valli ai suoi piedi.\nLa montagna fu scalata per la prima volta nel 1936. La sua fauna e flora, che includono diverse specie endemiche della Cordillera Central, sono protette all'interno del Parco nazionale naturale Los Nevados.\nToponomastica.\nIn spagnolo, l'aggettivo \"nevado\" significa \"nevoso\"; un nevado designa pi\u00f9 particolarmente, in America, una montagna costituita da un piano nivale. Il Nevado del Ruiz \u00e8 anche chiamato \"Paramo de Ruiz\" e \"Mesa de Herveo\" (il \"tavolo Herveo\"). In epoca precolombiana, era chiamato \"Kumanday\", o la \"montagna bianca\" o ancora \"Tabuch\u00eda\", cio\u00e8 la \"candela\" o il \"fuoco\", ma anche \"Tama\", il \"decano\" o il \"nonno\" 8. \u00c8 soprannominato il \"leone addormentato\".\nGeografia.\nSituazione.\nIl Nevado del Ruiz \u00e8 un vulcano situato in Colombia, al confine tra i dipartimenti di Caldas e Tolima, 130 chilometri a ovest di Bogot\u00e0 e 30 km a sud est di Manizales. L'Oceano Pacifico si estende per 220 chilometri a ovest. La montagna si trova nella Cordigliera delle Ande, pi\u00f9 precisamente all'interno della Cordigliera Centrale, e fa parte di un arco vulcanico composta da sei edifici principali che, da sud a nord, portano il nome di Cerro Mach\u00edn, Nevado del Tolima, Nevado de Quind\u00edo, Santa Isabel, Nevado del Ruiz e Cerro Bravo.\nIdrografia.\nI ghiacciai del Nevado del Ruiz si sono formati diverse migliaia di anni fa e sono in una fase di ritirata quasi continua dall'ultimo massimo glaciale. Da 28.000 a 21.000 anni BP, il limite locale occupa circa 1.500 km\u00b2. Circa 12.000 BP, quando i ghiacciai erano gi\u00e0 in fase di ritirata, coprivano ancora 800 km\u00b2. Durante la piccola era glaciale, che dur\u00f2 dal 1600 al 1900 circa, occuparono circa 100 km\u00b2.\nDa allora, i ghiacciai si sono ritirati in modo significativo a causa del riscaldamento globale. Nel 1959 la loro superficie scese a 34 km\u00b2. Dall'eruzione del 1985, che distrusse il 10% della calotta sommitale, si \u00e8 ulteriormente dimezzato da 17-21 km\u00b2 secondo le stime a 10 km\u00b2 nel 2003. I ghiacciai, che hanno raggiunto un'altitudine di 4.500 metri nel 1985, sono saliti a un'altitudine di 4.800 o addirittura 4.900 metri nel 2007.\nLa calotta glaciale locale ha uno spessore medio di circa 50 metri. Raggiunge i 190 metri in alcuni tratti dell'altopiano sommitale e a livello del ghiacciaio delle Nereides, sul versante sud-ovest. I ghiacciai del versante settentrionale e, in misura minore, del versante orientale sono quelli che si sono maggiormente sciolti durante l'eruzione del 1985; non superano pi\u00f9 i 30 metri di spessore. La calotta che copre l'altopiano sommitale potrebbe nascondere una caldera. In effetti, cinque cupole che circondano la vetta sono emerse in seguito al ritiro dei ghiacciai.\nL'acqua dei ghiacciai alimenta direttamente i fiumi Cauca e Magdalena, rispettivamente ai piedi del versante occidentale e orientale. Il deflusso da questi ghiacciai e da quelli dei vulcani circostanti \u00e8 fonte di acqua potabile per una quarantina di paesi a valle. Le autorit\u00e0 e gli scienziati colombiani sono preoccupati per l'approvvigionamento delle citt\u00e0 in cui i ghiacciai arrivano a sciogliersi completamente.\nGeologia.\nIl Nevado del Ruiz si trova al limite della placca sudamericana, scandendo l'area di subduzione della placca di Nazca. Fa parte della cintura di fuoco. L'arco vulcanico si trova all'incrocio di quattro faglie, alcune delle quali attive. Come spesso accade con il vulcanismo di subduzione, \u00e8 probabile che il Nevado del Ruiz produca eruzioni di tipo esplosivo pliniano con colate infuocate che possono sciogliere la neve e i ghiacciai e portare a devastanti lahar.\nIl vulcano \u00e8 nato 1,8 milioni di anni fa, all'inizio del Pleistocene. Tre fasi eruttive sono state individuate nel corso della sua storia: ancestrale, antica e attuale. Durante la fase di ancestrale, tra 1,8 e 1 milione di anni BP, un complesso di grandi stratovulcani fu messo in atto. Tra 1 e 0,8 milioni di anni BP, sono parzialmente collassati su se stessi, formando una vasta caldera di 5-10 chilometri di diametro. Durante la vecchia fase, tra 800.000 e 200.000 anni a.C., appare un nuovo complesso di grandi stratovulcani, tra cui il \"vecchio\" Nevado del Ruiz, il Nevado del Tolima, Nevado del Quind\u00edo e Santa Isabel. Ancora una volta, tra 200.000 e 150.000 anni fa, si formarono caldaie esplosive al vertice. La fase attuale inizia 150.000 anni fa e vede lo sviluppo dell'attuale edificio attraverso la comparsa di cupole laviche in andesite e dacite all'interno dell'antica caldera.\nClima.\nTra 2.300 e 3.800 metri sul livello del mare, il clima di montagna \u00e8 caratterizzato da temperature comprese tra i 6 e 14 \u00b0C durante tutto l'anno e precipitazioni cumulative da 2.000 a 3.000 mm. Tra i 3.800 e 4.500 metri sul livello del mare, le temperature scendono tra i 0 e 6 \u00b0C mentre le precipitazioni da 1.500 a 2.000 mm. Al di l\u00e0 di queste quote c'\u00e8 il limite della neve: le temperature sono spesso negative e le precipitazioni generalmente cadono sotto forma di neve. Sul versante occidentale, il gradiente termico \u00e8 di 0,54 \u00b0C ogni 100 metri contro i 0,51 \u00b0C del versante est.\nFauna e flora.\nIl Nevado del Ruiz \u00e8 generalmente ricoperto da una bassa vegetazione, a causa della sua altezza. Lo spessore della foresta diminuisce gradualmente man mano che la vetta si avvicina. Ai piedi delle colline si sviluppano foreste ricoperte da alberi dai 20 a 35 metri di altezza. I pendii delle montagne sono ricoperti da foreste nane con esemplari alti da 3 a 8 metri. Al di l\u00e0, nella zona Paramo, la vegetazione \u00e8 dominata da erbe come tussock e specie di espeletia. La regione ospita specie legnose appartenenti alla famiglia delle Rubiaceae, Fabaceae, Melastomataceae, Lauraceae e Moraceae. Le piante da fiore sono rappresentate dalle famiglie delle Polypodiaceae, Araceae, Poaceae, Asteraceae, Piperaceae o Orchidaceae.\nTra gli animali presenti sui fianchi del vulcano vi sono il tapiro delle Ande (\"Tapirus pinchaque\") e l' orso dagli occhiali (\"Tremarctos ornatus\"), entrambi minacciati nello stato di conservazione. Il parrocchetto fronterossiccia (\"Bolborhynchus ferrugineifrons\"), il colibr\u00ec elmetto (\"Oxypogon guerinii\") e il rospo paffuto di Hervo (\"Osornophryne percrassa\") sono specie endemiche della Cordillera Central. In tutto, la montagna ospita 27 specie di uccelli endemiche della Colombia, 14 delle quali sono limitate alla regione intorno al Nevado del Ruiz. Quindici di loro sono considerati minacciati nello stato di conservazione.\nStoria.\nStoria eruttiva.\nIl Nevado del Ruiz \u00e8 il secondo vulcano pi\u00f9 attivo della Colombia dopo Galeras. La pi\u00f9 antica eruzione \u00e8 stata individuata, durante l'Olocene, risalente al 6.600 anni BP. Ulteriori eruzioni si verificarono intorno al 1245 a.C., nell'850 a.C., intorno al 200 a.C., nel 1350, nel 1541 (incerto), nel 1570, nel 1595, nel 1623, nel 1805, nel 1826, nel 1828 (incerto), nel 1829, nel 1831, nel 1833 (incerto), nel 1845, nel 1916, dal 22 dicembre 1984 al 19 marzo 1985, dall'11 settembre 1985 al 13 luglio 1991. Quasi tutti questi eventi consistevano in un'eruzione iniziale a livello del cratere principale seguita da un'esplosione fotomagmatica con emissione di colate infuocate. \u00c8 stato accompagnato da frane, lahar e dalla parziale distruzione di cupole di lava. L'intensit\u00e0 delle eruzioni negli ultimi mille anni, per\u00f2, tende a diminuire e i depositi piroclastici sono meno voluminosi di quelli del Pleistocene.\nLe pi\u00f9 antiche testimonianze conosciute sull'attivit\u00e0 del Nevado del Ruiz risalgono al 1595 poi al 1845, data in cui gli sono attribuibili importanti distruzioni. Nel 1845 l'eruzione vulcanica trascin\u00f2 nelle sue colate laviche i piccoli villaggi.\nEruzione del 1595.\nIl 9 marzo 1595, si verific\u00f2 un violento terremoto, come precursore. La mattina del 12 marzoil Nevado del Ruiz erutt\u00f2. Si sentirono tre successive esplosioni pliniane a pi\u00f9 di cento chilometri dalla vetta. Una grande quantit\u00e0 di cenere venne espulsa che anner\u00ec l'ambiente circostante. Il vulcano emise anche lapilli e bombe vulcaniche. In totale, l'eruzione produsse 0,16 km\u00b3 di ceneri e lapilli. Dei lahar si innescarono, che scendono al fondo delle valli, ostruirono il corso dei fiumi, uccidendo tutta la fauna acquatica e distruggendo gran parte della vegetazione. Pi\u00f9 di 600 persone morirono direttamente a causa dei lahar. Questa \u00e8 l'ultima eruzione grande prima di quella del 1985.\nEruzione del 1845.\nLa mattina di 19 febbraio 1845, un violento terremoto provoc\u00f2 una grande colata di fango. Dopo aver raggiunto un conoide di deiezione, si divise in due. Il ramo pi\u00f9 importante percorre la Val Lagunilla per circa 70 chilometri, riempiendo l'alveo, fino a giungere alla confluenza con il fiume Magdalena, e uccidendo la maggior parte della popolazione. Il secondo ramo, meno importante, fu deviato da colline, nel fiume Sabandija che scorre in direzione est, prima di unirsi al ramo principale all'incrocio del fiume Sabandija e del fiume Magdalena. Il bilancio umano \u00e8 stimato in mille morti.\nEruzione del 1985.\nA partire dal novembre del 1984, l'attivit\u00e0 sismica aument\u00f2 nella regione. L'11 settembre 1985, il vulcano erutt\u00f2. Dopo due mesi di attivit\u00e0 registrati dai vulcanologi e dalle alte autorit\u00e0 governative della regione, l'attivit\u00e0 sismica raddoppi\u00f2 di intensit\u00e0. Il 13 novembre, intorno alle 15:00, la sua sommit\u00e0, ricoperta di neve e ghiacciai, ha visto la sua sommit\u00e0 sciogliersi sostanzialmente. In poche ore, sotto la pressione della lava e per l'effetto del caldo, la neve si trasform\u00f2 in acqua che, mescolata a fango e cenere - un lahar - inizi\u00f2 a precipitare gi\u00f9 per le valli vicine. Poco prima della mezzanotte, il paese di Armero a 50 km da l\u00ec, fu sommerso da un fiume di fango che avanza alla velocit\u00e0 di 80 km/h. Questo disastro \u00e8 la quarta eruzione pi\u00f9 mortale della storia con quasi 24.000 morti. L'eruzione fin\u00ec il 13 luglio 1991.\nQuesto dramma \u00e8 rimasto famoso in tutto il mondo attraverso il volto di una ragazzina di 13 anni, Omayra S\u00e1nchez e la sua agonia, filmata dalla televisione.\nEruzione del 2012.\nVerso la fine di marzo del 2012, il vulcano mostr\u00f2 segni di imminente eruzione, con crescenti emissioni di anidride solforosa e terremoti sempre pi\u00f9 frequenti. Venne messo in allarme arancione il 31 marzo 2012, il che signific\u00f2 che secondo i vulcanologi colombiani il vulcano avrebbe potuto eruttare nei successivi 28 giorni o settimane. Tuttavia, il 3 maggio, il livello di allerta fu ridotto da arancione a giallo. Il 29 maggio si verific\u00f2 una nuova serie di terremoti e le ceneri caddero su pi\u00f9 di venti villaggi. Durante il mese di giugno, queste ultime continuarono e l'intensit\u00e0 dei terremoti aument\u00f2, tanto che le evacuazioni da 300 a 1.500 persone vennero decise dal comitato di emergenza di Caldas e annunciate dai media. Il livello di avviso divenne quindi rosso. Infine, il 2 luglio il vulcano erutt\u00f2, interessando un'area di 7,5 chilometri di diametro. Questo episodio continu\u00f2 fino al gennaio del 2013 dove vennero emessi ceneri e anidride solforosa.\nStoria umana.\nNel 1868-1869, i tedeschi geologi Wilhelm Reiss e Alphons St\u00fcbel furono i primi a tentare la salita del Nevado del Ruiz. Il vulcano per\u00f2 fu scalato per la prima volta nel 1936 da W. Cunet e Augusto Gansser-Biaggi, della spedizione di M. Rapp. Ripetono l'impresa tre anni dopo, sugli sci. \nAttivit\u00e0.\nEscursionismo, alpinismo e sport invernali.\nIl Nevado del Ruiz \u00e8 accessibile dalla strada da Manizales a La Esperanza. Pochi chilometri dopo aver superato Las Brisas, dove \u00e8 possibile campeggiare, si trova l'ingresso al parco nazionale che richiede il pagamento di una tassa a un'altitudine di 4.050 metri. Quattro chilometri a sud e circa 100 metri pi\u00f9 in alto si trova lo chalet Arenales che pu\u00f2 ospitare venti persone. Un ultimo rudimentale rifugio, costruito accanto ai ruderi di un vecchio rifugio incendiato prima dell'eruzione del 1985, che permette solo di mangiare. Il tempo di salita dall'ingresso del parco alla vetta \u00e8 di sette-otto ore e tre ore dalla pista motorizzata che circonda il vulcano da ovest. \u00c8 anche presente una guida.\nIl versante sud-ovest del vulcano \u00e8 stato sede di impianti di risalita per la pratica degli sport invernali, dal 1940. I campionati sudamericani di sci si sono svolti a Nevado del Ruiz il 26 e 28 luglio 1956 e ha permesso all'argentino Luis de Ridder di vincere.\nTutela ambientale.\nIl Nevado del Ruiz, come molti stratovulcano della regione, \u00e8 incluso nel Parco nazionale naturale Los Nevado, un parco nazionale di 583 km\u00b2 istituito nel 1973 e situato a ovest di Bogot\u00e0, al centro delle Ande in Colombia. \u00c8 una meta ambita e ospita diversi rifugi per 20 turisti. Nel 2009 ha accolto pi\u00f9 di 50.000 visitatori, il che la colloca al terzo posto, per presenze, tra le 55 aree protette del paese. La pesca alla trota iridea (\"Oncorhynchus mykiss\") \u00e8 autorizzata nel lago Ot\u00fan, dove \u00e8 stata appositamente introdotta. Un centro termale \u00e8 installato ai piedi del vulcano.\nValutazione e prevenzione dei rischi.\nIl vulcano continua a rappresentare una seria minaccia per le citt\u00e0 e i villaggi circostanti. Il rischio pi\u00f9 probabile \u00e8 rappresentato da piccole eruzioni che potrebbero destabilizzare i ghiacciai e innescare lahar. Nonostante il significativo ritiro dei ghiacciai del Nevado del Ruiz, il volume di ghiaccio al vertice rimane abbastanza grande perch\u00e9 l'improvviso scioglimento del 10% della calotta glaciale locale produca 40 milioni di metri cubi di acqua, pi\u00f9 o meno equivalenti al disastro del 1985. I lahar cos\u00ec prodotti possono estendersi per un centinaio di chilometri, in fondo alle valli, in poche ore. Le stime mostrano che pi\u00f9 di 500.000 persone che vivono nelle valli di Combeima, Chinchin\u00e1, Coello, Toche e Gual\u00ed sono a rischio, 100.000 delle quali sono considerate alte. I lahar rappresentano una minaccia per le citt\u00e0 di Honda, Mariquita, Ambalema, Chinchin\u00e1, Herveo, Villahermosa, Salgar e La Dorada. Sebbene piccole eruzioni siano pi\u00f9 probabili, la storia eruttiva del massiccio del Nevado del Ruiz, lunga due milioni di anni, ha molte eruzioni su larga scala e non esclude che un evento del genere si ripeta. Una grande eruzione di questo tipo avrebbe effetti molto ampi, inclusa la potenziale chiusura dell'aeroporto internazionale El Dorado-Bogot\u00e0 a causa della caduta delle ceneri.\nMentre la tragedia di Armero nel 1985 \u00e8 stata aggravata dalla mancanza di allerta, dalla cattiva gestione dell'urbanizzazione e dalla mancanza di prevenzione tra le popolazioni, il governo colombiano ha deciso due anni dopo di creare un programma speciale, l\"'Oficina Nacional para la Atencion de Desastres\" (letteralmente \"ufficio nazionale per la prevenzione dei disastri\"), per prevenire tali incidenti in futuro. Tutte le citt\u00e0 colombiane si sono quindi impegnate a promuovere questi piani di prevenzione con l'obiettivo di ridurre le conseguenze negative dei disastri naturali mentre le evacuazioni vengono effettuate in risposta alle minacce di eruzione. Cos\u00ec, 2.300 persone che vivevano lungo cinque fiumi furono evacuate durante una nuova esplosione nel Nevado del Ruiz nel 1989. Quando un altro vulcano in Colombia, Nevado del Huila, erutt\u00f2 nell'aprile del 2008, migliaia di persone furono evacuate a causa dei timori dei vulcanologi del ripetersi del disastro del 1985.\nNonostante questi sforzi di prevenzione, nel 2006 piogge torrenziali del Nevado del Ruiz provocarono una frana nella valle Chinchin\u00e1, uccidendo nove giovani di et\u00e0 compresa tra i 12 e i 19 anni."}
{"id": "2105142", "revid": "288704", "url": "https://it.wikipedia.org/wiki?curid=2105142", "title": "Topfreedom", "text": ""}
{"id": "2105145", "revid": "599013", "url": "https://it.wikipedia.org/wiki?curid=2105145", "title": "Telestar", "text": ""}
{"id": "2105146", "revid": "6923", "url": "https://it.wikipedia.org/wiki?curid=2105146", "title": "Moto Guzzi 2C", "text": "La 125 2C 4T \u00e8 una motocicletta prodotta dalla Moto Guzzi a partire dal 1979 (la presentazione avvenne al Salone di Milano di quell'anno) con motore di piccola cilindrata a quattro tempi.\nDescrizione.\nIl motore, derivato dal quattro cilindri delle \"Benelli e Moto Guzzi 254\", \u00e8 un bicilindrico monoalbero a carter umido lubrificato dalla pompa trocoidale. La soluzione del bicilindrico quattro tempi distingueva la \"2C\" dal resto della produzione del mercato delle 125 stradali dell'epoca, dominato da monocilindriche e bicilindriche a due tempi, con qualche sparuta quattro tempi. Inoltre, era l'unica dotata di avviamento elettrico.\nPer quanto riguarda la ciclistica e le sovrastrutture, vennero impiegate diverse componenti della \"sorella maggiore\"; il cruscotto, contrariamente alla 254, era situato sulla testa di forcella (anzich\u00e9 sul serbatoio).\nIl motore si dimostr\u00f2 particolarmente incline a girare ad alti regimi (la potenza massima era ad oltre 10.000 giri, e si potevano tranquillamente toccare gli 11.000) e con una curva di potenza piuttosto acuta.\nBenelli 124.\nVenduta anche con il marchio Benelli (con la denominazione \"124\") la moto ebbe scarso successo a causa dell'erogazione del motore, delle scarse prestazioni e del prezzo elevato, uscendo di produzione a fine 1981."}
{"id": "2105149", "revid": "287204", "url": "https://it.wikipedia.org/wiki?curid=2105149", "title": "Charles-Hubert Millevoye", "text": "Biografia.\nRicevuta la prima istruzione da uno zio, successivamente studi\u00f2 con M. Bardoux, un professore al collegio di Abbeville. Suo padre mor\u00ec quando egli aveva 13 anni, e dunque fu inviato dalla famiglia a Parigi per terminare la sua formazione. Inizi\u00f2 a studiare giurisprudenza, poi divenne un libraio, ma alla fine abbandon\u00f2 entrambe le attivit\u00e0 per dedicarsi alla scrittura.\nLa sua pi\u00f9 famosa poesia \u00e8 \"La chute des Feuilles\", che fu ampiamente tradotta. La sua poesia che inizia con \"Dans les bois l'amoureux Myrtil\" \u00e8 anche ben nota per essere stata musicata con il titolo \"Vieille Chanson\" da Georges Bizet."}
{"id": "2105154", "revid": "122679028", "url": "https://it.wikipedia.org/wiki?curid=2105154", "title": "Telepass (azienda)", "text": "Telepass S.p.A. \u00e8 una azienda italiana che opera nel settore dei servizi per la mobilit\u00e0 in ambito urbano e extraurbano basati su app. Il Gruppo Telepass si \u00e8 sviluppato dal 2017 per creare un ecosistema di servizi che offre a privati e aziende un numero sempre maggiore di opzioni per una mobilit\u00e0 integrata flessibile, sicura e sostenibile.\n\u00c8 nota anche come azienda attiva nel settore della gestione, commercializzazione e riscossione dei sistemi di pagamento automatico del pedaggio autostradale (Telepass e Viacard), basati su Obu (on board unit). \nStoria.\n\u00c8 nata il 7 ottobre 2008, con il conferimento delle attivit\u00e0 di pagamento del pedaggio autostradale da parte di Autostrade per l'Italia, che tramite Autostrade Tech S.p.A., la controllava al 100%.\nFino al 16 febbraio 2011 la societ\u00e0 ha gestito Telepass Mobile, un operatore virtuale SP MVNO basato su servizi collegati agli utilizzatori di Telepass che si appoggiava alla rete Wind; dopo tale data i clienti che non rescissero dal contratto divennero utenti Wind.\nDal 2006 al 2015 l'offerta si \u00e8 ampliata ad altri servizi quali pagamento parcheggi, ZTL, strisce blu e traghetti aggiungendo poi la possibilit\u00e0 di pagare anche taxi e treni.\nA fine 2016, nell\u2019ambito del piano di riorganizzazione societaria in seno alla controllante Atlantia, \u00e8 stata perfezionata l\u2019operazione di acquisto infragruppo della partecipazione in Telepass S.p.A. per cui Atlantia \u00e8 passata a detenere il 100% delle azioni.\nA dicembre 2016 \u00e8 stata sviluppata Telepass Pay, circuito per il pagamento di tutti i servizi legati alla mobilit\u00e0 personale, da Giugno 2017 iscritta all\u2019albo degli Intermediari di Moneta Elettronica. Nel 2017 \u00e8 nato il Gruppo Telepass.\nAcquisizioni:\n2018 - K-Master, piattaforma di fleet management.\n2018 \u2013 75% di Infoblu, il principale operatore nel settore dell\u2019infomobilit\u00e0 in Italia, che fornisce informazioni sulla percorribilit\u00e0 e la mobilit\u00e0 di oltre 100.000 km di strade.\n2020 \u2013 Wash out, startup attiva nel lavaggio auto a domicilio senza l\u2019utilizzo di acqua.\nIn aprile 2018 \u00e8 stata lanciata la piattaforma proprietaria che offre assicurazioni sulla mobilit\u00e0. Alla fine dello stesso anno sono stati attivati servizi di pagamento dello Skipass.\nA inizio 2019 sono state attivate le prime partnership con operatori specializzati per noleggiare e pagare i monopattini elettrici con Telepass Pay.\nAzionariato.\nFonte: telepass.it"}
{"id": "2105157", "revid": "3115", "url": "https://it.wikipedia.org/wiki?curid=2105157", "title": "Gabriele Nissim", "text": "Biografia.\nGabriele Nissim, protagonista delle lotte studentesche del 1968 a Milano, si \u00e8 sempre occupato della realt\u00e0 culturale e politica dell'Europa orientale. Nel 1982 ha fondato \"L'Ottavo Giorno\", rivista italiana dedicata ai temi del dissenso nei paesi dell'est europeo.\nHa realizzato, inoltre, numerosi documentari per le reti televisive di Canale 5 e della Svizzera Italiana sull'opposizione clandestina al comunismo, sui problemi del post-comunismo e sulla condizione ebraica nell'Est.\nHa lavorato per i periodici \"Panorama\" e \"Il Mondo\" e per i quotidiani \"il Giornale\" e \"Corriere della Sera\".\n\u00c8 presidente di Gariwo, la foresta dei Giusti che ricerca in tutto il mondo i Giusti di tutti i genocidi.\nPer Mondadori ha pubblicato nel 1995 \"Ebrei invisibili. I sopravvissuti dell'Europa orientale dal comunismo ad oggi\" (con Gabriele Eschenazi), nel 1998 \"L'uomo che ferm\u00f2 Hitler. La storia di Dimitar Peshev che salv\u00f2 gli ebrei di una nazione intera\", nel 2003 \"Il tribunale del bene. La storia di Moshe Bejski, l'uomo che cre\u00f2 il Giardino dei Giusti\" (ora nella collezione Oscar), nel 2007 \"Una bambina contro Stalin\", nel 2011 \"La bont\u00e0 insensata\", nel 2015 \"La lettera ad Hitler\".\nPer Bruno Mondadori, insieme ad altri, ha scritto \"Storie di uomini giusti nel Gulag\".\nIn \"Una bambina contro Stalin\" narra la storia di un comunista italiano, Gino De Marchi, espatriato in URSS, arrestato e fucilato senza processo nel periodo delle \"grandi purghe\" staliniane e della battaglia che la figlia Luciana condusse coraggiosamente per la riabilitazione della memoria paterna.\nNel 2011 pubblica \"La bont\u00e0 insensata\", una ricerca sul comun denominatore che unisce tutte le figure che si sono opposte e ancora si oppongono ai genocidi e ai totalitarismi nel mondo.\nA cento anni dal Genocidio armeno, il 21 aprile 2015 ha pubblicato il volume \"La lettera a Hitler\" (Mondadori), che ripercorre la vita e il pensiero dello scrittore tedesco Armin Theophil Wegner, spirito libero che ha saputo vedere il male e ha cercato di contrastarlo ovunque si manifestasse nel mondo. Questo libro ha vinto, nel febbraio 2016, la VI edizione del Premio Fiuggi-Storia per la sezione biografie.\nIl 10 maggio 2012 Gabriele Nissim, sostenuto da un gruppo di associazioni, istituzioni ed eminenti personalit\u00e0 della cultura di tutto il mondo, ha conseguito l'approvazione da parte del Parlamento europeo della sua proposta di istituire una Giornata europea dei Giusti. La Giornata dedicata ai Giusti d'Europa \u00e8 stata istituita con Dichiarazione scritta n. 3/2012 del Parlamento europeo e sar\u00e0 celebrata ogni anno il 6 marzo, data della morte di Moshe Bejski, in tutta Europa.\nNissim ha ricevuto numerosi premi internazionali. Il 6 novembre 1998 \u00e8 stato nominato dalla Narodno S\u0103branie (il parlamento di Sofia) cavaliere di Madara, la massima onorificenza culturale bulgara, per la scoperta di Dimit\u0103r Pe\u0161ev, il salvatore degli ebrei bulgari. Nel 2003 ha vinto il premio della critica \"Ilaria Alpi\" per il documentario televisivo, \"Il giudice dei Giusti\", scritto da lui stesso e da Emanuela Audisio e diretto da Enrico Marchese.\nIl 2 dicembre 2007 ha ricevuto una menzione speciale dalla regione Lombardia per la sua attivit\u00e0 per la pace e sul tema dei Giusti.\nNel 2013 ha ricevuto, insieme a un certificato di benemerenza, una targa commemorativa intitolata ai Santi Copatroni d\u2019Europa Cirillo e Metodio, \"per i suoi meriti nella diffusione e nello sviluppo della cultura bulgara in Italia\".\nNel 2014 \u00e8 stato premiato con l'Ambrogino d'oro, la civica benemerenza intitolata al Santo patrono della citt\u00e0 di Milano, per essersi \u201cspeso con tenacia e passione per preservare la memoria delle persecuzioni, dei crimini e dei genocidi del Novecento\u201d, attraverso la diffusione delle figure esemplari dei Giusti, rivolta soprattutto ai giovani, e con l'istituzione della Giornata europea dei Giusti. Nel mese di dicembre 2015, gli \u00e8 stato conferito il Premio internazionale Empedocle per le Scienze Umane - sezione \u201cLa Politica tra il bene e il male, ieri e oggi\u201d - in memoria di Paolo Borsellino.\nGabriele Nissim nella sua attivit\u00e0 per la memoria \u00e8 stato protagonista di numerosi avvenimenti internazionali.\n\u00c8 stato artefice della costruzione del museo dedicato ai Pe\u0161ev a Kjustendil in Bulgaria nel 2001, ha promosso la costruzione del \"Giardino dei Giusti di tutto il mondo\" nella citt\u00e0 di Milano, ha realizzato, sempre nella citt\u00e0 lombarda, nel parco Valsesia, il primo parco italiano dedicato alle vittime del gulag nel 2004 e poi a Levashovo, nei pressi di San Pietroburgo, il 29 giugno del 2007 ha inaugurato il memoriale dedicato alle mille vittime italiane del totalitarismo sovietico.\n\u00c8 stato promotore di grandi convegni internazionali sul tema dei Giusti, di cui ricordiamo il convegno del 2000 all'Universit\u00e0 di Padova dedicato ai Giusti per gli ebrei e per gli armeni, il convegno del 2003 a Milano sulla resistenza morale al totalitarismo e i Giusti nel Gulag, il convegno del 2007 sui Giusti a Bologna e il convegno del 2012 a Milano dedicato ai Giusti e ai valori dell'Europa. Nel 2017 \u00e8 stato il promotore del ciclo di incontri \"La crisi dell'Europa e i Giusti del nostro tempo\", organizzato in collaborazione con il Teatro Franco Parenti, su temi di attualit\u00e0 come la prevenzione dei genocidi, il terrorismo, la crisi dell'Europa e il ruolo dei Giusti di fronte alle sfide dell'attualit\u00e0. Al termine di questo ciclo, Nissim ha lanciato la Carta delle responsabilit\u00e0 2017, con il sindaco di Milano Giuseppe Sala come primo firmatario. La Carta, che si ispira a Charta '77 e vuole richiamare l'attenzione sui valori con cui affrontare i temi chiave del nostro tempo, \u00e8 stata firmata anche da importanti personalit\u00e0 italiane e internazionali, a partire da Andr\u00e9e Ruth Shammah e Piergaetano Marchetti. \nGabriele Nissim \u00e8 anche tra i principali sostenitori della Giornata dei Giusti dell'umanit\u00e0, approvata dal Parlamento italiano il 7 dicembre 2017, che recepisce la Giornata europea dei Giusti (6 marzo) e la rende parte dell'ordinamento italiano."}
{"id": "2105162", "revid": "125175115", "url": "https://it.wikipedia.org/wiki?curid=2105162", "title": "Il Guardiano del Faro", "text": "Biografia.\nHa conseguito gli studi classici. Dopo essersi diplomato in pianoforte al Conservatorio Giuseppe Verdi di Milano inizia a comporre canzoni e ottenuto un contratto con la Bluebell di Antonio Casetta debutta come cantautore nel 1961 con \"Dolci sogni/Cos\u00ec\", il primo 45 giri, a cui seguono altri per la stessa etichetta.\nDiventa anche produttore artistico per la Bluebell lavorando con molti artisti Italiani e stranieri tra cui Carmen Villani, Claudio Lippi, Umberto Balsamo, I Nuovi Angeli, La Nuova Gente, Filipponio, Maurizio Piccoli, Sal Da Vinci, Mario Rosini, Santo &amp; Johnny, Frankie Avalon, Joe Damiano, Al Martino, Vikki Carr, Gino Vannelli. Si dedica anche all'attivit\u00e0 di compositore per altri cantanti: tra i brani da lui scritti \"Ma ci pensi\" per Mina, \"Il primo bacio che dar\u00f2\" per Gigliola Cinquetti e \"Solo tu\" per Orietta Berti che nell'esecuzione di Cliff Richard (\"All My Love\") diviene un successo internazionale con oltre 15 milioni di copie vendute. Scrive anche alcune canzoni con Giorgio Gaber; ne sono note in particolare due contenute nell'album \"L'asse di equilibrio\", ovvero \"Parole parole\" e \"Suona chitarra\" che viene ripresa dal vivo nel disco doppio \"Il signor G\".\nNel 1972 diviene direttore generale del gruppo editoriale di musica leggera della Dischi Ricordi, carica che mantiene per circa 15 anni. Nello stesso anno e fino al 1975 sar\u00e0 anche direttore artistico e assistente alla Direzione Generale della Polydor Italia.\nFederico Monti Arduini deve la sua notoriet\u00e0 soprattutto ai lavori prodotti con lo pseudonimo di \"Il Guardiano del Faro\", basati sull'uso del moog: caratterizzato da uno stile particolare a met\u00e0 tra la produzione classica e il pop elegante strumentale, ottiene grande notoriet\u00e0 nel 1972 con il brano \"Il gabbiano infelice\", rivisitazione del brano \"Amazing Grace\", che raggiunse la posizione numero 1 della Top 10 italiana.\nNel 1973 scrive con Umberto Balsamo su testo di \"Lubiak\" (pseudonimo di Felice Piccarreda) \"Tu nella mia vita\", una delle canzoni pi\u00f9 note del duo Wess &amp; Dori Ghezzi, canzone che partecipa al Festival di Sanremo dello stesso anno. La canzone si classifica al sesto posto, ma \u00e8 prima nelle vendite.\nNel 1975 vince Un disco per l'estate con il brano di sua composizione \"Amore grande amore libero\", ottenendo per qualche mese la posizione n. 1 nelle classifiche dei dischi a 45 giri pi\u00f9 venduti. Nello stesso anno compone la colonna sonora dell'omonimo film diretto da Luigi Perelli.\nL'anno successivo fonda la FMA, casa discografica il cui nome sono le sue iniziali, e compone la colonna sonora del film \"La orca\" per la regia di Eriprando Visconti, di cui \u00e8 tema conduttore il suo brano \"Male d'amore\".\nAltri brani di minor riscontro da parte del pubblico sono \"Papillon\" del 1973, \"Amore tra le dita\" del 1976, \"Domani\" del 1977 (che fu la sigla della trasmissione radiofonica \"Pi\u00f9 di cos\u00ec...\") e \"Pensare, capire, amare\". Nel 1978 compone l'album \"Oasis\" contenente brani quali \"Non una corda al cuore\", \"Disco divina\", \"Oasis\", \"Immenso mare immenso amore\".\nNei primi anni ottanta partecipa come ospite fisso alla trasmissione televisiva \"Blitz\" condotta da Gianni Min\u00e0, contribuisce come autore e poi anche come presentatore con il proprio vero nome ad altri programmi televisivi delle reti nazionali quali \"Il sabato\", \"Blu domenica\" ed il variet\u00e0 sexy \"Il cappello sulle ventitr\u00e9\" trasmesso da Rai 2.\nNel giugno del 1996 Monti Arduini fonda la casa discografica ed Editoriale Caf\u00e8 Concerto, producendo molti artisti tra cui Mario Rosini, vincitore del secondo premio al Festival di Sanremo 2004 con la canzone \"Sei la vita mia\", che per l'etichetta pubblica vari CD (\"Volare in alto\", \"Cercando te\", \"Be My Love\", \"All By Myself\", \"Meridies Madrigale\").\nNel 2008 \u00e8 apparso nella trasmissione \"I migliori anni\" condotta da Carlo Conti eseguendo al moog \"Amore grande amore libero\"."}
{"id": "2105168", "revid": "125293977", "url": "https://it.wikipedia.org/wiki?curid=2105168", "title": "Benelli 2C", "text": "La Benelli 2C \u00e8 una motocicletta italiana, dotata di propulsore a due tempi, bicilindrico in linea frontemarcia, prodotta dalla Benelli in varie versioni, anche con i marchi MotoBi e Moto Guzzi, dal 1972 al 1985.\n125.\nPresentata al Salone del Motociclo di Milano nel 1971, fu disponibile dall'anno successivo al prezzo di 420.000 Lire, messa in strada esclusa, senza indicatori direzionali e con impianto frenante anteriore a tamburo. Questa versione montava i cilindri in ghisa, aveva la levetta del comando dell'aria sul manubrio, le pulsantiere erano di concezione elementare, la forcella anteriore era di produzione Marzocchi. Altre caratteristiche erano il faro posteriore tondo con supporto in tinta, la sella lunga a profilo piatto, il tubo di compensazione sugli scarichi (caratteristica che sulla 250 permarr\u00e0 per tutta la produzione) e gli attacchi delle pedane in lamiera che passavano sotto i silenziatori. Il serbatoio del carburante aveva una capacit\u00e0 di 12,5 lt e nonostante fosse predisposta, la moto era sprovvista di miscelatore e quindi con lubrificazione a miscela al 5%. Tale percentuale, relativamente alta per un motore a due tempi, comportava una notevole fumosit\u00e0 allo scarico che ha simpaticamente contraddistinto questa moto. La velocit\u00e0 massima era di 116\u00a0km/h effettivi, notevole per una 125 dell'epoca. Nel 1974 comparvero l'accensione elettronica in luogo di quella a puntine, decisamente pi\u00f9 affidabile, gli indicatori di direzione (prodotti da Aprilia) ed un nuovo fanale posteriore, leggermente pi\u00f9 grande con il relativo supporto nero e non pi\u00f9 in tinta. Nel 1975 vennero introdotte notevoli migliorie: freno a disco da 260\u00a0mm all'anteriore con una nuova forcella pi\u00f9 robusta di produzione Guzzi, nuove pedane fissate sul telaio, leva comando freno posteriore ridisegnata, nuove pulsantiere al manubrio decisamente pi\u00f9 moderne. Spar\u00ec la levetta dell'aria sul manubrio e comparvero i pomelli direttamente sui carburatori. La sella divenne pi\u00f9 comoda, pi\u00f9 larga e a profilo concavo.\n125 SE.\nNel 1976 la moto venne ulteriormente modificata e si decise di chiamarla SE, acronimo di Seconda Edizione. La novit\u00e0 principale riguard\u00f2 i cilindri: comparvero quelli in lega leggera a canne cromate in luogo di quelli in ghisa, permettendo di abbassare la percentuale di olio nella miscela al 3 %. La fumosit\u00e0 rimase pressoch\u00e9 invariata, ma il risultato fu un incremento di potenza di circa 1,5 cavalli effettivi (la Casa dichiar\u00f2 un passaggio dai 15,4\u00a0CV a 7.750 giri/min ai 17\u00a0CV a 8.100 giri/min) e una riduzione del peso di circa sette chilogrammi. La velocit\u00e0 massima sal\u00ec a 117\u00a0km/h e miglior\u00f2 la ripresa sui 400\u00a0m. Cambiarono anche la livrea di serbatoio e fianchetti, vennero adottati nuovi silenziatori e fu eliminato il tubo di compensazione agli scarichi. Con un prezzo iniziale di 968.800 Lire, rimase in produzione fino al 1979.\nIn quel periodo era la pi\u00f9 veloce e scattante moto stradale di serie della sua cilindrata ed era disponibile con il serbatoio e le fiancatine nei colori rosso, verde, blu, grigio metallizzato, sempre affiancati dal nero.\nSport.\nLa Benelli 2C Sport, prodotta dal 1979 al 1986, si differenziava dal modello base e raggiungeva lo stile Sport delle Benelli 354, 504 e 906, con un moderno cupolino, le ruote in lega a dodici razze, la strumentazione rivista e gli indicatori di direzione neri. Gran parte della componentistica, tra cui la strumentazione ed i blocchetti elettrici al manubrio, era condivisa con altri modelli del gruppo Benelli/Guzzi che faceva capo alla De Tomaso insieme a Maserati e Innocenti. Era disponibile con la livrea rossa o nera (e fregi gialli e arancioni) oppure bianca oppure azzurra metall. chiaro (con fregi azzurri e blu) e il suo prezzo era superiore di circa 200.000 lire alla pi\u00f9 classica 2C-SE della quale aveva la stessa motorizzazione ma tubi di scarico differenti. La casa dichiarava una potenza di 18 \u00a0CV ed una velocit\u00e0 massima di 135\u00a0km/h. AL momento del lancio sul mercato, la 125 sport rappresentava una notevole innovazione stilistica e tecnologica, e cosi' duro' fino al 1983, quando vennero introdotte caratteristiche come scarico ad espansione, monoammortizzatore e aspirazione lamellare prima, rafreddamento a liquido, valvola parzializzatrice allo scarico e pneumatici sportivi da 16 o 17\" poi. Per questo, malgrado le notevoli qualit\u00e0 su strada, questo modello si trov\u00f2 ad un certo punto superato dall'arrivo di monocilindriche giapponesi.\nCustom.\nLa Benelli 2C Custom prodotta dal 1979 al 1985, \u00e8 caratterizzata e differente dalla versione Sport per il cupolino con parabrezza alto, manubrio rialzato e paragambe\nTurismo.\nLa Benelli 2C Turismo o Benelli 2C T \u00e8 prodotta dal 1981 al 1985, differisce dalla versione SE per il posizionamento del disco freno anteriore a destra e la pinza a doppio pistoncino posta dietro alla forcella al posto delle pinze a singolo pistoncino anteriori.\n250.\nNonostante la fase gestazionale pi\u00f9 lunga rispetto a quella della 125, fu la prima ad uscire sul mercato nel 1972 ad un prezzo di 435.000 Lire per rimanere in produzione fino al 1986 (per l'esportazione con il nome di \"250 CE\") con un prezzo oltre il 1.800.000 Lire. Le prestazioni erano notevoli, con circa 26 cavalli effettivi all'albero motore nella versione con cilindri in lega, 143\u00a0km/h di velocit\u00e0 massima rilevata in pista: sicuramente pi\u00f9 apprezzabili rispetto a quelle della sorella minore, anche grazie ad una curva di coppia decisamente migliore. Sub\u00ec le principali modifiche gi\u00e0 dette per la 125, ossia l'impianto frenante a disco anteriore pieno nel 1976, oltre ai gi\u00e0 citati cilindri in lega leggera a canna cromata. L'ultimo aggiornamento (di carattere prettamente estetico) fu nel 1982. Nel 1974 le versioni marchiate Benelli e MotoBi furono affiancate dalla \"250 TS\", venduta con il marchio Moto Guzzi, e costruita sino al 1981."}
{"id": "2105171", "revid": "729019", "url": "https://it.wikipedia.org/wiki?curid=2105171", "title": "Gran Premio degli Stati Uniti d'America 1973", "text": "Il Gran Premio degli Stati Uniti 1973 \u00e8 stato la quindicesima e ultima gara del Campionato mondiale di Formula 1 1973. Svoltosi il 7 ottobre sul Circuito di Watkins Glen, \u00e8 stato vinto da Ronnie Peterson su Lotus, seguito da James Hunt e Carlos Reutemann.\nL'evento venne funestato dalla scomparsa del pilota francese Fran\u00e7ois C\u00e9vert a causa di un incidente avvenuto durante le prove che port\u00f2 il team Tyrrell a disertare l'evento.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2105177", "revid": "104485", "url": "https://it.wikipedia.org/wiki?curid=2105177", "title": "Herpestes", "text": "Herpestes \u00e8 un genere della famiglia degli Erpestidi. Comprende 14 specie di manguste diffuse in Africa, nelle regioni mediterranee sud-orientali, in India, nella penisola indocinese fino alla Cina meridionale e nelle Grandi Isole della Sonda. Si tratta di Erpestidi di piccole o medie dimensioni, con brevi arti pentadattili o tetradattili e artigli non retrattili; mancano di ghiandole perineali e hanno l'ano racchiuso entro una borsa rugosa, spesso nuda e munita di uno sfintere. Il capo \u00e8 di media grandezza e termina in un muso in genere appuntito; le orecchie sono brevi e rotonde, e il condotto uditivo esterno imbutiforme pu\u00f2 essere chiuso per impedire all'acqua o alla sabbia di penetrarvi. I denti sono di norma in numero di 40, ma possono tuttavia ridursi a 38 o 36 in seguito alla caduta di uno o due premolari. Il mantello non presenta mai delle macchie, e la coda \u00e8 sempre priva di anelli."}
{"id": "2105181", "revid": "222755", "url": "https://it.wikipedia.org/wiki?curid=2105181", "title": "Madame de Genlis", "text": "In virt\u00f9 del matrimonio con Charles Alexis Br\u00fblart, divenne contessa di Genlis.\nBiografia.\nSt\u00e9phanie-F\u00e9licit\u00e9 du Crest nacque in una famiglia borgognona della nobilt\u00e0 di spada, figlia di un capitano che portava il titolo di marchese di Saint-Aubin, il quale, dilapidato il patrimonio avito, alla sua morte, avvenuta nel 1763, lasci\u00f2 la vedova e i due figli nel bisogno.\nLa marchesa riusc\u00ec subito a introdurre la figlia nei salotti bene del tempo, dove la ragazza si fece apprezzare per l'abilit\u00e0 con quale suonava l'arpa, strumento che stava conoscendo, dopo un periodo di oblio, un nuovo successo. Quattro volte alla settimana, F\u00e9licit\u00e9 rallegrava con la musica i raffinati pranzi degli aristocratici commensali dietro compenso, circostanza che, essendo poco \"comme il faut\", dopo la sua fortunata risalita sociale ella si preoccuper\u00e0 di negare\nAttraverso la mediazione di Madame de Montesson, amante e poi moglie morganatica del duca d\u2019Orl\u00e9ans, F\u00e9licit\u00e9 fece la conoscenza di Charles-Alexis Br\u00fblart, conte di Genlis, figlioccio e ricco erede del vecchio ministro Louis Philog\u00e8ne Br\u00fblart de Sillery, marchese di Puisieulx. F\u00e9licit\u00e9 non si fece sfuggire l'occasione e i due giovani si sposarono quello stesso 1763.\nMadame de Montesson la fece accogliere nel 1772 come dama di compagnia della duchessa di Chartres, nuora del duca d'Orl\u00e9ans, mentre il marito fu promosso capitano delle guardie del duca. La coppia ebbe cos\u00ec diritto ad alloggiare al Palais-Royal e a ottenere un appannaggio di 10.000 lire. F\u00e9licit\u00e9 non esit\u00f2 a cedere alla corte del Duca di Chartres, che durante la rivoluzione si far\u00e0 chiamare Philippe \u00c9galit\u00e9, restando tuttavia buona amica della duchessa e occupandosi dell'istruzione delle due piccole figlie della coppia, due gemelle nate nel 1777.\nF\u00e9licit\u00e9 de Genlis scrisse sull'educazione dei bambini, racconti morali e novelle storiche; fu amica, tra gli altri, di Rousseau, di Charles-Pierre Claret de Fleurieu, di Bernardin de Saint-Pierre, di Talleyrand, e di Juliette R\u00e9camier. Nel 1782 pubblica il suo primo romanzo epistolare \"Ad\u00e8le et Th\u00e8odore\" scritto mentre era in vacanza a Lusignano nella valle del Centa in Liguria, dove il tema di fondo \u00e8 quello dell'educazione, dove prende una netta distanza dall\u2019\"Emile\", per lei la condizione della donna dipende dall'educazione che le viene impartita per prendere il ruolo che le spetta nella societ\u00e0, mentre per Jean-Jacques Rousseau la sfera di azione femminile \u00e8 ristretta all'ambito domestico e pertanto la loro educazione resta limitata; per Genlis l'istruzione rappresenta un passo avanti per l'emancipazione ma dall'altra si \u00e8 sottomessi prima al volere della madre e poi del marito. Il successo di questo romanzo \u00e8 dovuto al fatto che sia la prima donna ad essere \"gouverneur\" di principi di sangue reale.\nDurante la Rivoluzione francese fugg\u00ec in Inghilterra mentre il marito fu ghigliottinato, come pure Philippe \u00c9galit\u00e9: in Inghilterra spos\u00f2 la figlia Pamela, avuta dal duca di Chartres, con il lord Edward Fitzgerald, ucciso dai repubblicani irlandesi nel 1798. Nel 1801, Napoleone I l'autorizz\u00f2 a rientrare in Francia, la impieg\u00f2 come spia e le accord\u00f2 una pensione. Visse abbastanza a lungo per avere la soddisfazione di vedere Luigi Filippo, da lei allevato, salire sul trono di Francia. \u00c8 sepolta nel cimitero parigino di P\u00e8re-Lachaise."}
{"id": "2105183", "revid": "20513173", "url": "https://it.wikipedia.org/wiki?curid=2105183", "title": "Il mio west", "text": ""}
{"id": "2105188", "revid": "125983715", "url": "https://it.wikipedia.org/wiki?curid=2105188", "title": "Tradimento (reato)", "text": "In diritto penale, il tradimento \u00e8 un crimine che riguarda una serie di atti di slealt\u00e0 o infedelt\u00e0. L'autore del gesto \u00e8 definito \"traditore\".\nStoria.\nStoricamente \"l\u2019esecrazione del tradimento, con toni drammatici, costituisce la pezza d\u2019appoggio principale per un programma sanzionatorio rigoroso. Il traditore si sottrae alla doverosa \"obedientia\", manca alla \"fides\", rompe il patto sociale, si pone al di fuori del consorzio umano.\".\nNegli ordinamenti antichi la persecuzione di questo reato seguiva una procedura tutta speciale (il tribunale \"ad hoc\" della \"perduellio\", nell'antica Roma) e, in epoca imperiale, esso assumeva i caratteri del\n\"crimen laesae maiestatis\". Nel medio evo, un simile percorso pu\u00f2 rinvenirsi nello schema della \"felonia\", intorno alla quale \"nasce il \"cas royal\", ossia il caso sottoposto alla giurisdizione diretta del re perch\u00e9 coinvolgente la dignit\u00e0 regia e la funzione del re come custode supremo della pace, dell\u2019ordine pubblico, in una parola dello stato: come si vede una tipologia quanto mai fluida ed eterogenea. Viene introdotto il \"droit de pr\u00e9vention\", ossia il diritto di avocazione della giurisdizione regia anche per semplice inerzia della giurisdizione signorile\".\nIn uno Stato di diritto, come quelli venutisi a creare in Occidente dal Settecento, il problema della tipicit\u00e0 della condotta nel reato politico - per evitare la repressione del dissenso - non ha impedito la sopravvivenza di alcune forme del reato, che per esempio si riferisce anche all'omicidio di figure di rango, quale il regicidio (atto definito alto tradimento).\nItalia.\nLa legge italiana definisce vari tipi di reati che possono essere generalmente descritti come \"tradimento\", anche se sono cos\u00ec tanti e cos\u00ec ben definiti che nessuno di loro si chiama semplicemente \"tradimento\" nel testo del Codice Penale. I tipi di tradimento sono raggruppati nel secondo libro, primo titolo del codice penale, sotto la voce \"Delitti contro la personalit\u00e0 dello Stato\".\nGli articoli dal 241 al 274 sono delitti nel dettaglio contro l'internazionalizzazione dello Stato, visto come attentato alla sua integrit\u00e0, indipendenza, e unit\u00e0 dello Stato (art. 241), ostilit\u00e0 nei confronti di uno Stato estero portando lo Stato italiano in pericolo di guerra (art. 244), la corruzione di un cittadino da parte di uno straniero contro gli interessi nazionali (art. 246), lo spionaggio politico o militare (art. 257), ecc...\nGli articoli dal 276 al 292 si riferiscono nel dettaglio alla parte interna della Repubblica, che comprendono i reati contro il Presidente della Repubblica Italiana (artt. 276-278), l'attentato terroristico-eversivo (art. 280) o contro la Costituzione (art.283), l'insurrezione armata contro lo Stato (art. 284), la devastazione, il saccheggio e la strage per attentare alla sicurezza dello Stato (art. 285), la guerra civile (art. 286), ecc...\nEsistono anche altri reati riguardanti il tradimento, come la cospirazione politica mediante accordo (art. 304) o associazione (art. 305) o banda armata (art. 306).\nPrima del 1948 per questi reati c'era la pena di morte, ora la pena massima \u00e8 l'ergastolo.\nStati Uniti d'America.\nSecondo la carta costituzionale statunitense, Articolo III Sezione 3, \u00e8 considerato tradimento contro gli Stati Uniti \"\"soltanto l'aver mosso guerra contro di essi, o l'aver appoggiato nemici degli Stati Uniti, fornendo loro aiuto e sostegno. Nessuno potr\u00e0 essere dichiarato colpevole di tradimento se non su deposizione di due testimoni che siano stati presenti a uno stesso atto flagrante, ovvero quando la colpa sia confessata in pubblico processo\". La pena per tradimento viene stabilita dal Congresso degli Stati Uniti, tuttavia questa non pu\u00f2 comportare la \"perdita di diritti ereditari per i discendenti, o confisca di beni se non durante la vita del colpevole\"\".\nL'Articolo IV Sezione 2 della costituzione sancisce che chiunque venga accusato di tradimento da uno Stato degli USA e venga trovato in un altro Stato, \"sar\u00e0 consegnato - su richiesta dell'organo esecutivo dello Stato da cui \u00e8 fuggito - per essere trasferito nello Stato cui compete la giurisdizione per quel reato\".\nL'Articolo I Sezione 6 stabilisce che deputati e senatori non possono \"essere arrestati durante la sessione delle rispettive Camere, mentre vi si recano o ne escono, salvo nel caso di tradimento [...]\".\nL'Articolo II Sezione 4 afferma che \"Il Presidente, il Vicepresidente e tutti i titolari di cariche pubbliche negli Stati Uniti saranno destituiti dal loro ufficio qualora, in seguito ad accusa mossa dalla Camera, risultino colpevoli di tradimento [...]\"."}
{"id": "2105191", "revid": "6923", "url": "https://it.wikipedia.org/wiki?curid=2105191", "title": "Aspes Yuma", "text": "La Yuma (la prima versione era per\u00f2 chiamata Juma) \u00e8 una motocicletta stradale costruita dall'Aspes dal 1974 al 1982.\nIl contesto.\nL'idea di una 125\u00a0cm\u00b3 stradale nasce in Aspes all'inizio degli anni settanta, su spinta di Piermario Sorrentino, figlio del titolare della Casa di Gallarate. Insieme a Gianfranco Maestroni, tecnico in forza all'Aspes, cre\u00f2 nel 1971 una moto da competizione unendo un telaio in tubi al Cr-Mo a un motore preso da una \"Hopi\" da motocross, collaudata da Felice Agostini (fratello minore del pluricampione Giacomo).\nIl progetto fu momentaneamente accantonato, per essere ripreso poco tempo dopo: in Aspes, infatti, ci si rese conto che sul mercato - dominato allora dal fenomeno delle moto da Regolarit\u00e0 - non era disponibile una 125 sportiva. Altro fattore che spinse verso la realizzazione della moto fu la richiesta della francese BPS di un modello che si prestasse alle competizioni per moto di serie, molto in voga Oltralpe. Il risultato finale fu presentato al Salone di Milano 1973, e la produzione part\u00ec, per il mercato transalpino, l'anno successivo (mentre in Italia la commercializzazione inizi\u00f2 solo nel 1976).\nLa moto.\nLa moto si presentava con una linea sportiva e aggressiva, cui contribuiscono sella monoposto, semimanubri, pedane arretrate e serbatoio allungato con cuscinetto. \u00c8 inoltre leggera, pesando circa 95\u00a0kg. Il motore (monocilindrico a due tempi) ha caratteristiche da moto da competizione: \"vuoto\" sotto i 5.000 giri/min, d\u00e0 il suo meglio a partire da 7.500 giri, potendo toccare gli 11.000, e spinge la Yuma a oltre 130\u00a0km/h. La tenuta di strada dell'Aspes \u00e8 ottima, cos\u00ec come i freni (a disco all'anteriore e a tamburo dietro) e le sospensioni) e il cambio. Punti deboli della 125\u00a0cm\u00b3 gallaratese sono le vibrazioni eccessive, il consumo elevato e il prezzo: 1.085.000 L. nel 1976, quando la Malanca E2C Sport bicilindrica \u00e8 quotata 909.400 L. e la Z\u00fcndapp KS 125 780.000.\nNel 1978 la Yuma guadagn\u00f2 un nuovo motore (dotato di una termica differente, sperimentata sulle Hopi da Cross) e i cerchi a razze, mentre l'anno successivo la sportiva Aspes si rinnov\u00f2 con una sovrastruttura monoscocca in fibra di vetro che inglobava serbatoio, fianchetti e codone (restava comunque disponibile, a richiesta, il precedente allestimento). Con un motore da 19\u00a0CV a 10.000 giri/min, la Yuma poteva sfiorare i 140\u00a0km/h, confermandosi come la pi\u00f9 veloce e pi\u00f9 costosa ottavo di litro stradale sul mercato.\nPer tentare di risollevare una situazione aziendale sempre pi\u00f9 traballante l'Aspes present\u00f2 al Salone di Milano 1979 una versione pi\u00f9 tranquilla ed economica della Yuma, la \"Yuma ts.b\", spinta da un motore derivato da un Minarelli da kart. Commercializzata dal 1981, la \"ts.b\" (o \"TSB\") non riusc\u00ec ad accattivare i potenziali acquirenti, contribuendo ad accelerare la chiusura dell'Aspes, assorbita nel 1982 dalla Unimoto, azienda romagnola nata dalle ceneri della Milani.\nLe competizioni.\nLa Yuma si dimostr\u00f2 presto molto adatta alle competizioni: oltre ad essere la protagonista del \"Criterium Aspes Yuma\", trofeo monomarca disputatosi dal 1977 al 1979 (sulla scia di un'analoga esperienza francese iniziata nel 1975) fucina di giovani talenti come Maurizio Vitali (vincitore nel 1978), Loris Reggiani (vincitore nel 1979), Fausto Gresini e Davide Tardozzi, si fece notare anche nelle gare in salita e all'estero, specialmente in Francia, dove grazie all'importatore BPS, le Yuma si dimostrarono pressoch\u00e9 imbattibili nella \"Coupe Promosport\", campionato riservato a piloti debuttanti e moto di serie, che dominarono tra il 1976 e il 1983."}
{"id": "2105192", "revid": "188323", "url": "https://it.wikipedia.org/wiki?curid=2105192", "title": "Aspes Juma", "text": ""}
{"id": "2105194", "revid": "765341", "url": "https://it.wikipedia.org/wiki?curid=2105194", "title": "Tommaso Contin", "text": "Figlio dell'architetto Bernardino Contin, fratello di Antonio e di Francesco, pure loro scultori ed architetti. Lavora in diversi importanti cantieri veneziani, compreso quello per la sistemazione degli argini della laguna veneta."}
{"id": "2105195", "revid": "35804", "url": "https://it.wikipedia.org/wiki?curid=2105195", "title": "I Giochi dei Piccoli Stati d'Europa", "text": ""}
{"id": "2105199", "revid": "35804", "url": "https://it.wikipedia.org/wiki?curid=2105199", "title": "XII Giochi dei Piccoli Stati d'Europa", "text": ""}
{"id": "2105200", "revid": "35804", "url": "https://it.wikipedia.org/wiki?curid=2105200", "title": "X Giochi dei Piccoli Stati d'Europa", "text": ""}
{"id": "2105202", "revid": "1543377", "url": "https://it.wikipedia.org/wiki?curid=2105202", "title": "Scapo", "text": "In botanica (dal lat. scapus, tallo delle piante) lo \"scapo\" \"floreale\" \u00e8 il tallo sprovvisto di foglie e che presenta i fiori nell'apice. Gli scapi sono frequenti nelle liliopside, nel cui caso lo scapo nasce da un rizoma o bulbo.\nIl termine \u00e8 stato proposto da Linneo nel suo \"Philosophia botanica\".\nLe famiglie pi\u00f9 rappresentative per quanto riguarda la formazione dello scapo floreale sono: Amaryllidaceae, Balsaminaceae, Liliaceae, Papaveraceae, Droseraceae, Violaceae e Bromeliaceae."}
{"id": "2105204", "revid": "35804", "url": "https://it.wikipedia.org/wiki?curid=2105204", "title": "XI Giochi dei Piccoli Stati d'Europa", "text": ""}
{"id": "2105205", "revid": "35804", "url": "https://it.wikipedia.org/wiki?curid=2105205", "title": "XIII Giochi dei Piccoli Stati d'Europa", "text": ""}
{"id": "2105206", "revid": "547034", "url": "https://it.wikipedia.org/wiki?curid=2105206", "title": "Cristoforo Serra", "text": "Biografia.\nDa giovane segu\u00ec la carriera militare fino a raggiungere il grado di comandante delle milizie pontificie.\nContemporaneamente si dedic\u00f2 alla pittura \"per il proprio godimento\". Cristoforo soggiorn\u00f2 a Roma nel 1623, dove ebbe modo di conoscere e ammirare le opere di Caravaggio e dei suoi seguaci, da cui venne influenzato.\nI suoi dipinti sono esposti nella Pinacoteca Comunale di Cesena e di Forl\u00ec e nella Pinacoteca della Cassa di Risparmio di Cesena. Il pittore Cristoforo Savolini \u00e8 stato uno dei suoi allievi."}
{"id": "2105207", "revid": "2030671", "url": "https://it.wikipedia.org/wiki?curid=2105207", "title": "Alcock e Brown", "text": "Traversata e riconoscimento.\nUtilizzando un Vickers Vimy modificato, un bombardiere bimotore, decollarono da Saint John's, citt\u00e0 canadese situata nella penisola di Avalon e parte dell'isola di Terranova, raggiungendo Clifden, piccolo centro nella costa occidentale dell'Irlanda.\nCome riconoscimento Winston Churchill, allora Segretario di stato per la guerra (Secretary of State for War) e per l'Aria (Secretary of State for Air), consegn\u00f2 loro il Daily Mail prize, un premio in denaro offerto dal quotidiano Daily Mail, per il primo attraversamento senza scalo dell'oceano Atlantico, compiuto in meno di 72 ore consecutive, ed inoltre furono insigniti del titolo di cavaliere da Re Giorgio V."}
{"id": "2105208", "revid": "869733", "url": "https://it.wikipedia.org/wiki?curid=2105208", "title": "Tally", "text": "Il tally \u00e8 un segnale di controllo in grado di associare una determinata causa a una determinata azione. Nella sua forma pi\u00f9 comune, in ambito televisivo, il tally provoca l'accensione di una luce rossa su una telecamera per indicare all'operatore di ripresa e alle persone riprese che quella determinata telecamera \u00e8 in onda, cio\u00e8 che il suo segnale \u00e8 presente sull'uscita del mixer video ed \u00e8 trasmesso o registrato.\nPer estensione, il \"tally\" \u00e8 anche la lampada stessa.\nLivelli di tally.\nIn una normale situazione produttiva in studio, \u00e8 necessaria l'indicazione della telecamera messa in onda, sia per l'operatore di ripresa che per le persone riprese. Chi conduce un programma deve sapere quale telecamera guardare, e chi la utilizza deve sapere se la telecamera \u00e8 in onda o no. Oltre alle comunicazioni via intercom, il tally permette una segnalazione immediata e inequivocabile. In base alla nomenclatura, esistono principalmente due tipi di tally (a volte tre), chiamati livelli:\nLe telecamere di alto livello dispongono di due o anche tre livelli di tally, cos\u00ec come i mixer video. Per completare l'analogia con i semafori, talvolta si usa anche un segnale di tally giallo con una funzione simile al tally verde. Se sono disponibili sia il tally giallo che il verde, per esempio, \u00e8 possibile associare il preview al tally verde e una registrazione separata al tally giallo.\nSpesso i tally verde e giallo sono chiamati anche Tally ISO, abbreviazione di ISOlata.\nTally in regia.\nMentre le telecamere sono fisicamente presenti in studio, gran parte delle altre sorgenti \u00e8 installata e azionata in regia. I segnali ripetitori sono presenti comunque in almeno tutti i monitor utilizzati dal regista per una produzione multicamera, e nel caso di monitor virtuali gestiti da uno scompositore.\nTipi di collegamento.\nIn base al collegamento elettrico, \u00e8 possibile distinguere tra tally parallelo e seriale.\nTally parallelo.\nIl tally parallelo \u00e8 un semplice contatto tra due conduttori, che agisce come un vero e proprio interruttore. Il dispositivo che genera i tally (il mixer video o talvolta la matrice di commutazione] ha un connettore che presenta tutti i contatti (con la massa in comune) che vanno collegati agli apparati riceventi, che presentano a loro volta una serie di contatti in ingresso (tanti quanti sono i livelli di tally gestibili). Non esiste un connettore standardizzato, che varia a seconda del produttore, anche se sono di uso comune i connettori D-subminiature o connettori a norme militari.\nI mixer moderni integrano i contatti dei tally direttamente nel loro sistemi di GPI, permettendo cos\u00ec una gestione integrata dei segnali inviati a dispositivi esterni.\nTally seriale.\nIl tally seriale viene usato per interfacciare sistemi complessi. In questo caso il dispositivo che genera i tally comunica tramite una porta seriale con un processore di tally che si occupa di instradare a sua volta i segnali relativi.\nIl mixer video \u00e8 collegato direttamente al processore con un protocollo standard chiamato \"Serial Tally Protocol\" e riceve dati (aggiornati a ogni cancellazione verticale) su quali sorgenti siano in onda e su quali uscite. Il processore, in base alle sue impostazioni, provvede quindi ad attivare i segnali necessari.\nIl processore dispone a sua volte di connessioni parallele e seriali: di solito singoli monitor e CCU accettano contatti singoli (paralleli), mentre i multiviewer possono comunicare per via seriale.\nIn ingresso al processore, sempre per via parallela, possono essere ricevuti contatti da elaborare successivamente."}
{"id": "2105213", "revid": "1573940", "url": "https://it.wikipedia.org/wiki?curid=2105213", "title": "Heteroteuthis hawaiiensis", "text": "Heteroteuthis hawaiiensis () \u00e8 una specie nativa dell'oceano Pacifico centrale e occidentale appartenente alla famiglia dei Sepiolidae. \nDistribuzione e habitat.\nSi trova nelle acque delle isole Hawaii, Bonin, isole Ryukyu, Indonesia e grande baia Australiana. Si pu\u00f2 anche segnalare la sua presenza a Banc Combe, nel sudovest del Pacifico. Nuota fino a 820 m di profondit\u00e0.\nDescrizione.\n\u00c8 simile a un calamaro, il mantello misura circa 30 mm di lunghezza. Per difendersi dai predatori pu\u00f2 emettere inchiostro o nascondersi, quando c'\u00e8 poca luce (alba e tramonto) emettendo luce e rendendo cos\u00ec la propria sagoma poco visibile.\nComportamento.\nDurante la notte si sposta verso la superficie per nutrirsi.\nConservazione.\nLa sua popolazione \u00e8 ancora troppo poco conosciuta, quindi viene classificata come \"dati insufficienti\" (DD)."}
{"id": "2105219", "revid": "2166030", "url": "https://it.wikipedia.org/wiki?curid=2105219", "title": "Antonio Mar\u00eda de Bucareli y Urs\u00faa", "text": "Giovent\u00f9.\nBucareli y Urs\u00faa nacque a Siviglia da una famiglia nobile. Non ci sono prove sul fatto che si sia sposato o meno. Entr\u00f2 come cadetto in un reggimento di fanteria all'et\u00e0 di 11 anni, salendo di grado fino a diventare capitano generale. Si distinse durante le campagne italiane, e per questo motivo fu nominato governatore di Cuba. Qui lavor\u00f2 per regolarizzare le milizie. Costru\u00ec anche i forti di Atar\u00e9s e di El Morro.\nInizio dell'amministrazione.\nEra governatore di Cuba quando fu nominato vicer\u00e9 della Nuova Spagna. Salp\u00f2 da L'Avana il 14 agosto 1771 arrivando a Veracruz il 23 agosto. Assunse il comando della colonia a San Crist\u00f3bal Ecatepec il 22 settembre, e fece l'ingresso ufficiale a Citt\u00e0 del Messico il 23 settembre 1771. Essendo la Spagna in un periodo di pace, ridusse immediatamente la dimensione dell'esercito per risparmiare sui costi. Prima del taglio l'esercito contava 10000 fanti e 6000 cavalieri, senza contare il reggimento La Corona, guardia urbana di Citt\u00e0 del Messico, Puebla e Veracruz, e le compagnie di Alvarado e Tlacotalpan. Dopo aver ridotto l'esercito si preoccup\u00f2 principalmente di rinforzare i presidi del nord, per combattere le continue invasioni distruttive di Apache e Jumanos a Coahuila. Gli indiani catturati furono deportati a Cuba, insieme alle loro famiglie.\nNel 1771 tent\u00f2 di riappacificare francescani e domenicani della colonia, fortemente divisi dal problema dell'evangelizzazione della California. L'anno successivo viet\u00f2 l'importazione di beni stranieri, ritirando le monete in circolazione per sostituirle con quelle raffiguranti re Carlo III. Fond\u00f2 un ospedale militare nel vecchio Collegio di San Andr\u00e9s. Nel 1776 fond\u00f2 un altro ospedale per i poveri a Citt\u00e0 del Messico, ed il 20 gennaio 1777 inaugur\u00f2 l'ospedale di San Hip\u00f3lito per malattie mentali.\nNel 1772 Pedro Fages e fra' Juan Crespi, andandosene da San Diego, fondarono il porto ed il presidio di San Francisco, in Alta California. Bucareli invi\u00f2 due spedizioni al fine di prendere possesso del pacifico nordoccidentale. Juan Jos\u00e9 P\u00e9rez Hern\u00e1ndez part\u00ec nel 1774. Bruno de Heceta (o Hezeta) guid\u00f2 la seconda spedizione, con Juan Francisco de la Bodega y Quadra nel ruolo di comandante in seconda.\nRiforme economiche.\nIndisse una riunione con i proprietari di miniere il 3 maggio 1774, per redigere le leggi sul governo dell'industria. Nel luglio 1776 Bucareli garant\u00ec ai proprietari il diritto di formare un'associazione commerciale per gestire l'industria (il Tribunale delle Miniere), abbassandogli le tasse gi\u00e0 alte. Uno dei pi\u00f9 ricchi proprietari di miniere, Pedro Romero de Terreros, che aveva gi\u00e0 prestato 400\u00a0000 pesos al precedente vicer\u00e9, ne prest\u00f2 altri 800\u00a0000 a Bucareli. Terreros don\u00f2 anche una nave con 80 cannoni alla marina. Il barone Alexander von Humboldt afferm\u00f2 che i minatori messicani erano tra i meglio pagati del mondo.\nIl 17 gennaio 1774 il governo liberale di Carlo III stabil\u00ec il commercio gratuito tra Nuova Spagna, Per\u00f9 ed il neonato Vicereame della Nuova Granada. Bucareli invit\u00f2 i ministri del proprio governo ad approfittarne. Ripar\u00f2 il Forte San Diego di Acapulco, per difendere il porto ed il nuovo commercio con il Sudamerica. Nel 1779 il libero commercio tra la Spagna e le Indie divenne effettivo.\nIl 25 febbraio 1775 inaugur\u00f2 il Monte de Piedad (monte dei pegni governativo, modellato su quello di Madrid) per aiutare i pi\u00f9 indigenti.\nRiforme giuridiche.\nUn decreto reale del 1\u00ba marzo 1776 diede il via a quella che \u00e8 conosciuta come \"Grande Riforma Giuridica del 1776\" nelle Indie. L'Audiencia era un'antica istituzione governativa della Nuova Spagna. La prima audiencia della colonia fu nominata il 13 dicembre 1527. Nonostante si trattasse di una corte legale, la pi\u00f9 alta della colonia, e nonostante gli \"oidores\" fossero dei giudici, l'istituto esercitava anche poteri legislativi e, a volte, esecutivi nel governo della Nuova Spagna.\nIl potere supremo della colonia era per\u00f2 nelle mani del vicer\u00e9. Uno dei suoi \"ex oficio\" era quello di presidente dell'Audiencia, il che gli garantiva importanti poteri giudiziari, legislativi ed esecutivi. La Corona aveva mostrato una netta preferenza nel far ricoprire il ruolo di vicer\u00e9 ai militari, e coloro che non avevano un passato da militari erano solitamente ecclesiastici. Non vi erano uomini di legge.\nCon la riforma del 1776 l'Audiencia divenne un istituto indipendente dal vicer\u00e9, che non fungeva pi\u00f9 da presidente. Questo ruolo fu assunto dalla neonata figura di reggente dell'audiencia. Questo nuovo tribunale voleva essere un qualche tipo di controllo sull'operato del vicer\u00e9. La Spagna eman\u00f2 il documento \"Instrucci\u00f3n de regentes\" (\"Istruzioni dei Reggenti\") il 20 giugno 1776. Questo atto conteneva 78 articoli che descrivevano in maniera dettagliata i compiti del reggente.\nAlcuni storici fanno risalire il merito della riforma all'influenza di Jos\u00e9 de G\u00e1lvez, ispettore reale inviato presso la colonia da Carlo III nel 1764. G\u00e1lvez viaggio in giro per la colonia stilando un resoconto della sua amministrazione e di altri aspetti fino al 1772. Godeva di un'autorit\u00e0 illimitata, perfino pi\u00f9 del vicer\u00e9.\nTarda amministrazione.\nTocc\u00f2 a Bucareli il compito di terminare la costruzione del forte di San Carlos (1776), che il vicer\u00e9 Carlos Francisco de Croix aveva iniziato. Questo forte era stato progettato con nuove idee tattiche, e situato nella pianura di Perote, Veracruz.\nRepresse numerosi gruppi di banditi. Nel 1776 tent\u00f2 di affrontare un'invasione di locuste. Abbell\u00ec l'Alameda (parco di Citt\u00e0 del Messico). Promosse il drenaggio della Valle del Messico. Nel 1778 progett\u00f2 la via di Citt\u00e0 del Messico che porta tuttora il suo nome. Il 1\u00ba agosto 1778 venne fondata la Scuola Reale di Chirurgia.\nIl 21 gennaio 1779, poco prima della sua morte, Ignacio Allende, eroe indipendentista messicano, nacque a San Miguel el Grande, Guanajuato.\nIl 12 febbraio 1779, agli ordini di Bucareli, la \"Princesa\" e la \"Favorita\" salparono dal porto di Nayarit per esplorare la costa pacifica a nord. Questa spedizione giunse fino all'Alaska.\nIl vicer\u00e9 Bucareli mor\u00ec nel suo ufficio il 9 aprile 1779, a causa di un attacco di pleurite. Venne sepolto, tra il dolore del pubblico, nel cimitero adiacente alla chiesa di Guadalupe. Lasci\u00f2 numerosi scritti, tra cui \"Allosgusstio ad Patres Concilii IV, Provincialis Mexicani, die X Octobris ann. 1771\", \"Reglamento para el cuerpo de militares inv\u00e1lidos de la Nueva Espa\u00f1a\" e \"Collecci\u00f3n de todas las providencias de su gobierno\". Il suo posto venne preso ad interim da Francisco Rom\u00e1 y Rosell, presidente dell'Audiencia.\nFu un abile amministratore che riusc\u00ec ad aumentare il tesoro pubblico, il commercio ed il sistema monetario. Gli storici messicani lo considerano uno dei migliori vicer\u00e9 della Nuova Spagna.\nLa baia di Bucareli, in Alaska, ha preso il nome da lui."}
{"id": "2105220", "revid": "266224", "url": "https://it.wikipedia.org/wiki?curid=2105220", "title": "Mariano Detto", "text": ""}
{"id": "2105223", "revid": "287204", "url": "https://it.wikipedia.org/wiki?curid=2105223", "title": "Antonio Maria de Bucareli y Ursua", "text": ""}
{"id": "2105225", "revid": "339392", "url": "https://it.wikipedia.org/wiki?curid=2105225", "title": "Prima Categoria 1900-1901", "text": ""}
{"id": "2105232", "revid": "246700", "url": "https://it.wikipedia.org/wiki?curid=2105232", "title": "T\u00fcrkiye 1.Lig 1978-1979", "text": "L'edizione 1978-1979 della T\u00fcrkiye 1.Lig vide la vittoria finale del Trabzonspor.\nCapocannoniere del torneo fu \u00d6zer Umdu (Adanaspor), con 15 reti."}
{"id": "2105234", "revid": "125942178", "url": "https://it.wikipedia.org/wiki?curid=2105234", "title": "Partito Socialista del Reich", "text": "Il Partito Socialista del Reich (in tedesco: \"Sozialistische Reichspartei\", SRP) \u00e8 stato un partito politico della Repubblica Federale di Germania fondato dopo la seconda guerra mondiale, nel 1949, apertamente nazionalsocialista. Personalit\u00e0 di spicco furono Otto Ernst Remer e Fritz Dorls.\nStoria.\nL'SRP sosteneva che Konrad Adenauer fosse un fantoccio degli Stati Uniti d'America e che Karl D\u00f6nitz fosse l'ultimo legittimo Presidente del Reich tedesco. Esso ha sempre negato l'esistenza dell'Olocausto, ha affermato che gli Stati Uniti d'America avrebbero costruito le camere a gas del campo di concentramento di Dachau dopo la guerra e che i filmati dei campi di concentramento fossero fasulli. Il programma del partito auspicava un'Europa, guidata da un \"Reich\" tedesco unificato, \"terza forza\" ostile sia al capitalismo che al comunismo.\nL'SRP non ha mai apertamente criticato l'Unione Sovietica, ricevendo persino finanziamenti da essa. Il Partito Comunista di Germania, d'altro canto, non ricevette fondi dai sovietici perch\u00e9 era considerato \"inefficace\". Remer disse apertamente che se l'Unione Sovietica avesse mai invaso la Germania, avrebbe mostrato ai russi la strada verso il Reno e che i membri dell'SRP avrebbero aiutato i russi, fornendo loro armi.\nL'SRP aveva circa diecimila membri e conquist\u00f2 16 seggi in Bassa Sassonia; inoltre possedeva un'organizzazione paramilitare, il Reichsfront. Il partito fu in seguito bandito nel 1952 dalla Corte costituzionale federale della Germania Occidentale.\nLa sua eredit\u00e0 \u00e8 stata raccolta dal Partito Nazionaldemocratico di Germania."}
{"id": "2105236", "revid": "246700", "url": "https://it.wikipedia.org/wiki?curid=2105236", "title": "T\u00fcrkiye 1.Lig 1979-1980", "text": "L'edizione 1979-1980 della T\u00fcrkiye 1.Lig vide la vittoria finale del Trabzonspor.\nCapocannoniere del torneo furono Mustafa Denizli (Altay Izmir) e Bahtiyar Yorulmaz (Bursaspor), con 12 reti."}
{"id": "2105243", "revid": "209263", "url": "https://it.wikipedia.org/wiki?curid=2105243", "title": "Mister Hankey", "text": ""}
{"id": "2105244", "revid": "247933", "url": "https://it.wikipedia.org/wiki?curid=2105244", "title": "Isola Pagan", "text": ""}
{"id": "2105246", "revid": "1226", "url": "https://it.wikipedia.org/wiki?curid=2105246", "title": "Web community", "text": ""}
{"id": "2105247", "revid": "246700", "url": "https://it.wikipedia.org/wiki?curid=2105247", "title": "T\u00fcrkiye 1.Lig 1980-1981", "text": "L'edizione 1980-1981 della T\u00fcrkiye 1.Lig vide la vittoria finale del Trabzonspor.\nCapocannoniere del torneo fu Bora \u00d6zt\u00fcrk (Adanaspor), con 15 reti."}
{"id": "2105255", "revid": "57342", "url": "https://it.wikipedia.org/wiki?curid=2105255", "title": "Raffaele Paganini", "text": "Biografia.\nInizia a muovere i primi passi nel mondo della danza all'et\u00e0 di 14 anni, assieme a tre dei suoi fratelli, presso la scuola di ballo del Teatro dell'Opera di Roma diretta da Attilia Radice.\nSi diploma esibendosi brillantemente con la cugina Tiziana Lauri: la coppia \u00e8 scelta dal regista Anton Giulio Majano per apparire nello sceneggiato televisivo \"Quell'antico amore\".\nEntrato a far parte del Corpo di Ballo dell'Ente, piace a coreografi come Roland Petit o Pierre Lacotte ed \u00e8 promosso solista e poi Primo ballerino.\nCol sostegno dell'importante critico Vittoria Ottolenghi, diventa popolare in Italia grazie alle apparizioni televisive in programmi di grande ascolto quali \"Fantastico\", \"Il cappello sulle ventitr\u00e9\", \"Al Paradise\", e \"Europa Europa\".\nCome danzatore ospite, collabora con il London Festival Ballet (oggi English National Ballet), il Ballet Theatre Francais de Nancy, l'Opernhaus Z\u00fcrich. Tra le sue \"partners\" Oriella Dorella, Eleonora Cassano, Valentina Kozlova e Margaret Illmann.\nLasciata l'Opera di Roma in qualit\u00e0 di \"\u00e9toile\" nel 1990, vi torna tre anni dopo come direttore \"ad interim\" per poco pi\u00f9 di una stagione. In seguito si dedica alla commedia musicale e alla direzione della sua compagnia privata.\nNegli anni mantiene la notoriet\u00e0 mediatica: nel 2009 \u00e8 uno dei giudici del talent show di Rai 2 \"Italian Academy 2\", nel 2010 diventa docente della Musical Artime Academy, nel 2011 partecipa come concorrente al reality show di Rai 2 \"L'isola dei famosi\" (viene eliminato nel corso della sesta puntata con il 29% dei voti), nel 2014 entra nella casa del \"Grande Fratello\" come ospite della puntata per giudicare la prova settimanale.\nIn quanto padre di Luca Paganini, attaccante del Frosinone, nella stagione televisiva 2015-2016 \u00e8 stato inviato ricorrente di \"Quelli che il calcio\" per seguire dagli stadi le partite della squadra del figlio.\nCollabora con numerosissime scuole di danza e fonda a Roma la sua propria scuola chiamata \"L'atelier della Danza di Raffaele Paganini\"."}
{"id": "2105256", "revid": "86587", "url": "https://it.wikipedia.org/wiki?curid=2105256", "title": "Carlo Ravnich", "text": "Biografia.\nPrima di essere chiamato alle armi di leva nel 1923 aveva lavorato per sei anni come minatore nelle miniere di carbone della zona dell'Arsia in Istria. Divent\u00f2 ufficiale al 1\u00ba Reggimento Artiglieria Alpina.\nPartecip\u00f2 alle seguenti campagne di guerra:\nLa Divisione italiana partigiana Garibaldi.\nLa Divisione italiana partigiana Garibaldi fu una formazione partigiana, che si costitu\u00ec il 3 dicembre 1943 a Pljevlja con la volontaria adesione degli ex-militari del Regio Esercito Italiano appartenenti alla Divisione di fanteria \"Venezia\", alla Divisione alpina \"Taurinense\" e al Gruppo artiglieria alpina \"Aosta\" che si trovavano dopo l'8 settembre 1943 nei Balcani.\nCome comandante del Gruppo Aosta partecip\u00f2 alla spontanea rivolta contro i nazisti. Successivamente comand\u00f2 la I Brigata partigiana Aosta da lui creata con elementi del gruppo artiglieria alpina \"Aosta\" e alla fine lo Stato Maggiore dell'Esercito del Regno del Sud lo nomin\u00f2, con il grado di maggiore, a guidare l'intera Divisione dal 12 agosto 1944 in sostituzione del generale Lorenzo Vivalda, fino al rientro in Italia avvenuto l'8 marzo 1945, raggiungendo il grado di colonnello \u201cper merito di guerra\u201d.\nNel dopoguerra.\nRimasto nel dopoguerra nell'Esercito italiano. Nel 1950 Ravnich ha curato a Padova la pubblicazione del volume \"Martiri ed eroi della Divisione Garibaldi\" nel quale vengono ricordati quanti hanno operato con la Divisione. Il 1\u00ba luglio 1953 fu nominato generale comandante della nuova Brigata Alpina Cadore a Belluno e la guid\u00f2 nella fase di riorganizzazione fino al 1956.\nRiconoscimenti.\nLo Stato Maggiore espresse queste seguenti motivazioni per riconoscergli le promozioni di grado e di responsabilit\u00e0.\nFu decorato inoltre con due medaglie: una medaglia d'argento al valor militare e una croce al valor militare."}
{"id": "2105258", "revid": "320578", "url": "https://it.wikipedia.org/wiki?curid=2105258", "title": "Comunit\u00e0 web", "text": ""}
{"id": "2105259", "revid": "125445920", "url": "https://it.wikipedia.org/wiki?curid=2105259", "title": "La magica medicina", "text": "La magica medicina (\"George's Marvellous Medicine\") \u00e8 un romanzo per bambini scritto da Roald Dahl.\nTrama.\nGeorge \u00e8 un bambino costretto a sopportare la nonna quando i suoi genitori non sono in casa: la nonna di George \u00e8 vecchia ed usa questa scusa per farsi portare tutto ci\u00f2 che desidera, compresa la sua medicina in ogni momento della giornata; altre volte la nonna \"insulta\" il nipote per la sua esagerata vivacit\u00e0 o perch\u00e9 lui \"cresce troppo rapidamente\" e sostiene di avere poteri magici.\nUn giorno George decide di vendicarsi: prepara una schifosa medicina fatta con tutto quello che trova in casa, dalle spezie ai farmaci per animali, dai cosmetici al grasso per motore, e la presenta alla nonna come se fosse la medicina solita, con l'intento di guarirla definitivamente o farle male. La nonna chiama il nipote pretendendo la medicina, la inghiotte senza indugi e subito si vedono gli effetti: comincia a crescere fino rompere il tetto con la testa. Quando il signor Kranky torna a casa e vede cosa ha combinato il figlio, decide che George dovr\u00e0 rifare la medicina per far ingrandire tutti gli animali della sua fattoria, perch\u00e9 animali giganti risolveranno il problema della fame del mondo. Ricordare tutti gli ingredienti per\u00f2 \u00e8 difficile e ad ogni prova un animale cambia dimensioni in modo diverso dalla nonna. L'ultima medicina formulata ha il potere di rimpicciolire e nemmeno George sa quale ingrediente manchi. La nonna, scambiandola per il suo t\u00e8, la strappa dalle mani del nipote e la beve tutta, rimpicciolendo fino a scomparire. George finalmente \u00e8 diventato ricco."}
{"id": "2105260", "revid": "400694", "url": "https://it.wikipedia.org/wiki?curid=2105260", "title": "Social Network", "text": ""}
{"id": "2105267", "revid": "339392", "url": "https://it.wikipedia.org/wiki?curid=2105267", "title": "Prima Categoria 1901-1902", "text": ""}
{"id": "2105268", "revid": "339392", "url": "https://it.wikipedia.org/wiki?curid=2105268", "title": "Prima Categoria 1907-1908", "text": ""}
{"id": "2105269", "revid": "88740", "url": "https://it.wikipedia.org/wiki?curid=2105269", "title": "Camp de Les Corts", "text": "Il Camp de Les Corts comunemente chiamato Les Corts \u00e8 stato uno stadio di Barcellona che ha ospitato il Futbol Club Barcelona fino al trasferimento nel nuovo impianto del Camp Nou nel 1957.\nLes Corts fu progettato dagli architetti Santiago Mestres e Josep Alemany chiamati da Joan Gamper allora presidente del club catalano, lo stadio venne inaugurato il 20 maggio 1922 con una capacit\u00e0 iniziale di posti (che salirono fino a prima della demolizione), il campo era in erba e di dimensioni 101\u00d762 m.\nIl 13 maggio 1923 fu il teatro della finale di Coppa del Re tra Athletic Bilbao e CE Europa. Il 21 dicembre 1924 ospit\u00f2 una amichevole tra e . L'impianto \u00e8 stato demolito il 2 febbraio 1966."}
{"id": "2105270", "revid": "1305772", "url": "https://it.wikipedia.org/wiki?curid=2105270", "title": "L'inchiesta - giornalismo investigativo", "text": "L'inchiesta \u00e8 un programma televisivo di giornalismo investigativo che viene trasmesso sul canale \"all news\" Rainews24.\nOgni settimana va in onda un documentario della durata di circa 24 minuti il cui obiettivo \u00e8 quello di analizzare e scoprire fatti sociali e politici facendo chiarezza sui loro aspetti pi\u00f9 controversi e senza fermarsi alle apparenze. Il proposito fondante delle inchieste \u00e8 quello di fare luce sui temi cruciali della contemporaneit\u00e0, che influenzano la convivenza civile e internazionale e che generano conflitti: energia, industria bellica, innovazione tecnologica, ricerca medica e scientifica.\nDal 2005 la redazione inchieste di Rainews24 ha realizzato pi\u00f9 di cento documenti televisivi.\nStoria della redazione Inchieste.\nLa redazione Inchieste di Rainews24 nasce nel 2004 dal lavoro di Maurizio Torrealta.\nL'inchiesta, realizzata insieme a Sigfrido Ranucci, sull'uso del fosforo bianco durante la battaglia di Falluja del novembre 2004 (\"Falluja, la strage nascosta\"), inaugur\u00f2 il lavoro del gruppo di giornalismo investigativo di Rainews24.\nLa risonanza internazionale che quel documentario ebbe convinse l'allora direttore di Rainews24, Roberto Morrione, dell'importanza di creare una struttura che si occupasse a tempo pieno di giornalismo investigativo. Fu quindi costituita una piccola redazione di cinque persone disposte a svolgere questo lavoro, pur con mezzi contenuti.\nI temi.\nLa redazione inchieste ha svolto un continuo monitoraggio sui retroscena e le irregolarit\u00e0 che si sono verificate nei diversi teatri di guerra, in particolare quello mediorientale. \u00c8 qui infatti che \u00e8 stato riscontrato dalle cronache l'uso di armi non convenzionali (come quelle al fosforo bianco o come le bombe a grappolo).\nInsignita del Premio giornalistico televisivo Ilaria Alpi nel 2007, l'inchiesta \"Khiam, Libano del sud: anatomia di una bomba\", partendo dai rilievi sulla radioattivit\u00e0 registrati su un cratere nel sud del Libano che mostravano la presenza di uranio leggermente arricchito, ricostruisce il possibile utilizzo di una bomba \"bunker buster\", basata su nuove tecnologie nucleari, in occasione dell'invasione di quei territori da parte dell'esercito Israeliano nell'estate del 2006.\nOltre alle armi gi\u00e0 dichiarate illegali da diverse convenzioni internazionali, sono state oggetto di diverse inchieste le sperimentazioni per l'introduzione di armi nuove.\nL'innovazione dell'industria bellica \u00e8 al centro dell'inchiesta \"Guerre stellari in Iraq\", un'indagine sul dispiegamento, in Iraq, di armi a energia diretta, basate sulle microonde, come l'Active Denial System.\nUn altro lavoro che si \u00e8 occupato del tema delle nuove armi \u00e8 \"Protesterai con Dolore. Il paradosso dell'arma innocua che pu\u00f2 cambiare la Democrazia\", un'inchiesta sulle possibili conseguenze dell'uso di armi non letali per fini di ordine pubblico.\nIl controllo delle risorse energetiche \u00e8 stato all'origine di molti conflitti in diverse parti del mondo e quello dell'energia \u00e8 un altro tema affrontato in pi\u00f9 occasioni dal programma \"L'inchiesta\".\nL'importanza geopolitica della regione del Caucaso per le risorse energetiche \u00e8 al centro dell'inchiesta \"South Stream contro Nabucco. La guerra dei gasdotti\", che racconta i retroscena di due importanti progetti per la realizzazione di gasdotti che colleghino i giacimenti del Caucaso e del Caspio all'Europa.\n\"Il Rapporto quarantuno, fisica e metafisica di una rivoluzione scientifica\" \u00e8 un'inchiesta che affronta l'inspiegabile silenzio seguito alla dimostrazione dell'efficacia del processo di fusione nucleare fredda nella generazione di energia.\nLa redazione ha poi pi\u00f9 volte trattato il tema delle dalle operazioni di \"extraordinary rendition\" condotte dagli Stati Uniti nell'ambito della guerra al terrore (\"Voli segreti CIA: il caso Al Kassim\", \"Alliance Base\", e altri), e quello delle diverse organizzazioni mafiose diffuse sul territorio italiano e delle loro connessioni internazionali (\"Affari Cinapoletani\", \"Diario di un magistrato e della scomparsa della sua agenda\")."}
{"id": "2105272", "revid": "90596281", "url": "https://it.wikipedia.org/wiki?curid=2105272", "title": "Hiro Induction System", "text": "L'Hiro Induction System chiamata anche \"H.I.S.\", regola l'immissione di gas freschi nella camera di manovella e/o combustione di un motore a due tempi, sistema inventato e utilizzato dalla HIRO.\nDescrizione.\nQuesto \u00e8 un sistema d'immissione misto, dove si ha una via di mezzo tra il piston port e la valvola lamellare, in questo sistema il piston port era centrale (porta principale) mentre le lamelle d'ammissione sono disposte lateralmente su condotti separati rispetto alla porta principale (una o due lamelle per lato).\nUso.\nQuesto sistema viene usato solo su motori della Hiro, che sono stati montati sulla Aprilia ST, Aprilia STX e Garelli GTA 125cc, inoltre \u00e8 stato usato anche sulle Suzuki RG.\nCaratteristiche.\nQuesto sistema \u00e8 caratterizzato da un maggiore costo, sia rispetto al sistema lamellare che piston port, ma permetteva una maggiore flessibilit\u00e0 rispetto al sistema piston port e ai sistemi a valvola lamellare usati sui motori sprovvisti dei travasi coanda."}
{"id": "2105274", "revid": "124473937", "url": "https://it.wikipedia.org/wiki?curid=2105274", "title": "Mor\u00f3n", "text": "Moron, Mor\u00f3n e M\u00f6r\u00f6n possono riferirsi a:"}
{"id": "2105280", "revid": "155634", "url": "https://it.wikipedia.org/wiki?curid=2105280", "title": "Jimmy Heuga", "text": "Biografia.\nCarriera sciistica.\nStagioni 1962-1965.\nSciatore specialista delle prove tecniche nato a Squaw Valley, Jimmy Heuga ottenne il suo primo risultato internazionale di rilievo in occasione dei Mondiali di Chamonix 1962, dove fu 5\u00ba nella combinata. L'anno dopo vinse lo slalom speciale ai Campionati universitari NCAA.\nAi IX Giochi olimpici invernali di , in Austria, conquist\u00f2 la medaglia di bronzo nello slalom speciale, valida anche ai fini del Mondiali 1964; non concluse invece lo slalom gigante. Nello stesso anno vinse e lo slalom speciale e la combinata dell'Arlberg-Kandahar, a Garmisch-Partenkirchen, dove fu anche 2\u00ba nello slalom gigante.\nStagioni 1966-1968.\nAi Mondiali di Portillo 1966 Heuga fu 6\u00ba nello slalom speciale e 4\u00ba nella combinata. Lo sciatore statunitense partecip\u00f2 anche alle prime due stagioni del circuito di Coppa del Mondo, 1966-1967 e 1967-1968; il suo primo piazzamento di rilievo fu il 9\u00ba posto nello slalom gigante di Adelboden del 9 gennaio 1967, mentre colse il suo primo podio l'11 marzo seguente a Franconia, in slalom speciale (2\u00ba). Nei giorni successivi si aggiudic\u00f2 altri due podi, ancora secondi posti alle spalle del fuoriclasse francese Jean-Claude Killy: l'ultimo il 25 marzo a Jackson Hole, in slalom gigante.\nAi X Giochi olimpici invernali di si classific\u00f2 10\u00ba nello slalom gigante e 7\u00ba nello slalom speciale; il suo ultimo piazzamento in carriera fu il 6\u00ba posto ottenuto nello slalom speciale di Coppa del Mondo disputato ad Aspen il 16 marzo 1968.\nAltre attivit\u00e0.\n. Malato di sclerosi multipla dal 1970, Heuga nel 1983 fond\u00f2 ad Edwards l'organizzazione non a scopo di lucro \"Jimmie Heuga Center for M.S.\", in seguito ribattezzata \"Can Do Multiple Sclerosis\". Ritiratosi a Louisville nel 1998, mor\u00ec nell'ospedale di Boulder l'8 febbraio 2010, all'et\u00e0 di 66 anni.\nRiconoscimenti.\nNel 1976 Heuga fu inserito nella United States National Ski Hall of Fame."}
{"id": "2105282", "revid": "879070", "url": "https://it.wikipedia.org/wiki?curid=2105282", "title": "Sousa teuszii", "text": "La susa atlantica (Sousa teuszii ), nota anche come delfino del Camerun, \u00e8 un cetaceo della famiglia dei Delfinidi (Delphinidae) originario delle aree costiere dell'Africa occidentale.\nTassonomia.\nLa susa atlantica \u00e8 una delle quattro specie di delfini del genere \"Sousa\". In passato la validit\u00e0 di questa specie \u00e8 stata messa in discussione, ma le recenti analisi genetiche e morfologiche hanno fornito prove convincenti del fatto che essa sia valida e separata dalle altre suse degli oceani Indiano e Pacifico. Per maggiori dettagli vedere la \u00abTassonomia del genere \"Sousa\"\u00bb.\nDescrizione.\nL'aspetto fisico delle suse atlantiche \u00e8 simile a quello delle suse indopacifiche. Misurano tra gli 1,8 e i 2,8 metri di lunghezza e pesano tra i 250 e i 285 kg. Hanno un corpo robusto, pinne larghe con punte arrotondate, un rostro ben definito pi\u00f9 corto di quello delle altre suse e una piccola pinna dorsale falciforme poggiata su una caratteristica gobba dorsale ben sviluppata. La colorazione \u00e8 generalmente grigio ardesia sul dorso e sui fianchi e sfuma in un grigio pi\u00f9 chiaro sul ventre. Il rostro e la pinna dorsale tendono a schiarirsi con l'et\u00e0. Il numero dei denti \u00e8 inferiore rispetto ad altre specie di susa (27-32 nell'arcata superiore e 31-39 nell'arcata inferiore).\nDistribuzione e habitat.\nQuesti delfini vivono lungo la costa occidentale dell'Africa: il loro areale si estende dal Sahara Occidentale a nord all'Angola a sud. Si dice che siano particolarmente comuni al largo della costa della Mauritania. Si possono incontrare anche in fiumi come il Niger, sebbene di solito rimangano all'interno dell'estuario e raramente si spostino nell'entroterra. Non si spingono mai in mare aperto, rimanendo sempre entro una distanza di 1-2 km dalla costa, probabilmente per evitare predatori come le orche.\nBiologia.\nQuesta specie \u00e8 generalmente timida, non cavalca le onde di prua e raramente si esibisce in evoluzioni aeree. I gruppi di solito variano da 1 a 8 animali, ma sono stati osservati gruppi composti anche da 20-40 esemplari. In Angola alcuni individui sembrano mostrare un'alta fedelt\u00e0 al loro areale locale e forti modelli di associazione. Gli animali tendono a nutrirsi in piccole baie, in acque riparate dietro le barriere coralline e in aree al largo della foce dei fiumi in secca, mentre gli spostamenti avvengono principalmente lungo le coste esposte.\nI gruppi si foraggiano generalmente in prossimit\u00e0 della riva in acque poco profonde e spesso all'interno della zona della risacca. Sembra che si nutrano principalmente di pesci di allevamento costiero come il cefalo.\nNon sono stati condotti studi sul ciclo vitale. Sulla base di una specie imparentata, la \"Sousa plumbea\", si sospetta che i maschi siano pi\u00f9 grandi delle femmine.\nConservazione.\nIn Mauritania viene segnalata una relazione speciale tra le suse atlantiche e i pescatori. L\u00ec \u00e8 severamente vietato cacciare questi animali e i pescatori colpiscono la superficie dell'acqua con dei bastoni, facendo s\u00ec che i delfini spingano i pesci di cui si nutrono verso la riva, dove sono state gi\u00e0 poste in precedenza le reti: le popolazioni di pesci sono cos\u00ec numerose che ce n'\u00e8 abbastanza anche per i delfini.\nAnche in altre regioni la specie non viene cacciata spesso, ma essa \u00e8 minacciata da altri fattori, in particolare dal pericolo di rimanere impigliata nelle rete da pesca e di annegare; altre minacce sono costituite dall'inquinamento dei mari e dalla riconversione di tratti di costa dove le foreste di mangrovie vengono disboscate a vantaggio di campi o insediamenti. Quel che \u00e8 certo \u00e8 che le popolazioni sono in diminuzione o addirittura scomparse, soprattutto nelle regioni costiere densamente popolate. Il numero di esemplari si aggira intorno alle 3000 unit\u00e0 e la specie \u00e8 pertanto considerata \u00abin pericolo critico\u00bb (\"Critically Endangered\")."}
{"id": "2105292", "revid": "834", "url": "https://it.wikipedia.org/wiki?curid=2105292", "title": "Pedro Suarez Vertiz", "text": ""}
{"id": "2105294", "revid": "110157", "url": "https://it.wikipedia.org/wiki?curid=2105294", "title": "De thematibus", "text": "De Thematibus (in greco: \u03a0\u03b5\u03c1\u1f76 \u03c4\u1f7c\u03bd \u0398\u03b5\u03bc\u03ac\u03c4\u03bf\u03bd, in italiano: \"Dei temi\" o \"Libro dei temi\") \u00e8 un'opera attribuita all'imperatore bizantino Costantino VII Porfirogenito (913\u2013959), o scritta sotto il suo auspicio, che descrive la struttura dei themata dell'impero. \nOpera.\nIl \"De Thematibus\" fu composto probabilmente verso il 934, dal basileus Costantino VII. Il trattato \u00e8 diviso in due libri di cui il primo descrive i themata orientali (situati nell'Asia minore) e il secondo i themata della parte occidentale (situati in Europa). L'autore non riporta in realt\u00e0 la situazione geografica ed amministrativa della sua epoca ma riprende delle fonti pi\u00f9 antiche - quali Stefano di Bisanzio, Ellanico, Alessandro Poliistore, Nicola di Damasco e Dionigi il Periegeta) - l'autore al quale si rif\u00e0 di pi\u00f9 \u00e8 comunque Ierocle un autore contemporaneo di Giustiniano I che egli spesso copia pedissequamente. Vi sono riportate perci\u00f2 all'interno dell'opera delle citt\u00e0 e delle suddivisioni amministrative ormai scomparse all'epoca della sua composizione e mancano delle citt\u00e0 fondate dopo il V secolo; questo difetto \u00e8 maggiormente presente nel secondo libro che nel primo, segno che i bizantini del X secolo avevano una conoscenza migliore della situazione asiatica rispetto a quella europea. Un altro difetto dell'opera \u00e8 che spesso, in luogo di fornire dettagli sull'amministrazione, sulla geografia, sulla situazione sociale ed economica delle province, sulle imposte si sofferma invece su citazioni di poeti (quali ad esempio Omero od Esiodo), ricerche etimologiche, epigrammi sui vizi di alcuni popoli.\nEdizioni.\nL'opera ha avuto pi\u00f9 edizioni:"}
{"id": "2105300", "revid": "122577170", "url": "https://it.wikipedia.org/wiki?curid=2105300", "title": "Luigi Torchi", "text": " \nBiografia.\nNato a Mordano, in provincia di Bologna nel 1858, Torchi studi\u00f2 composizione all'Accademia Filarmonica di Bologna, al Conservatorio di Napoli con Paolo Serrao e in seguito in Francia e in Germania, dove benefici\u00f2 dell'insegnamento da parte di Salomon Jadassohn e Carl Reinecke a Lipsia. Contemporaneamente si dedic\u00f2 anche allo studio della letteratura in Italia, dove torn\u00f2 definitivamente nel 1884. Dal 1885 al 1891 insegn\u00f2 storia della musica e fu bibliotecario al liceo musicale Gioacchino Rossini di Pesaro, ove ebbe tra i suoi allievi Virginia Mariani Campolieti, e negli anni successivi fu insegnante di composizione al Liceo Musicale di Bologna. Dal 1894 al 1904 fu editore della \"Rivista musicale italiana\", alla quale contribu\u00ec con diversi studi e articoli di critica.\nSposato con Teresina Marchesini, ebbe due figli, Steno Torchi (morto in giovane et\u00e0 per aver raccolto da terra una mina inesplosa) e Atte Torchi (16 luglio 1907 - 25 marzo 2002).\nPass\u00f2 gli ultimi anni della sua esistenza nella residenza estiva Villa Atte (dedicata alla figlia) situata nelle colline di Bazzano (BO)."}
{"id": "2105301", "revid": "124269859", "url": "https://it.wikipedia.org/wiki?curid=2105301", "title": "Ara macao", "text": "L'ara scarlatta (Ara macao ()) \u00e8 un uccello appartenente alla famiglia Psittacidae, diffuso in America centrale e meridionale.\n\u00c8 originaria delle foreste sempreverdi umide dell'America tropicale, dall'estremit\u00e0 orientale del Messico fino al Per\u00f9 e al Brasile amazzonici, nei bassopiani fino a 500\u00a0m d'altitudine (anche se in passato si spingeva fino ai 1\u00a0000\u00a0m). \u00c8 stata largamente decimata dalla distruzione dell'habitat e dalla cattura per il commercio di animali domestici. In passato si spingeva a nord fino al Tamaulipas meridionale. Si pu\u00f2 ancora trovare sull'isola di Coiba. Inoltre \u00e8 l'uccello nazionale honduregno.\nDescrizione.\n\u00c8 lunga circa 81\u201396cm, dei quali pi\u00f9 della met\u00e0 sono formati dalla coda appuntita e graduata tipica di tutte le are. Il peso medio si aggira intorno al chilogrammo. Il piumaggio \u00e8 per la maggior parte scarlatto, ma le penne del dorso e delle copritrici della coda sono blu chiare, le pi\u00f9 grandi copritrici superiori sono gialle, i lati superiori delle remiganti sono blu scuro, cos\u00ec come le estremit\u00e0 delle penne della coda, e il lato inferiore delle remiganti delle ali e della coda \u00e8 rosso scuro con iridescenze metalliche dorate. Intorno all'occhio c'\u00e8 una zona di pelle glabra bianca che si spinge fino al becco. La mandibola superiore \u00e8 per la maggior parte di color corno pallido, mentre quella inferiore \u00e8 nera. I sessi sono simili; la sola differenza tra uccelli di et\u00e0 differenti \u00e8 che i giovani uccelli hanno gli occhi scuri, mentre gli adulti li hanno giallo chiaro.\nLe are scarlatte emettono richiami acuti, bassi, profondi suoni rauchi, squittii e grida.\nBiologia.\nAlimentazione.\nLe are scarlatte si nutrono soprattutto di frutti e semi, inclusi semi grandi e duri. Sopra la volta della foresta si vedono volare soprattutto uccelli soli o in coppia, sebbene in alcune aree si incontrino grandi stormi. Si radunano insieme nei luoghi dove possono leccare l'argilla.\nRiproduzione.\nCome la maggior parte dei pappagalli, l'ara scarlatta depone da due a quattro uova bianche nella cavit\u00e0 di un albero. I piccoli nascono dopo 24-25 giorni. Imparano a volare 105 giorni dopo e lasciano i genitori a non pi\u00f9 tardi di un anno di et\u00e0.\nDistribuzione e habitat.\nL'habitat dell'ara macao centroamericana corre attraverso le estreme regioni orientali e meridionali del Messico e di Panama, ma anche in Guatemala e nel Belize (), mentre la popolazione sudamericana ha un vasto areale che ricopre il bacino amazzonico; si estende fino al Per\u00f9 a est delle Ande, alla Bolivia e al Paraguay. Sebbene siano piuttosto rare sulla terraferma, grandi colonie di are scarlatte si possono ancora trovare sull'isola di Coiba e sulle Gal\u00e1pagos.\nPrima che la popolazione dell'ara scarlatta declinasse, la sua distribuzione comprendeva gran parte della Costa Rica. Comunque, a partire dagli anni 1960 le are scarlatte sono scese di numero a causa di una combinazione di fattori, soprattutto caccia, bracconaggio e distruzione dell'habitat tramite la deforestazione. Inoltre, il trattamento con pesticidi effettuato dalle compagnie di coltivazione e vendita di banane da esportazione ha giocato un ruolo significativo nella diminuzione delle popolazioni di ara scarlatta.\nQuesti fattori combinati hanno intaccato la popolazione di are scarlatte in Costa Rica, dove in passato occupavano circa 42\u00a0500\u00a0km\u00b2 su un totale del territorio nazionale di 51\u00a0100\u00a0km\u00b2, riducendo il loro areale, agli inizi degli anni 1990, a due sole regioni sulla costa pacifica: la riserva biologica di Carara e la penisola di Osa. Nel 1993 i sopralluoghi mostrarono che in Costa Rica le are scarlatte occupavano solamente il 20% (9\u00a0100\u00a0km\u00b2) del loro areale storico.\nL'areale delle are scarlatte \u00e8 ritenuto quello pi\u00f9 esteso in latitudine di ogni uccello del genere \"Ara\", ricoprendo un'estensione massima di territorio di 6\u00a0700\u00a0000\u00a0km\u00b2. Tuttavia, l'habitat dell'ara scarlatta \u00e8 frammentato e le colonie di questo uccello sono confinate per lo pi\u00f9 a piccole popolazioni sparse attraverso l'America centrale e meridionale. Comunque, dal momento che in alcune regioni del suo territorio, dove viene descritta come \"comune\", si trova ancora in grande numero, nel 2004 l'Unione Internazionale per la Conservazione della Natura ha considerato la specie a \"rischio minimo\".\nAvicoltura.\nLe are scarlatte sono popolari, ma costosi, rumorosi e richiesti uccelli da gabbia. Sono considerate socievoli e affezionate e alcune di esse parlano bene il linguaggio umano. L'ara scarlatta \u00e8 una specie inclusa nell'Appendice I della CITES e perci\u00f2 questi uccelli non possono essere catturati in natura .\nIn cattivit\u00e0 le are scarlatte si incrociano talvolta con altre specie di are, producendo ibridi.\nL'ibrido con l'ara rossa e verde, detta anche ara dalle ali verdi, \u00e8 conosciuto come ara rubino, mentre dall'incrocio tra un'ara scarlatta e un'ara blu e gialla nascono degli uccellini noti come are catalina."}
{"id": "2105302", "revid": "484362", "url": "https://it.wikipedia.org/wiki?curid=2105302", "title": "Cavaquinho", "text": "Un cavaquinho, cavaco, braguinha, braga, machete, machetinho o machete-de-braga \u00e8 uno strumento musicale, appartenente alla famiglia dei cordofoni; ha un suono pi\u00f9 acuto rispetto a quello di una chitarra. \nIl cavaquinho in Portogallo.\nIl cavaquinho minhoto \u00e8 riconoscibile dal foro, spesso di forma ellittica invece che circolare, e dalla tastiera che si trova allo stesso livello della cassa di risonanza (non rialzata rispetto a quest'ultima), inoltre \u00e8 dotato di 12 tasti e viene suonato con la tecnica \"rasgado\" o \"rasgueado\", ovvero colpendo le corde con le dita della mano destra, senza plettro.\nIl cavaquinho di Lisbona e quello di Madeira sono invece strutturalmente pi\u00f9 simili al cavaquinho brasiliano, descritto sotto.\nLo strumento \u00e8 molto popolare in Portogallo e viene impiegato nell'esecuzione di musica popolare di quel paese. Il cavaquinho viene usato come strumento di accompagnamento, ma anche impiegato nelle orchestre di musica folk. Lo strumento ha quattro corde di budello o metalliche accordate (a partire dalla corda col suono pi\u00f9 acuto) in re-si-sol-sol, mi-do#-la-la, mi-re-si-sol, re-si-sol-re o, pi\u00f9 raramente, in mi-si-sol-re (viene usato per lo pi\u00f9 da suonatori di chitarra che non debbono imparare altri accordi). \nEsso \u00e8 uno strumento fondamentale nella musica popolare portoghese e in particolare nelle formazioni studentesche e popolari chiamate \"tunas\".\nSecondo Gon\u00e7alo Sampaio, lo strumento proviene dalla citt\u00e0 di Braga. In questa citt\u00e0 viene impiegata l'accordatura re-la-si-mi.\nCavaquinho negli altri paesi.\nOltre che in Portogallo, viene usato anche a Capo Verde, in Mozambico e in Brasile.\nIl cavaquinho brasiliano.\nIn Brasile viene utilizzato il cavaquinho brasiliano, con foro circolare e tastiera rialzata rispetto al piano della cassa di risonanza, il manico \u00e8 dotato generalmente di 17 tasti e lo strumento viene suonato con l'ausilio di un plettro; l'accordatura pi\u00f9 diffusa \u00e8 (a partire dalla corda col suono pi\u00f9 acuto) re-si-sol-re (accordatura tradizionale); ma anche l'accordatura \"chitarristica\" mi-si-sol-re e quella del mandolino mi-la-re-sol (che corrisponde a quella del violino) sono usate, specialmente dai solisti. \nIn Brasile il cavaquinho viene impiegato nel samba, suonato insieme ad altri strumenti come chitarra classica, pandeiro, surdo, tamborim e tant\u00e3. Attualmente il cavaquinho \u00e8 uno strumento obbligato nelle sfilate di samba, come quelle tenute a Rio de Janeiro dalle Scuole di samba durante il Carnevale di Rio. Viene anche utilizzato nell'esecuzione di un altro genere musicale popolare, lo choro, assieme al mandolino, al flauto traverso e alla chitarra classica. Waldir Azevedo \u00e8 il pi\u00f9 noto esecutore di choro che ha usato questo strumento. Il suo successore \u00e8 oggi Roberto Barbosa. Un'altra virtuosa dello strumento \u00e8 Luciana Rabello, sorella del grande chitarrista brasiliano Raphael Rabello.\nUkulele.\nNelle isole Hawaii esiste uno strumento simile, chiamato \"ukulele\", derivato dal cavaquinho, anch'esso a quattro corde e con una forma molto simile, la cui introduzione \u00e8 dovuta ad emigranti portoghesi intorno al 1879."}
{"id": "2105308", "revid": "106908", "url": "https://it.wikipedia.org/wiki?curid=2105308", "title": "Claes", "text": ""}
{"id": "2105310", "revid": "125311335", "url": "https://it.wikipedia.org/wiki?curid=2105310", "title": "Laverda Navarro", "text": "La Navarro \u00e8 una motocicletta della Moto Laverda prodotta, nella cilindrata 125 cm\u00b3, dal 1990 al 1992.\nDescrizione.\nQuesta moto non si differenzia molto dal modello precedente che era in produzione dal '86 e che venne sostituita nel '90 da questa sua rivisitazione, che riprende la forma e le caratteristiche generali, anche se ora ha una linea decisamente pi\u00f9 morbida e arrotondata e pi\u00f9 coprente, difatti ora il motore \u00e8 completamente coperto e non pi\u00f9 a vista, le frecce posteriori non sono pi\u00f9 integrate alla carena, soluzione rimasta per le frecce anteriori, mentre nell'impianto frenate, non si utilizza pi\u00f9 il doppio disco anteriore da 240mm, ma si passa al disco unico da 320mm, mentre al posteriore la pinza non \u00e8 pi\u00f9 alloggiata su una piastra oscillante, ma \u00e8 fissa, inoltre entrambe le ruote diventano da 17\" e non sono pi\u00f9 da 16\" (anteriore) e 18\" (posteriore).\nUn appunto sul motore che era lo stesso della Cagiva C 12 dell'epoca ma causa la pesantezza e l'aerodinamica inusuale della moto, non riusciva a replicare le stesse prestazioni."}
{"id": "2105324", "revid": "1784492", "url": "https://it.wikipedia.org/wiki?curid=2105324", "title": "Dra\u017een Ladi\u0107", "text": "Carriera.\nGiocatore.\nClub.\nLadi\u0107 \u00e8 stato un portiere, l'intera sua carriera l'ha passata difendendo i pali di squadre ex-jugoslave, tra le quali si annoverano la con la quale ha vinto la Coppa Mitropa e la di cui ha vestito la maglia per 15 anni vincendo numerosi trofei nazionali.\nNazionale.\nIl suo debutto con la risale al 27 febbraio 1991 nell'amichevole esterna terminata 1-1 con la . La sua seconda ed ultima apparizione con i \"Plavi\" risale al 16 maggio seguente dove subentra al posto di Tomislav Ivkovi\u0107 nell'incontro vinto 7-0 contro le .\nDopo il conflitto e l'indipendenza croata \u00e8 il primo portiere della nuova nazionale croata. Ladi\u0107 ha partecipato da titolare agli Europei inglesi del 1996 ed ai Mondiali di Francia del 1998, ottenendo un sorprendernte terzo posto. Con le sue 59 presenze in Nazionale risulta, ad ora, il ventesimo giocatore croato pi\u00f9 presente di sempre.\nAllenatore.\nLasciata la carriera agonistica \u00e8 divenuto allenatore, prima come preparatore dei portieri della nazionale maggiore croata, poi dal 2006 come tecnico titolare della Croazia Under-21. Nel gennaio 2011 \u00e8 stato sostituito dall'incarico di commisario tecnico dei \"Mali Vateni\" dal HNS per aver falsicato la polizza assicurativa in seguito ad un incidente stadale.\n\u00c8 stato l'assistente di Zlatko Dali\u0107 durante il Mondiale di Russia 2018."}
{"id": "2105326", "revid": "125378551", "url": "https://it.wikipedia.org/wiki?curid=2105326", "title": "Cappello da cowboy", "text": "Il cappello da cowboy \u00e8 un tipo di copricapo, tipico dell'abbigliamento dei lavoratori di fattorie e ranch nell'ovest e nel sud degli Stati Uniti d'America, del Canada e del nord del Messico. \u00c8 un capo ricorrente anche fra i cantanti di musica country e fra i partecipanti dei rodeo nordamericani. \u00c8 universalmente riconosciuto soprattutto come parte dello stile di abbigliamento dei cowboy del selvaggio West.\nStoria.\nIl concetto di un cappello ad ampie falde utilizzato per cavalcare proviene principalmente dalla tradizione dei \"vaqueros\" messicani. Tuttavia il design dei cappelli da cowboy ha discendenze anche in altri tipi di copricapi, come il sombrero o i cappelli facenti parte della divisa della cavalleria americana. \nNon \u00e8 chiaro quando il cappello da cowboy abbia ricevuto il suo standard. I coloni europei che giungevano negli Stati Uniti originariamente non avevano copricapi specifici e indossavano molti stili di cappello, inclusi cappelli a cilindro, bombette, resti di copricapi della Guerra Civile e cappelli da marinaio. Contrariamente alla credenza popolare, era la bombetta e non il cappello da cowboy a essere il pi\u00f9 popolare nel West americano, almeno nei primi tempi.\nJohn B. Stetson viene da pi\u00f9 fonti accreditato come designer originale del cappello di cowboy. Fu lui per primo che mise in commercio il \"Boss of the Plains\" (in italiano \"Capo delle pianure\"). Prodotto dal 1865, era a tesa piatta, aveva una corona dai lati dritti, con angoli arrotondati. Questi cappelli leggeri e impermeabili erano di colore naturale, con corone e tese da quattro pollici. \u00c8 stata montata una semplice fascia per il cappello per regolare le dimensioni della testa.\nStetson \u00e8 stato il primo a commercializzare il \"Boss of the Plains\" ai cowboy, ed \u00e8 rimasto l'immagine universale del West americano. La durata e l'impermeabilit\u00e0 dello Stetson originale ottennero ulteriore pubblicit\u00e0 nel 1912, quando la corazzata USS \"Maine\" fu sollevata dal porto dell'Avana, dove era affondata nel 1898. Un cappello Stetson fu trovato nel relitto, che era stato immerso nell'acqua di mare per 14 anni. Il cappello era stato esposto a melma, fango e crescita delle piante, tuttavia una volta ripulito sembrava non danneggiato.\nDesign.\nI moderni cappelli da cowboy sono realizzati in feltro a base di pelliccia, paglia o, pi\u00f9 raramente, pelle. Sono venduti con una corona alta e arrotondata e una tesa larga e piatta. Hanno una fascia antisudore all'interno per stabilizzare la vestibilit\u00e0 della testa e solitamente una piccola fascia decorativa all'esterno della corona. I cappelli sono personalizzati piegando la corona e arrotolando la falda. Spesso viene aggiunta una fascia per cappelli pi\u00f9 decorativa. In alcuni punti sono anche attaccati degli elementi decorativi.\nI cappelli possono essere fabbricati praticamente in qualsiasi colore, ma sono pi\u00f9 spesso visti nei toni del beige, marrone e nero, a cui si sono aggiunte nuove tonalit\u00e0 destinate soprattutto alle donne. A partire dagli anni '40, i colori pastello furono introdotti per imitare i cappelli indossati dai cowboy del cinema e dai rodeo.\nIl cappello da cowboy di oggi \u00e8 rimasto sostanzialmente invariato nella costruzione e nel design da quando il primo fu creato nel 1865 da JB Stetson. La forma della corona e della tesa del cappello venivano spesso modificate da chi lo indossava per motivi di moda e per proteggersi dalle intemperie; il cappello veniva ammorbidito con vapore caldo, modellato e lasciato asciugare e raffreddare. A causa della facilit\u00e0 di personalizzazione, era spesso possibile dire da dove provenisse un cappello da cowboy, fino a quale ranch, semplicemente osservando la piega della corona. \nLe pieghe nei cappelli da cowboy vengono utilizzate per conferire ai cappelli un carattere individuale e per aiutare gli utenti a identificarsi con una particolare sottocultura. Pieghe e ammaccature rendono pi\u00f9 facile indossare o rimuovere il cappello afferrandolo per la corona anzich\u00e9 per la falda.\nUtilizzo.\nIl cappello da cowboy viene considerato particolarmente funzionale in quanto la sua ampiezza \u00e8 in grado di proteggere tanto dal sole quanto dalla pioggia e in questo senso \u00e8 ancora oggi utilizzato nell'ambito del lavoro. Pur fornendo meno protezione dal sole, le tese risvoltate impediscono loro di essere facilmente abbattuti durante l'uso del lazo. \nIn alcuni casi il cappello da cowboy ha un mero valore estetico ed \u00e8 indossato come segno di riconoscimento della propria aderenza allo stile di vita dei cowboy.\nIl design del primo cappello di Stetson ha influenzato vari cappelli a tesa larga indossati da agricoltori e allevatori in tutti gli Stati Uniti. I cappelli successivi sono stati personalizzati per le forze dell'ordine, i militari e i film. La prima agenzia di polizia americana ad adottare il cappello di Stetson come parte della loro uniforme furono i Texas Rangers. Un design basato sullo Stetson fa anche parte dell'uniforme cerimoniale della Royal Canadian Mounted Police."}
{"id": "2105327", "revid": "287204", "url": "https://it.wikipedia.org/wiki?curid=2105327", "title": "Drazen Ladic", "text": ""}
{"id": "2105335", "revid": "33689", "url": "https://it.wikipedia.org/wiki?curid=2105335", "title": "Deposizione fisica del vapore", "text": ""}
