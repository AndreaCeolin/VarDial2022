{"id": "2039086", "revid": "599013", "url": "https://it.wikipedia.org/wiki?curid=2039086", "title": "Cantu a chiterra", "text": "Il cantu a chiterra (in italiano \"canto sardo a chitarra\") \u00e8 una tipica forma di canto monodico in lingua sarda e gallurese accompagnato con la chitarra. Questo canto \u00e8 diffuso soprattutto nella parte nord dell'isola; in particolar modo nel Logudoro, Goceano, Planargia e in Gallura e in Anglona. \u00c8 molto probabile che alcuni canti esistessero da prima dell'invenzione della chitarra, ad esempio il cantu in re, tuttavia con l'avvento dello strumento si sono sviluppate diverse varianti.\nLa chitarra sarda.\nStoria.\nProbabilmente risale al periodo delle dominazioni iberiche la presenza della chitarra in Sardegna, dove veniva utilizzata per accompagnare il canto, le cui melodie erano preesistenti.\nDa alcuni studi sulle tradizioni etno musicali della Sardegna apprendiamo che la chitarra \u00e8 presente in Sardegna almeno dal XVI secolo, tanto che nello Statuto del Gremio dei Falegnami di Oristano risulta che ne facessero parte anche i \u201cchitarrari\u201d (inteso come liutai). Ancora, nel 1598 un decreto del Vicer\u00e9 di Sardegna vietava di suonare la chitarra dopo il rintocco della campana vespertina. \nNel XIX secolo pare esistesse nell'isola la chitarra a 4 corde, detta \u201cquartina\u201d. \nIn epoca pi\u00f9 recente, e pi\u00f9 precisamente dal 1885 a Sassari la casa musicale Ferraris inizi\u00f2 ad importare chitarre dalla Lombardia e dalla Sicilia, il modello pi\u00f9 diffuso era la cosiddetta \"chitarra terzina\" dalle misure leggermente pi\u00f9 piccole rispetto al modello spagnolo.\nPi\u00f9 tardi, verso gli anni '30 del 900 si impongono nell'isola delle chitarre molto pi\u00f9 grandi delle spagnole, dette \"chitarre giganti\" usate per accompagnare i canti, in virt\u00f9 del loro tono pi\u00f9 basso che agevolava la tecnica dei cantadores.\nQualche anno dopo cominci\u00f2 tuttavia ad affermarsi il modello ideato dal liutaio e chitarrista Ignazio Secchi insieme al fratello Peppino.\nSuccessivamente fu Aldo Cabitza ad apportare ulteriori modifiche allo strumento, per cui le misure della cassa armonica che arrivava a 78\u00a0cm. (cio\u00e8 a met\u00e0 tra una chitarra classica ed una chitarra basso). \nLa chitarra e l'accordatura alla sarda.\nLa \"chitarra sarda\" \u00e8 un tipo di chitarra acustica a corde metalliche con una particolare forma della cassa di dimensione notevolmente pi\u00f9 grande rispetto alla chitarra classica. Altra peculiarit\u00e0 di questa tipologia di chitarra \u00e8 la distribuzione dei segni marca tastiera che sono posizionati in modo da segnalare il III, V, VII, X e XII spazio (diversamente dalla chitarra classica dove sono segnati i III, V, VII, IX e XII), questa marcatura era finalizzata ad evidenziare gli intervalli tonali di maggior utilizzo pratico nell'esecuzione del repertorio del cant a chiterra.\nAnche l'accordatura detta appunto a sa sarda, \u00e8 differente in quanto l'intonazione \u00e8 pi\u00f9 bassa: infatti in media \u00e8 accordata una quarta sotto. Secondo gli accordi, RE2 quindi generalmente equivale a \u00b1 Sol#/La2 (220\u00a0Hz).\nLa tecnica di esecuzione \u00e8 quella mista. I \"sonadores\" originariamente usavano pi\u00f9 diffusamente l'accompagnamento a bordone, cio\u00e8 quello con il pollice che esegue la linea melodica del canto, mentre le altre dita eseguono l'arpeggio sulle altre corde, da alcuni anni a questa parte (da Aldo Cabitza in poi) \u00e8 molto pi\u00f9 diffusa la tecnica del plettro.\nCaratteristiche sono anche le decorazioni, in genere con motivi floreali, del battipenna intagliato.\nLe varianti (\"boghes\") de \"su cantu a chiterra\".\nDi seguito \u00e8 riportato l'elenco dei modelli di riferimento (o varianti) del cantu a chiterra, su cui i cantanti ed i musicisti eseguono delle variazioni, questi sono dodici, come riportato di seguito.\nCi sono poi altre varianti del canto che possiamo definire complesse, sia per la ricercatezza dei motivi musicali che per la difficolt\u00e0 di esecuzione.\nLa gara. Significato e struttura..\nDopo secoli di esecuzioni delle tipologie di canto a chitarra, in occasioni ed in ambienti conviviali, pur rimanendo viva questa tradizione, nel corso del Novecento si diffonde la \"gara di canto a chitarra\", che si svolge di fronte ad un pubblico, quasi sempre in occasione delle feste patronali, nelle forme che sono ancora in atto. Le feste sono organizzate da dei \"comitati organizzatori\", composto dagli \"ovrieri\" (in sardo:\"oberaios\"), i quali eleggono dei comitati, composti da un circoscritto numero di esperti, che hanno l'incarico di selezionare i \"cantadores\" per la gara che si svolger\u00e0 nell'ambito della festa. \nLa gara, \u00e8 una competizione musicale in cui i due o tre cantanti, accompagnati da un chitarrista, competono con le loro improvvisazioni, su temi musicali prestabiliti, per far riconoscere la qualit\u00e0 delle loro prestazioni. La gara a chitarra, pu\u00f2 essere paragonata alla \"gara poetica\", dove \u00e8 apprezzata la qualit\u00e0 dell'improvvisazione delle ottave da parte dei poeti.\nLa gara comporta che ciascun \"cantadore\" esegue una sola strofa per volta, alternandosi con gli altri concorrenti (di solito toccano tre strofe a testa). \nIl modello musicale di riferimento (la variante) non \u00e8 una forma completamente e pienamente definita, ma piuttosto un insieme di forme prefissate su strutture musicali (metrica, melodia, armonia) piuttosto labili. Questo permette che ogni cantadore possa improvvisare a suo piacimento sul modello di riferimento.\nInoltre ogni cantadore ha a disposizione un proprio repertorio per ogni tipo di \"'oghe\"; maggiore \u00e8 la \"cultura del canto\" del cantadore e maggiore \u00e8 il numero di boghes (\"interpretazioni\") a sua disposizione, alcuni arrivano ad averne anche oltre cinquanta. Queste boghes sono esse stesse costantemente soggette a microvariazioni.\nL'ordine di successione della gara (che dura diverse ore) \u00e8: Canto in re, nuorese, mutos, gallurese, filognana, mi e la, si bemolle, disisperada.\n1) Su \"Cantu in re\" e sue varianti\n2) \"Sa Nuoresa\"\n3) \"Sos Muttos\"\nNella gara le seguenti coppie di canto si eseguono sempre di seguito:\n4) \"La Tempiesina\": Questo canto, nelle gare, pu\u00f2 essere sostituito da: \n4 bis) \"La Filognana\": durante una gara, al termine della sua esecuzione, si pu\u00f2 riprendere con il Canto in re iniziale.\n5) \"La Corsicana\" o in alternativa\n5 bis) \"Su Trallalleru\"\nAltri quattro tipi di canto da eseguire di seguito sono:\n6) \"Su Fa diesis\": canto di difficile esecuzione, talvolta non viene eseguito ed \u00e8 sostituito dal canto in Mi e La e dall\"Isolana\".\n6 bis) \"Su Si bemolle\": canto tra i pi\u00f9 difficili, per cui spesso non viene inserito tra le esecuzioni di una gara, essendo sostituito da i due successivi.\n6 ter) \"Su Mi e la\"\n6 quater) \"S'isolana\" con \"canto in re\" che peraltro conclude l'esecuzione dell'Isolana. \nA causa della difficolt\u00e0 esecutiva di questi quattro canti, spesso nelle gare questa sezione viene sostituita da un Canto in re o con i Mutos. \n7) Sa Disisperada.\nDurante l'esecuzioni i \"cantadores\" in genere eseguono i canti succitati aggiungendo delle variazioni, di volta in volta il chitarrista dovr\u00e0 seguire con gli accordi. Pertanto le esecuzioni sono sempre diverse ed eseguite in base alle qualit\u00e0 canore del cantante.\nPer quanto riguarda i testi, in genere vengono musicate poesie tradizionali o dei pi\u00f9 grandi poeti sardi.\nAltri generi a chitarra.\nOltre ai canti suddetti, esistono molti altri tipi di canto sardo accompagnati dalla chitarra. A Sassari le ironiche \u201cgobbule\u201d, tra quelli diffusi nel Sud dell'isola ricordiamo il canto a \"curba\", a \"torrida\" e a \"muttuttu\", per lo pi\u00f9 eseguiti all'interno della \u201ccantada\u201d campidanese; diffusi in tutta l'isola sono anche \u201csos mutettos a trallallera\u201d, \u201csas battorinas\u201d, \u201csu dillaru\u201d, \u201csos frores\u201d, e altri ancora.\nPrime incisioni discografiche.\nFra il 1922 e il 1925, Gavino Gabriel realizza, a titolo esclusivamente documentario, le prime incisioni di musica tradizionale sarda. A Milano per la casa discografica La voce del padrone incide \"I canti di Gallura, dell'Anglona, del Marghine e della Barbagia\" (1922). \nFra gli altri sempre in quel periodo, con alla voce Peppino Ruggiu e con alla chitarra Adolfo Merella, furono realizzate delle registrazioni, che sono considerate le prime del cantu a chiterra. \nNel 1928 Luigino Cossu, Antonio Desole, Pietro Porqueddu accompagnati dal chitarrista Ignazio Secchi incisero alcuni dischi, presso la casa discografica \"La voce del padrone\" di Milano, che furono pubblicati nel 1929. \nNegli anni trenta, grazie alla notoriet\u00e0 di cui godevano i cantadores in Sardegna ed alla maggiore diffusione del mezzo, furono realizzate altre incisioni discografiche a scopo commerciale. Nel 1931 a Milano, presso gli studi della casa discografica \"Excelsius\", da parte degli ozieresi Giuseppe Langiu (1898 - Sassari 1972) e Antonio Bellu accompagnati dal chitarrista Nicolino Cabitza di Ploaghe e, talvolta, del fisarmonicista Celestino Fogu. In quell'occasione furono incisi dei canti in Re a s'Othieresa e a sa Nuoresa, dei Mutos, Mi e la, una \"Disisperada logudoresa\" a sa Piaghesa.\nSempre a Milano, il 23 maggio 1932, negli studi della casa \"Grammofono\" (ridenominata qualche anno dopo \"La voce del padrone\"), fu la volta dell'ozierese Maria Rosa Punzirudu che, in coppia col collega Gavino De Lunas e sempre con l'accompagnamento del chitarrista Nicolino Cabitza registrarono pochi ma memorabili canti.\nA distanza di qualche decennio (tra il 1961 ed il 1964) il \"Quartetto Logudoro\" composto dal cantadore Leonardo Cabizza e la giovanissima cantante Maria Teresa Cau accompagnati dal chitarrista Aldo Cabitza (figlio di Nicolino) e dal fisarmonicista Antonio Ruju, incidono per la Vis Radio di Napoli ventiquattro brani. Nel 1962 Mario Cervo, insieme ad Astro Mari, aveva fondato una casa discografica, chiamandola Nuraghe, con la quale aveva prodotto diverse incisioni di canto sardo. Sempre in quegli anni tuttavia, un grande ruolo fu svolto dalla Casa discografica Tirsu la quale aveva prodotto numerose incisioni.\nL'Archivio Mario Cervo.\nL'Archivio Mario Cervo si trova a Olbia, e ospita una raccolta di varia documentazione, che era stata collezionata da Mario Cervo, a partire dagli cinquanta, per una sua passione per il canto sardo. Il materiale dell'archivio \u00e8 stato catalogato e digitalizzato, a cura dell'Istituto superiore regionale etnografico.\nL'archivio \u00e8 principalmente composto da materiale fonografico, ma sono presenti anche libri e giornali. Come materiale fonografico \u00e8 composta da oltre 6.000 supporti ordinati in 3.500 schede che permettono di effettuare una ricerca approfondita su quanto \u00e8 accaduto musicalmente in Sardegna nel Novecento.\nI protagonisti.\nI \"cantadores a chiterra\", spesso solo \"cantadores\", in sardo sono quei cantanti che vengono accompagnati con la chitarra, qualche volta anche con l'aggiunta della fisarmonica, e eseguono una sequenza di canti tradizionali, nella fattispecie il cantu a chiterra. Ogni cantante tuttavia all'interno della metrica del canto pu\u00f2 improvvisare delle variazioni.\nElenco dei pi\u00f9 noti \"cantadores a chiterra\".\nPrima generazione\nSeconda generazione\nTerza generazione"}
{"id": "2039087", "revid": "116944", "url": "https://it.wikipedia.org/wiki?curid=2039087", "title": "Thema di Sicilia", "text": ""}
{"id": "2039088", "revid": "116944", "url": "https://it.wikipedia.org/wiki?curid=2039088", "title": "Thema di Sikelia", "text": ""}
{"id": "2039090", "revid": "599013", "url": "https://it.wikipedia.org/wiki?curid=2039090", "title": "Silvio Su\u00e1rez", "text": "Carriera.\nClub.\nHa giocato per otto anni nel Club Olimpia di Asunci\u00f3n, la pi\u00f9 titolata squadra del Paraguay, vincendo titoli nazionali e internazionali, tra cui la Coppa Libertadores 1990; trasferitosi al Talleres de C\u00f3rdoba, vi rimane per due stagioni e fa ritorno in Paraguay dove annuncia il suo ritiro nel 2002.\nTornato a giocare nel 2008 con la maglia del club 12 de Octubre di Piray\u00fa, una piccola societ\u00e0 che milita nel campionato regionale paraguaiano, si ritira al termine della stagione in seguito al mancato avanzamento del club nel campionato.\nNazionale.\nDebutta con la Nazionale di calcio paraguaiana nel 1991, totalizzando 34 presenze nell'arco di otto anni."}
{"id": "2039092", "revid": "76963", "url": "https://it.wikipedia.org/wiki?curid=2039092", "title": "Eva Amaral", "text": "Assieme a Juan Aguirre compone il duo Amaral.\nBiografia.\nDopo essersi formata nel Colegio Romareda di Saragozza, un istituto tenuto da un ordine di frati agostiniani (RR.PP. Agustinos Recoletos), si iscrive alla locale Scuola di Arti e Mestieri, dove intraprende gli studi in scultura.\nNel frattempo Eva coltiva la sua passione per la musica suonando prima come batterista nei \"\"Bandera blanca\" e poi nei \"Lluvia \u00c1cida\" come cantante.\nNel 1993, in uno studio di registrazione, avviene l'incontro con Juan Aguirre, un altro studente di Saragozza che ai tempi era il chitarrista del gruppo \"D\u00edas de vino y rosas\", il quale rimane presto colpito dalla intensit\u00e0 della voce di Eva. \nLavorando assieme ad un pezzo si accorgono di avere molte affinit\u00e0 musicali e poco tempo dopo decidono di rendere permanente la loro collaborazione.\nHanno intenzione di creare una band che porti avanti un nuovo stile musicale, frutto della combinazione di sonorit\u00e0 pop, rock e folk.\nNasce cos\u00ec il duo, che, dopo alcuni anni di formazione nei locali e negli studi di Saragozza decide nel 1997 di trasferirsi a Madrid per aprirsi le porte ad un pubblico pi\u00f9 vasto.\nProprio in questo periodo il gruppo, in cui adesso hanno trovato posto altri musicisti, inizia a presentarsi ufficialmente con il nome \"Amaral\". Tale idea \u00e8 da attribuirsi a Juan che, nonostante il parere contrario di Eva, decise di utilizzare il cognome della cantante.\nSempre nel 1997 il gruppo firma con l'etichetta Virgin Records ed inizia le registrazioni per il proprio album di debutto.\n\"Amaral\" viene pubblicato nel 1998 e fin da allora, Eva Amaral, insieme a Juan Aguirre, si dedica alla composizione ed alla ricerca musicale per le canzoni del proprio gruppo. Ci\u00f2 ha portato alla pubblicazione di altri quattro album di studio che hanno venduto in totale pi\u00f9 di un milione e mezzo di copie in tutto il mondo. Il successo di Amaral ha ormai varcato i propri confini nazionali, rendendolo popolare anche nel resto d'Europa ed in America Latina.\nPer questo motivo alcuni artisti americani hanno iniziato ad avvalersi del loro supporto nel corso dei propri tour spagnoli. Tra questi si pu\u00f2 ricordare nel 2002 Lenny Kravitz e nel 2004 Bob Dylan.\nAnche alcune iniziative a scopo benefico hanno visto la loro partecipazione, come nel 2002 Prestige, per la quale hanno registrato il brano \"Rosa de la paz\"\" e si sono esibiti nella grande manifestazione Nunca M\u00e1is che ha avuto luogo a Madrid.\nNel 2008, ad Eva e a Juan \u00e8 stato affidato il tema per la campagna promozionale della Esposizione Internazionale di Saragozza.\nL'estate dello stesso anno li ha visti invece partire per il tour del nuovo album, che li ha portati in giro per il mondo."}
{"id": "2039098", "revid": "115106490", "url": "https://it.wikipedia.org/wiki?curid=2039098", "title": "Honda CBR 600RR", "text": "La CBR 600RR \u00e8 una motocicletta prodotta dalla casa giapponese Honda, la cui prima presentazione risale al 2003. Il motore della CBR 600RR \u00e8 stato la base per quello utilizzato dalla prima stagione nel 2010 e fino alla stagione 2018, nella classe intermedia Moto2 del Motomondiale. Il propulsore in configurazione Moto2 eroga 150 cavalli, limitati per\u00f2 a soli 130. \nIl contesto.\nLa CBR 600 RR pu\u00f2 essere considerata la sorella maggiore della CBR 125 e quella minore della Fireblade.\n\u00c8 una moto di segmento hypersport (infatti ritroviamo la versione da gara nella supersport, categoria \"600\"). In concorrenza con le sportive giapponesi quali Kawasaki ninja zx-6r, Suzuki gsx-r 600, yamaha r6. Questa moto \u00e8 stata l'evoluzione della CBR 600 F (ovvero una moto oggi definita sport-tourer \"turistica sportiva\"), la quale \u00e8 comunque rimasta sul mercato fino al 2006.\nLa storia.\nOrigini Sportive.\nLa CBR 600RR \u00e8 stata sviluppata nel 2003 ispirandosi esteticamente alla Honda RC211V del MotoGP, infatti sotto la carrozzeria si celano alcune innovazioni tecnologiche tratte direttamente dalla moto da pista, come la sospensione posteriore (Unit\u00e0 Pro-Link) e l'iniezione della benzina a due fasi (PGM-DSFI).\nLa CBR 600 ricevette la doppia \"R\" (in inglese \"Race Replica\", cio\u00e8 replica della versione da gara), perch\u00e9, a differenza del modello \"F\", era equipaggiata per la prima volta con avanzate tecnologie derivate dalle corse. In questo senso, oltre alla sospensione posteriore e all'iniezione a due fasi troviamo anche lo scarico centrale rialzato e una posizione di guida pi\u00f9 sportiva. Sul modello 2004 Honda cambi\u00f2 solamente i colori.\nRestyling 2005.\nNel 2005 la CBR 600RR, costretta a inseguire la moda imperante delle concorrenti, ricevette un restyling pi\u00f9 approfondito con un nuovo disegno della carena, forcella a steli rovesciati con sospensioni anteriori completamente regolabili, kit di freni a disco ispirati alla pista con pinza ad attacco radiale a quattro pistoncini, nuovo telaio in alluminio, nuova sospensione e ammortizzatore posteriore. Queste modifiche, insieme ad un motore pi\u00f9 performante ai medi regimi, e all'impianto di scarico alleggerito, portarono la nuova CBR 600RR ad essere pi\u00f9 leggera, secondo Motorcycle USA.com, di 10 kg rispetto alla versione 2004. Come per la precedente versione, il modello 2006 rest\u00f2 praticamente immutato.\nModello 2007.\nNel 2007 la Honda presenta una moto completamente riprogettata, con una riduzione di 9\u00a0kg nel suo peso rispetto al modello 2006 (da 164 a 155\u00a0kg a secco).\nIl nuovo propulsore, che resta un quattro cilindri in linea, risulta completamente rinnovato e diventa il pi\u00f9 piccolo e leggero della sua categoria. Grazie alla nuova disposizione delle varie componenti, sono state ottenute riduzioni in tutte e tre le dimensioni, diminuendo di 2\u00a0kg il peso rispetto al modello precedente, mentre la potenza \u00e8 stata incrementata fino a 118 CV (88 kW) a 13.500 giri/min.\nIl telaio, perimetrale in alluminio, viene rivisto diventando pi\u00f9 leggero, pi\u00f9 sottile e pi\u00f9 compatto rispetto alla versione 2006, grazie alla produzione tramite la tecnologia che la Honda chiama FDC (inglese \"Fine Die-Cast\"), che permette d'avere un componente pi\u00f9 leggero (- 700 gr) senza comprometterne robustezza e rigidit\u00e0.\nSu questo modello i tecnici Honda hanno ridotto l'interasse di 22 mm, migliorando l'agilit\u00e0 sui percorsi lenti senza per\u00f2 perdere in stabilit\u00e0 sul veloce, mentre hanno allungato il forcellone di 5\u00a0mm in modo da poter incrementare la trazione sullo pneumatico posteriore.\nLe sospensioni del modello 2007 sono state ereditate dalla versione 2006 quasi immutate: la forcella anteriore a steli rovesciati, completamente regolabile, da 41\u00a0mm e l'Unit\u00e0 Pro-Link posteriore, regolabile in estensione, compressione e precarico.\nL'impianto frenante pu\u00f2 contare all'anteriore su una pompa radiale e su pinze a quattro pistoncini ad attacco radiale con dischi da 310\u00a0mm, mentre al posteriore abbiamo una pinza flottante a singolo pistoncino con disco singolo da 210\u00a0mm.\nNascosta dietro la testa del manubrio, si cela una versione aggiornata dell'ammortizzatore di sterzo elettronico \"HESD\" (inglese, \"Honda Electronic Steering Damper\"), disponibile anche sul CBR 1000. Quest'ultima evoluzione del HESD offre una risposta pi\u00f9 rapida dello sterzo e permette una maggior fluidit\u00e0 nelle operazioni.\nIl nuovo frontale, frutto di avanzati studi aerodinamici in galleria del vento, risulta pi\u00f9 piccolo e spigoloso ed \u00e8 dominato da una grande presa d'aria dinamica posta al centro, che alimenta l'airbox grazie ad un'apertura nella sezione della testa dello sterzo del telaio.\nLo scarico, ulteriormente alleggerito, esce proprio sotto al codino che risulta leggermente ridotto e pi\u00f9 appuntito. Anch'esso pesantemente rivoluzionato per ottenere maggiori prestazioni e riduzione della massa.\nLa moto 2008 \u00e8 stata solamente modificata nei colori, ma la meccanica \u00e8 la stessa del modello 2007."}
{"id": "2039103", "revid": "188323", "url": "https://it.wikipedia.org/wiki?curid=2039103", "title": "V-brake", "text": ""}
{"id": "2039104", "revid": "188323", "url": "https://it.wikipedia.org/wiki?curid=2039104", "title": "V brake", "text": ""}
{"id": "2039105", "revid": "1543377", "url": "https://it.wikipedia.org/wiki?curid=2039105", "title": "Ivan Cankar", "text": "Biografia.\nOttavo di dodici figli, \u00e8 stato cresciuto dalla madre in condizioni di grande povert\u00e0 dopo l'abbandono della famiglia da parte del padre, sarto proveniente da Trieste, che si trasfer\u00ec in Bosnia in cerca di lavoro. \nGi\u00e0 alle scuole elementari frequentate a Nauporto dimostr\u00f2 il proprio talento. I notabili del paese promisero di aiutarlo finanziariamente a studiare, anche se non mantennero mai la promessa. Si iscrisse quindi al Liceo scientifico (\"realka\") a Lubiana. Terminato il liceo nel 1896 si iscrisse al Politecnico di Vienna grazie a una borsa di studio, ma dopo un solo semestre decise di iscriversi ai corsi di slavistica. Dopo una breve parentesi trascorsa a Pola e a Sarajevo, nel 1898 ritorn\u00f2 nella capitale austriaca per restarvi fino al 1909, soggiornando a Ottakring, quartiere operaio e proletario che comparir\u00e0 in molte sue opere, soprattutto nella raccolta di racconti brevi \"Za kri\u017eem\". Durante gli undici anni trascorsi a Vienna si dedic\u00f2 sia ad attivit\u00e0 letterarie sia a impegni politici e si mantenne principalmente scrivendo feuilleton.\nPubblic\u00f2 i suoi primi scritti gi\u00e0 durante gli anni delle superiori nella prestigiosa rivista letteraria \"Ljubljanski Zvon\". Esord\u00ec come poeta nel 1899, pubblicando una raccolta di poesie intitolata \"Erotika\". La raccolta caus\u00f2 grande scandalo negli ambienti conservatori, al punto che il vescovo di Lubiana Jegli\u010d acquist\u00f2 tutte le copie disponibili e le fece bruciare. \"Erotika\" rimane la sua unica raccolta di poesie: decise infatti di dedicarsi alla scrittura di drammi e di opere in prosa, ritenute da lui mezzi espressivi pi\u00f9 efficaci.\nNel 1909 ritorn\u00f2 a Lubiana, dove visse fino alla morte, scrivendo e occupandosi di politica nelle file del Partito socialdemocratico jugoslavo. Nel 1914, allo scoppio della Prima guerra mondiale, espresse la sua solidariet\u00e0 con la Serbia e per questo venne imprigionato per breve tempo nella fortezza di Lubiana. In seguito fu militare a Judenburg, ma a causa della salute cagionevole fu presto congedato. Ritorn\u00f2 quindi a Lubiana e qui visse fino alla morte nel 1918, avvenuta a seguito di una caduta accidentale. Il suo funerale fu seguito da rappresentanti della cultura e della politica sloveni e da una grande folla di persone comuni.\nDurante la sua vita strinse una profonda amicizia con lo scrittore Alojz Kraigher, il quale realizz\u00f2 il necrologio dell'amico nel dicembre del 1918, oltre che il dramma dedicato in sua memoria intitolato \"Umetnikova trilogija\" (\"Trilogia dell'artista\", 1919) e l'opera monografica \"Ivan Cankar I-II\" (1954-1958).\nOpere.\nSi occup\u00f2 di vari generi letterari pubblicando tante raccolte di novelle, tra le quali \"Vinjete\" (1899), in cui \u00e8 evidente uno stile naturalistico incentrato su tematiche proletarie e borghesi, \"Ob zori\", \"Za kri\u017eem\" (\"Dietro la croce\") del 1909 e \"Podobe iz sanj\" (\"Immagini dal sogno\") del 1917, ultima sua fatica letteraria ispirata dalla tragicit\u00e0 della Prima guerra mondiale.\nScrisse anche numerosi racconti. I principali sono: \"Potepuh Marko in kralj Matja\u017e\" (\"Marko il vagabondo e il re Mattia\") del 1905, nel quale riprende il tema folkloristico del ritorno del re buono, giusto e pronto a risollevare la situazione politica e sociale; \"Hlapec Jernej in njegova pravica\" (\"Il servo Jernej e il suo diritto\") del 1907, considerato il capolavoro di Cankar, denuncia l'ostilit\u00e0 delle leggi civili e religiose della societ\u00e0 borghese nei confronti delle elementari esigenze di giustizia di un contadino; \"Kurent\", \"Gospa Judit\" (\"La signora Judit\") del 1904, una descrizione a sfondo realistico della vita di una donna infelice alla continua ricerca di un appagamento illusorio; \"Kri\u017e na gori\" (\"La croce sulla montagna\") del 1905, una storia d'amore a tratti simbolisti.\nL'autore scrisse anche diversi romanzi, tra cui i pi\u00f9 noti sono \"Na klancu\" (\"Sul colle\") del 1903 dedicato alla figura materna, \"Hi\u0161a Marje Pomo\u010dnice\", \"Martin Ka\u010dur\" del 1906, nel quale emersero toni pessimistici riflessi dallo sconforto dello scrittore. A met\u00e0 degli anni Settanta, lo scrittore istriano Fulvio Tomizza traduce e adatta per il Teatro Stabile di Trieste \"Martin Ka\u010dur\", che va in scena con il titolo di \"L'Idealista\". Lo spettacolo \u00e8 firmato dal regista Francesco Macedonio (scene e costumi sono di Sergio D'Osmo); il ruolo del protagonista lo interpreta Corrado Pani.\nIntensa fu anche l'attivit\u00e0 teatrale, comprendente drammi, quali \"Za narodov blagor\" (\"Per il bene del popolo\") del 1901 che fu una decisa satira dei politici sloveni del suo tempo, impersonificati da due brutti tipi privi di qualit\u00e0 morali e umane, \"Kralj na Betajnovi\" (\"Un re a Betajnova\") del 1902, ritratto di un industriale arrogante che domina la vita sociale della sua citt\u00e0, \"Hlapci\" e \"Lepa Vida\".\nAnche le prose contenute in \"Knjiga za lahkomiselne ljudi\" (\"Libro per gente frivola\") del (1901) si impregnarono di un gusto satirico rivolto questa volta alla bigotteria e alle bassezze religiose, che l'autore ravvis\u00f2 fra alcuni suoi contemporanei.\nPer merito del suo particolare modo di scrivere riusc\u00ec a penetrare nell'anima dell'uomo, divenendo uno dei principali rappresentanti del movimento neoromantico denominato \"Moderna\", di tendenze anche antipositivistiche. Egli critic\u00f2 nei suoi libri la politica slovena del suo tempo e scrisse molto sul futuro dei poveri e repressi, basti citare il racconto \"Tujci\" (\"Stranieri\") del 1902, dove denunci\u00f2 la precaria situazione degli intellettuali sloveni.\nDescrisse il mondo dell'infanzia e i problemi di psicologia infantile nei libri di storielle \"Za kri\u017eem\", \"Moje \u017eivljeneje\" e \"Gre\u0161nik Lenart\"."}
{"id": "2039108", "revid": "1728", "url": "https://it.wikipedia.org/wiki?curid=2039108", "title": "Grigoriy Aleksandrovich Gamburtsev", "text": ""}
{"id": "2039109", "revid": "322321", "url": "https://it.wikipedia.org/wiki?curid=2039109", "title": "Diocesi di Canosa", "text": "La diocesi di Canosa (in latino: \" Dioecesis Canusina\") \u00e8 una sede soppressa e sede titolare della Chiesa cattolica.\nStoria.\nNon \u00e8 certa la data di erezione della diocesi di Canosa, importante centro della \"regio II Apulia et Calabria\" in epoca imperiale. \u00c8 plausibile una presenza cristiana nel territorio canusino gi\u00e0 nel II secolo. \u00abAl 392 \u00e8 datata la pi\u00f9 antica iscrizione cristiana e al IV secolo si assegna anche l'eccezionale frammento di scultura (fronte di sarcofago?) conservato attualmente nel castello di Barletta, ma proveniente forse da Canosa, che rappresenta la serie degli apostoli con didascalie in greco. Tali indizi depongono non solo a favore di una precoce organizzazione della diocesi canosina, ma anche della consistenza e prestigio della comunit\u00e0 cristiana, nell'ambito sociale ed economico della citt\u00e0, a giudicare dalla qualit\u00e0 dei prodotti.\u00bb\nLe prime notizie sull'esistenza della diocesi risalgono alla prima met\u00e0 del IV secolo. Il primo vescovo documentato \u00e8 Stercorio, che tra il 343 e il 344 prese parte al concilio di Sardica. Stercorio inoltre deve essere identificato con il vescovo Sunosio \"Apuliae\" (lettura errata per \"S\"[tercorio de C]\"anusio Apuliae\") che sottoscrisse la lettera che Atanasio di Alessandria, al termine del concilio, scrisse ai vescovi e al clero del Mereote (Egitto) per incoraggiarli a resistere all'arianesimo.\nDi certo dal IV secolo in poi le notizie sono pi\u00f9 puntuali e attendibili, anche grazie alla prosperit\u00e0 di cui gode la citt\u00e0. Nel V secolo conosciamo la presenza del vescovo Probo il quale nel 465 prese parte con altri vescovi pugliesi al concilio romano convocato da papa Ilario, durante il quale fu stabilito il divieto ai vescovi di designare i propri successori. Probo di Canosa intervenne con decisione contro questo abuso. Lo stesso vescovo fu inviato da papa Simplicio come legato a Costantinopoli presso l'imperatore Leone I (morto il 3 febbraio 474), in risposta alla richiesta esplicita dell'imperatore di riconoscere i privilegi della Chiesa di Costantinopoli: Probo ebbe l'ingrato incarico di trasmettere il rifiuto del pontefice a questa richiesta, in conformit\u00e0 con le usanze romane, fondate sulla tradizione della Chiesa e non sulla geografia politica.\nSul finire del V secolo \u00e8 noto il vescovo Rufino, che prese parte al concilio romano indetto da papa Simmaco nel 499, durante il quale furono stabilite delle regole per l'elezione dei vescovi di Roma. \u00c8 presumibile che Rufino sia da identificare con il vescovo omonimo, indicato dalle fonti senza la sede di appartenenza, che fu incaricato da papa Gelasio I (492-496) di destituire due diaconi di Lucera, ordinati senza l'osservanza delle regole canoniche. In un'altra lettera di papa Gelasio \u00e8 ancora menzionato un vescovo Rufino, senza indicazione della sede di appartenenza, incaricato dal pontefice di indagare su un diacono di Veroli, accusato dai notabili della sua citt\u00e0.\nAll'inizio del VI secolo abbiamo il vescovo Memore. Il 23 ottobre 502 appose la sua firma al decreto del \"concilio palmare\" convocato dal re Teodorico, per riabilitare papa Simmaco. Memore prese parte anche al successivo concilio, convocato da papa Simmaco il 6 novembre successivo, per regolamentare l'amministrazione dei beni della Chiesa romana e il divieto della loro alienazione.\nCertamente un ruolo dominante nella diocesi spetta al vescovo san Sabino, patrono della citt\u00e0, il cui governo si colloca tradizionalmente tra il 514 e il 566, bench\u00e9 sia storicamente documentato solo tra il 525 e il 542/552.\n\u00c8 un dato acquisito dalla storiografia che il vescovo \"Sabinus Campanus\" che accompagn\u00f2 papa Giovanni I a Costantinopoli nel 525, per far recedere l'imperatore Giustino I dai provvedimenti persecutori contro gli ariani, fu il vescovo canosino Sabino. Il santo figura al primo posto nella lista dei vescovi presenti al concilio romano indetto da papa Bonifacio II nel mese di dicembre del 531, dove fu affrontata la questione del metropolita Stefano di Larissa (Tessaglia), non riconosciuto dal patriarca di Costantinopoli; data la sua posizione, Sabino dovette svolgere un ruolo di primo piano. Per la sua esperienza e le sue relazioni col mondo bizantino, Sabino fu inviato nuovamente nella capitale imperiale da papa Agapito I nel 535, per esaminare le posizioni del nuovo patriarca Antimo I, che aveva fatto proprie idee monofisite, e nel 536 prese parte ad un concilio a Costantinopoli, dove occup\u00f2 il primo posto fra i vescovi occidentali. Nei \"Dialoghi\" di Gregorio Magno, san Sabino \u00e8 menzionato in tre occasioni, in particolare per le sue relazioni con Benedetto di Norcia.\nLa presenza di Sabino nei \"Dialoghi\" di Gregorio Magno contribu\u00ec alla diffusione del suo culto. Agli inizi del IX secolo un autore anonimo scrisse la \"Historia vitae, inventionis, translationis s. Sabini episcopi\", in cui il santo \u00abnon viene presentato solo come guida spirituale, ma di lui sono sottolineati anche l'impegno e il fervore mostrati in altri settori della vita della comunit\u00e0 canosina. Particolarmente rilevante \u00e8, per esempio, il suo spirito di iniziativa nell'ambito dell'edilizia religiosa, che ha trovato puntuali riscontri in alcuni rinvenimenti archeologici\u00bb. Alla sua attivit\u00e0 si deve la costruzione a Canosa della chiesa dei Santi Cosma e Damiano, del battistero di San Giovanni Battista e della basilica del Salvatore.\nAlla morte di Sabino segu\u00ec un periodo difficile per la citt\u00e0 e per la diocesi, come documentato dalle lettere di papa Gregorio Magno. Nel mese di maggio del 591 il pontefice scriveva al suo legato in Sicilia perch\u00e9 destinasse parte delle rendite delle propriet\u00e0 che la diocesi canosina aveva nell'isola per risollevare le sorti della diocesi, priva del suo vescovo. Questa lettera documenta come Canosa avesse delle propriet\u00e0 in Sicilia, segno della sua grandezza e ricchezza. Che la diocesi fosse vacante \u00e8 ancora documentato da un'altra lettera del luglio successivo, in cui il papa affida l'amministrazione della diocesi al vescovo Felice di Siponto.\nQueste sono le ultime indicazioni storiche sulla diocesi di Canosa. A partire dal VII secolo, a causa soprattutto dell'invasione e delle distruzioni operate dai Longobardi ariani, resta difficile ricostruire le vicende della diocesi. Secondo la \"Historia vitae\" di san Sabino, durante questo periodo si persero le tracce della tomba del santo, che fu riscoperta miracolosamente sul finire del secolo da un pellegrino \"hispanus\" di nome Gregorio, e per ordine della regina Teoderada, moglie di Romualdo I di Benevento (671-687) e reggente durante la minore et\u00e0 di Gisulfo I (689-706), fu costruito un sacello per accogliere le reliquie del santo vescovo. A Teoderada si deve la conversione dei Longobardi dall'arianesimo al cattolicesimo e probabilmente anche la restaurazione della diocesi di Canosa, rimasta vacante fin dai tempi di Gregorio Magno. La \"Historia vitae\" riferisce che il vescovo Pietro, che commission\u00f2 la stesura della vita di san Sabino, all'inizio del IX secolo fece trasferire le reliquie del santo dal sacello di Teoderada all'interno delle mura cittadine, nella nuova cattedrale fatta costruire da Pietro e dedicata ai Santi Giovanni e Paolo.\nAttorno all'840 Canosa fu occupata dai Saraceni, che avevano la loro base a Bari sede di un emiro. Secondo il \"Chronicon Salernitanum\", in questa occasione un vescovo di Canosa di nome Pietro si rifugi\u00f2 a Salerno e vi rimase a lungo, al punto che in epoca imprecisata venne nominato vescovo di Salerno. Tuttavia, secondo il \"Chronicon\" questo vescovo corrisponderebbe a Pietro I della cronotassi salernitana, vissuto perci\u00f2 molto prima dell'occupazione saracena di Canosa.\nL'occupazione saracena pone di fatto fine alla diocesi di Canosa. Infatti, quando Bari venne liberata dai Bizantini nell'871, assunse un ruolo di preminenza in tutta la regione e divenne capoluogo del thema bizantino di Longobardia e poi capitale del catepanato d'Italia. In questo contesto, la sede episcopale di Canosa fu unita a quella di Bari, e diversi documenti a partire dalla met\u00e0 del X secolo menzionano il duplice titolo dei vescovi \"baresi e canosini\". La presenza della cattedra del vescovo Ursone di Bari nella cattedrale di Canosa \u00abindica comunque che, almeno fino alla sua morte, presumibilmente nel 1089, la sede del vescovo di Canosa e Bari era ancora la cattedrale canosina\u00bb.\nNacque in questo stesso periodo la rivalit\u00e0 tra le due citt\u00e0 e le due sedi episcopali, che si contendevano il primato religioso della regione, \"querelle\" che continu\u00f2 per secoli e fu portata avanti anche con la compilazione di falsi. Il falso pi\u00f9 clamoroso \u00e8 la cosiddetta \"Leggenda del prete Gregorio\" della fine del IX secolo, ma redatta dal canonico Calefati nel Settecento, secondo il quale Angelario, vescovo canosino, fuggendo all'occupazione saracena, si trasfer\u00ec a Bari e divenne arcivescovo di questa citt\u00e0 nell'855. Le medesime indicazioni sono ripetute nella \"Historia inventionis S. Sabini episcopi Canusini\", composta alla fine dell'XI secolo, \u00abfalso storico sulla presunta traslazione nel secolo IX del corpo di san Sabino da Canosa a Bari per legittimare, attraverso il possesso del corpo del santo, la supremazia della curia vescovile barese su quella canosina\u00bb.\nLa discussa bolla di papa Urbano II del 5 ottobre 1089, riconobbe all'arcivescovo Elia di Bari la supremazia sulla Chiesa di Canosa e la precedenza del titolo \"Barensis\" su quello \"Canusinus\". Le successive controversie furono risolte con un compromesso all'epoca di papa Pasquale II (1099-1118), il quale conferm\u00f2 la bolla del suo predecessore, ma riconobbe ai prevosti di Canosa la giurisdizione, esente da quella del metropolita barese, sul territorio della citt\u00e0 di Canosa e del suo circondario, istituendo di fatto una arcipretura \"nullius dioecesis\"; contestualmente per\u00f2 agli arcivescovi baresi fu assegnato in perpetuo il titolo di Canosa, che rimase appannaggio degli arcivescovi fino al 2002, quando Canosa \u00e8 diventata una sede vescovile titolare.\nL'indipendenza dell'arcipretura di Canosa dagli arcivescovi di Bari fu confermata da papa Pio IV (1559-1565) e poi ancora da papa Clemente VIII con un breve del 2 giugno 1602. Nel Settecento l'arcipretura fu dichiarata di patronato regio ed elevata al rango di prelatura territoriale. In seguito al concordato tra la Santa Sede e il regno di Napoli del 1818, la prelatura di Canosa fu soppressa e il suo territorio annesso a quello della diocesi di Andria.\nIl 9 giugno 1916 con il decreto \"Ad examen revocato\" della Congregazione Concistoriale fu conferito alla basilica di San Sabino il titolo di cattedrale. Oggi ha il titolo di concattedrale.\nDal 2002 Canosa \u00e8 annoverata tra le sedi vescovili titolari della Chiesa cattolica; dal 30 ottobre 2002 l'arcivescovo, titolo personale, titolare \u00e8 Celestino Migliore, nunzio apostolico in Francia."}
{"id": "2039111", "revid": "287204", "url": "https://it.wikipedia.org/wiki?curid=2039111", "title": "Tommaso lo Slavo", "text": "Biografia.\nDiscendente degli slavi trapiantati in Asia Minore, precisamente della zona del lago Gazouron nel thema Armeniakon, fu incaricato di importanti missioni durante il regno dell'imperatore Leone V l'Armeno e gli fu affidato nell'813 il comando delle forze dei \"Foideratoi\". Dopo la morte di Leone per opera del nuovo imperatore Michele II l'Amoriano, di cui Tommaso era stato compagno d'armi, egli si mise, nell'820, a capo di una ribellione. Nel suo racconto della guerra civile lo storico Genesio elenca i vari popoli di cui era composto l'esercito ribelle: Saraceni, Abkazi, Geti, Alani, Khaldi, Armeni, Vandali e aderenti alle sette eretiche dei Pauliciani e Athinganoi.\nNella parte orientale dell'impero egli si present\u00f2 come l'imperatore Costantino VI che in qualche modo era riuscito a fuggire all'accecamento mentre nella parte occidentale, dove era giunto grazie alla flotta del thema Kibyrrhaioton si present\u00f2 come campione dell'iconofilia; Tommaso si proclamava anche difensore dei pi\u00f9 poveri, dando al suo movimento un carattere di rivolta sociale. Fu quindi incoronato dal Patriarca della citt\u00e0 di Antiochia, controllata dai musulmani. Con l'aiuto del califfo abbaside al-Ma\u02bem\u016bn, Tommaso invase l'impero nella primavera dell'821 ed in poco tempo solo due themata dell'Asia Minore rimassero leali a Michele II, Opsikion e Armeniakon. Nel dicembre 821 assedi\u00f2 Costantinopoli. Tommaso non fu comunque in grado di oltrepassare le mura della citt\u00e0 e si dovette ritirare nella primavera dell'823 a causa del tempo inclemente e degli attacchi dell'esercito bulgaro guidato dal khan Omurtag che disperse le sue truppe. Successivamente sconfitto a Diabasis da Michele II Tommaso non ebbe perci\u00f2 i mezzi per resistere quando l'imperatore lo attacc\u00f2 nel suo ultimo rifugio di Arcadiopoli e lo sconfisse nell'ottobre dello stesso anno, facendolo uccidere dopo atroci torture. Una profezia riportata nelle cronache dell'epoca associava i nomi di Tommaso, Michele II e Leone V, predicendo per due di loro il trono e per il terzo la morte nel tentativo di conquistarlo."}
{"id": "2039112", "revid": "1305772", "url": "https://it.wikipedia.org/wiki?curid=2039112", "title": "On and On", "text": ""}
{"id": "2039115", "revid": "85716789", "url": "https://it.wikipedia.org/wiki?curid=2039115", "title": "Spazzata", "text": "La spazzata (in inglese: \"sweeping\") \u00e8 un'azione utilizzata in sport da combattimento e nelle arti marziali, al fine di destabilizzare o fare cadere l'avversario. \u00c8 fatta con il piede (o la gamba) sul segmento d'appoggio dell'avversario. Pu\u00f2 essere realizzata pi\u00f9 o meno alta da suolo. \nLa definizione pi\u00f9 comune \u00e8 la seguente: \"una spazzata \u00e8 praticata al livello del suolo e di solito di piccola ampiezza. In contrasto con il taglio di ampiezza pi\u00f9 grande e pi\u00f9 potente\" (Tadao Inogai, Roland Habersetzer, 1997). \nSi svolge in vari assi (dal fuori, dall'interno, davanti, dietro, ecc.) del membro dell'avversario sia sull'appoggio principale sia secondario. \nSi trovano diverse \"forme di corpo\" in particolare in funzione di l'orientamento delle anche (faccia, di profilo, o schiena). I meccanismi d'azione possono essere variati e possono combinarsi tra loro (azione pendolare da partire dal bacino, frustata con la ginocchio, rotative, ecc.). "}
{"id": "2039117", "revid": "1543377", "url": "https://it.wikipedia.org/wiki?curid=2039117", "title": "James Stirling (governatore)", "text": "Biografia.\nFiglio di Andrew Stirling, nacque da una famiglia ben conosciuta negli annali della Royal Navy del XVIII secolo. La madre Anne era seconda cugina del padre in quanto figlia dell'ammiraglio Walter Stirling.\nEntr\u00f2 in marina all'et\u00e0 di dodici anni. Nel 1826 a bordo del \"Success\" osserv\u00f2 le coste dell'Australia Occidentale e rimase affascinato dalla zona della foce del fiume Swan, tanto da descriverla al governatore del Nuovo Galles del Sud come adatta ad un primo insediamento.\nTornato a Londra nel 1828 ripart\u00ec nel febbraio dell'anno seguente a bordo del \"Parmelia\" insieme ad un gruppo di pionieri che saranno i fondatori della colonia del fiume Swan.\nStirling amministr\u00f2 la colonia dal 1829 sino al 1839 posando le fondamenta di quelle che sarebbero state le citt\u00e0 di Perth e Fremantle. I rapporti con gli aborigeni che risiedevano nel territorio non furono sempre amichevoli, fino a sfociare nella battaglia di Pinjarra del 1834.\nRientrato in Europa, nel 1840 prese servizio nel mediterraneo, per poi andare in estremo oriente (dove ebbe un ruolo cruciale nella stesura del trattato di amicizia anglo-giapponese), dove fu ripetutamente promosso fino ad ottenere il grado di ammiraglio nel 1862. Mor\u00ec nel Surrey tre anni dopo."}
{"id": "2039122", "revid": "287204", "url": "https://it.wikipedia.org/wiki?curid=2039122", "title": "Elephant (album)", "text": ""}
{"id": "2039123", "revid": "767487", "url": "https://it.wikipedia.org/wiki?curid=2039123", "title": "Un colpo di fortuna (film 1940)", "text": "Un colpo di fortuna (\"Christmas in July\") \u00e8 un film statunitense del 1940 scritto e diretto da Preston Sturges. Si tratta della trasposizione cinematografica della sua commedia teatrale intitolata \"A Cup of Coffee\" del 1931.\nTrama.\nIl giovane impiegato Jimmy MacDonald partecipa ad un concorso pubblicitario promosso dalla \"Maxford House Coffee Slogan\", una industria di caff\u00e8 che dar\u00e0 un premio di 25.000 dollari all'inventore dello slogan pubblicitario pi\u00f9 brillante. Jimmy spera cos\u00ec di guadagnare abbastanza denaro per dare sicurezza economica a sua madre e per poter finalmente sposare la sua fidanzata Betty Casey, una ragazza meno sognatrice e molto pi\u00f9 pragmatica di lui.\nTutto si complica quando tre suoi amici e colleghi di lavoro decidono di tirare un brutto scherzo allo speranzoso Jimmy e gli inviano un falso telegramma dove si comunica al loro malcapitato amico di essere il vincitore del premio. Ovviamente Jimmy, preso dall'entusiasmo, inizia a comprare regali per tutte le persone care e a mettere in atto il suo programma di matrimonio con la sua Betty, ed il suo capo, il Dottor Maxford lo promuove come premio per la sua intraprendenza.\nQuando emerger\u00e0 la verit\u00e0 il povero malcapitato si trover\u00e0 pieno di debiti e con il lavoro a rischio. Sar\u00e0 grazie alle capacit\u00e0 della sua fidanzata e ad un vero e autentico colpo di fortuna che tutto si aggiuster\u00e0 per il lieto fine.\nEdizioni Home Video.\nEsistono varie edizioni italiane Home-Video del film in dvd, distribuite da SINISTER FILM, da TEODORA e da DNA Srl (che la include come Extra nel DVD del film \"\" (\"It Happened Tomorrow\", 1944)."}
{"id": "2039125", "revid": "554814", "url": "https://it.wikipedia.org/wiki?curid=2039125", "title": "Incoerenza temporale", "text": "In economia l'incoerenza temporale, o incoerenza dinamica, descrive una situazione in cui le preferenze di un soggetto cambiano nel corso del tempo, in modo che ci\u00f2 che \u00e8 preferito in un certo momento non \u00e8 coerente rispetto a ci\u00f2 che \u00e8 preferito in un altro istante. \nSpesso \u00e8 pi\u00f9 facile rappresentare le preferenze variabili nel tempo immaginando che i decisori siano costituiti da differenti \"s\u00e9\", ciascuno dei quali rappresenta il decisore a diversi istanti temporali.\nLa teoria dell'incoerenza temporale \u00e8 usata anche nella teoria dei giochi."}
{"id": "2039128", "revid": "1305772", "url": "https://it.wikipedia.org/wiki?curid=2039128", "title": "Elephant", "text": ""}
{"id": "2039135", "revid": "118212440", "url": "https://it.wikipedia.org/wiki?curid=2039135", "title": "Canale 10 (Toscana)", "text": "Canale 10 \u00e8 una rete televisiva italiana regionale con sede a Firenze.\nStoria.\nL'emittente nacque nel 1979 per opera di Boris Mugnai, proprietario anche di RTV38, ed aveva sede a Figline Valdarno.\nNel 1983 fu acquisita da Piero Barbagli che spost\u00f2 la sede a Firenze.\nNel 1993 fu rilevata dal gruppo Cecchi Gori tramite la CTG Srl, beneficiando dei numerosi film a disposizione del Gruppo (e delle trasmissioni sportive sulla Fiorentina) di cui Cecchi Gori era proprietario.\nIn quel periodo Canale 10 cominci\u00f2 a utilizzare i nuovi studi fiorentini di via Alessandro Marchetti, sede dell'emittente, con la direzione di Filippo Grassia e poi di Massimo Sandrelli.\nLa programmazione era caratterizzata da diverse trasmissioni autoprodotte di informazione, di sport e di spettacolo, come nel 1995 \"\"Casablanca, album di famiglia TV locali e dintorni\" del regista-musicista Franco Boldrini (ex-leader dei Califfi), con al pianoforte Stefano Bollani, compresa la registrazione della prima trasmissione via etere di Mauro Montagni con Enzo Tortora e Indro Montanelli. Segue nel 1997 sempre di Boldrini \"Casablanca Viola\"\", trasmissione in sei puntate condotta dal Sandrelli sulla storia della Fiorentina dal 1926.\nNell'intrattenimento Canale 10 si \u00e8 avvalsa della collaborazione di personaggi quali Carlo Conti, Massimo Ceccherini, Walter Santillo, Cristiano Militello, Giorgio Ariani.\nLa struttura giornalistica e tecnica di Canale 10 realizza servizi e dirette televisive, in ambito cronaca e sport della Toscana, per LA7 e per SKY Italia.\nNel 2006 il gruppo Profit di Raimondo Lagostena ha acquisito l'emittente. Inoltre, \u00e8 disponibile il servizio di teletext.\nDa gennaio 2008 Canale 10 ha aderito al circuito di Odeon, che diffonde il proprio palinsesto attraverso emittenti locali presenti sul territorio nazionale. Dal 2011 trasmette i programmi del gruppo Profit, trasferendo i propri programmi autoprodotti sul CH.13 (rilevato da Gold TV). \nDal 10 aprile 2014 la gestione del palinsesto \u00e8 passata al gruppo televisivo TVR Teleitalia; conseguentemente insieme al marchio Canale 10 sullo schermo appare quello di Tvr Pi\u00f9 e del circuito Cinquestelle. \nNel 2016 \u00e8 al terzo posto fra le tv toscane nella graduatoria per la concessione di contributi alle emittenti televisive locali per l\u2019anno 2011.\nArea di copertura.\nCanale 10 diffonde il proprio segnale televisivo in Toscana, nel Lazio (in parte delle province di Roma e Viterbo) ed in Liguria (in parte della provincia di La Spezia e Genova) raggiungendo potenzialmente una popolazione di circa 4,2 milioni di persone. La copertura di Canale 10 in Toscana \u00e8 di circa 3.010.000 di individui, pari ad 86% della popolazione.\nDispone di 55 impianti di trasmissione per una potenza complessiva di irradiazione di oltre 10.000 watt."}
{"id": "2039139", "revid": "1543377", "url": "https://it.wikipedia.org/wiki?curid=2039139", "title": "Green Ethernet", "text": "Green Ethernet \u00e8 una tecnologia proprietaria sviluppata da D-Link e orientata alla riduzione dei consumi energetici dei dispositivi di rete dotati di porte Ethernet, come switch e router.\nCaratteristiche tecniche.\nLa tecnologia si ispira a una proposta di standardizzazione attualmente al vaglio dell'IEEE (Institute of Electrical and Electronics Engineers) ma non ancora approvata. La proposta, identificata come 802.3az, ha come obiettivo l'ottimizzazione dell'efficienza energetica dei dispositivi di rete ed \u00e8 il risultato di un'attivit\u00e0 di \"task-force\" promossa dall'IEEE stesso. L'idea di base della proposta consiste nell'inserire nei dispositivi di rete dei meccanismi per monitorare il carico dei collegamenti sulle porte Ethernet fisiche e adattare di conseguenza i propri consumi energetici al livello strettamente necessario.\nLa tecnologia Green Ethernet si differenzia dallo standard candidato 802.3az principalmente per le modalit\u00e0 utilizzate nel monitoraggio dei consumi. Invece del carico dei collegamenti, questa tecnologia monitora lo stato di attivit\u00e0 delle porte anche quando sono collegate a un dispositivo (per esempio un PC) e pone la porta in uno stato di \"stand-by\", ossia di basso consumo, quando non viene registrata alcuna attivit\u00e0. In aggiunta, la tecnologia \u00e8 in grado di auto-adattare il consumo energetico rilevando anche la lunghezza fisica del cavo di collegamento tra il dispositivo di rete e il dispositivo esterno, diminuendo la potenza utilizzata al diminuire della lunghezza del cavo stesso, invece di alimentare la porta a un valore costante, pari a quello necessario per un cavo della lunghezza massima prevista dallo standard.\nSettori di applicazione.\nQuesta tecnologia \u00e8 stata applicata inizialmente a dispositivi di rete per uso domestico (\"switch\" e \"smart\" \"switch\"), dove sono presenti poche porte fisiche e per cui l'elemento preponderante per il risparmio energetico \u00e8 costituito dall'adattamento alla lunghezza dei collegamenti, normalmente di pochi metri rispetto ai 100 metri massimi previsti dallo standard.\n\u00c8 in via di sviluppo l'introduzione della tecnologia anche su dispositivi pi\u00f9 grossi, destinati ad uso aziendale, che usano normalmente collegamenti di lunghezza massima o prossima al valore massimo ma che di converso equipaggiano molte porte Ethernet fisiche. In questo caso l'elemento preponderante di risparmio energetico \u00e8 dato proprio dall'utilizzo ottimale delle porte effettivamente attive, con un possibile risparmio energetico stimato dell'80% (stima tuttavia ancora da dimostrare sul campo)."}
{"id": "2039148", "revid": "767487", "url": "https://it.wikipedia.org/wiki?curid=2039148", "title": "Strategia (teoria dei giochi)", "text": "In teoria dei giochi, la strategia di un giocatore \u00e8 un completo piano d'azione. Esso specifica un'azione ammissibile del giocatore per ciascuna circostanza in cui il giocatore pu\u00f2 essere chiamato ad agire.\nUn profilo di strategie (talvolta chiamato anche combinazione di strategie) \u00e8 un insieme di strategie per ogni giocatore che specifica interamente tutte le azioni in un gioco. Un profilo di strategie deve contenere una e una sola strategia per ogni giocatore.\nIl concetto di strategia \u00e8 talvolta (erroneamente) confuso con quello di mossa. Una mossa \u00e8 un'azione intrapresa da un giocatore ad un certo punto durante la riproduzione di un gioco (ad esempio, negli scacchi, il bianco si sposta in a2, il cavallo in b3). Una strategia \u00e8 invece un algoritmo per giocare il gioco, nel quale un giocatore decide che cosa fare per ogni possibile situazione in tutta la partita.\nStrategie pure e miste.\nUna strategia pura fornisce una definizione completa del modo in cui un giocatore gioca una partita. In particolare, essa determina quale scelta far\u00e0 il giocatore in qualsiasi situazione che potrebbe affrontare. \nUna strategia mista per un giocatore \u00e8 una distribuzione di probabilit\u00e0 sull'insieme delle strategie pure che costui ha a disposizione. Se un giocatore ha a disposizione almeno due strategie pure, ci sono infinite strategie miste a disposizione di questo giocatore, potendo scegliere, come probabilit\u00e0 con la quale giocare una strategia pura, qualsiasi numero reale fra 0 ed 1.\nOgni strategia pura pu\u00f2 essere vista come un caso particolare di strategia mista, che assegna probabilit\u00e0 pari a 1 a quella strategia pura (a tutte le altre strategie pure sar\u00e0 assegnata probabilit\u00e0 pari a 0)."}
{"id": "2039150", "revid": "287204", "url": "https://it.wikipedia.org/wiki?curid=2039150", "title": "Ralph Stafford, I conte di Stafford", "text": "Era figlio del barone Edmund de Stafford e di sua moglie Margaret Bassett.\nRalph fu nominato Steward of the Royal Household nel 1327. Divenne fondatore e membro dell'Ordine della Giarrettiera il 26 agosto 1348 e fu ammesso in Parlamento con il titolo di suo padre, barone Stafford. Rest\u00f2 in Parlamento dal 1337 al 1350. Nel 1345 gli fu conferito il titolo di Siniscalco d'Aquitania, regione controllata dagli inglesi ma in territorio francese. Il 26 agosto 1346 partecip\u00f2 alla vittoria inglese di Crecy contro l'esercito francese.\nFu creato primo conte Stafford il 5 maggio 1350. Serv\u00ec come comandante sotto il Edoardo III d'Inghilterra, combattendo in Scozia, in Bretagna e in Francia. Venne catturato durante l'assedio di Nantes.\nLord Stafford si spos\u00f2 per la prima volta, prima del 1326, con Katherine, figlia di Sir John de Hastang, e da questa ebbe due figlie.\nLa seconda volta, con l'approvazione del re, spos\u00f2 Margaret de Audley il 6 luglio 1336, e da essa ebbe il suo primogenito, Hugh.\nRalph mor\u00ec il 31 agosto 1372 presso Tonbridge Castle nel Kent."}
{"id": "2039151", "revid": "460535", "url": "https://it.wikipedia.org/wiki?curid=2039151", "title": "Bonanno Editore", "text": "Bonanno Editore \u00e8 una casa editrice italiana.\nStoria.\nViene fondata nel 1960 ad Acireale da Giuseppe \"Pippo\" Bonanno (1935-2005), figlio di Mauro Bonanno, libraio che gi\u00e0 in precedenza aveva fatto stampare diversi volumi. Il marchio distingue sul territorio nazionale come riferimento per gli studi risorgimentali grazie a collaboratori quali Giovanni Spadolini, Noel Blackiston, Rosario Romeo, Vittorio Frosini, Mario Condorelli, Denis Mack Smith, diffuso in libreria da La Nuova Italia.\nNegli anni ottanta il figlio di G\u00ecuseppe Bonanno, Mauro, appena laureato, inizia a a dirigere un'etichetta della casa editrice, la A&amp;B, che pubblica il libro \"Mia madre non chiude mai\" di Lorenzo Vecchio, vincitore del Premio Vittorini, che dona un nuovo impulso alla casa editrice. In seguito sotto il marchio A&amp;B escono libri di Pier Francesco Pingitore e Pino Caruso.\nLa Bonanno adotta un gatto nero (\u00e8 il simbolo della casata dei Bonanno) come nuovo marchio ed entra nella distribuzione Mondadori per uscirne a inizio degli anni novanta, oggi \u00e8 distribuita dalla Messaggerie Libri.\nNel 2009 ha ricevuto il Premio Giancarlo Siani.\nSempre nel 2009, il Gruppo editoriale Bonanno ha dato vita alle edizioni \"Tipheret\", casa editrice che pubblica titoli per lo pi\u00f9 legati agli studi tradizionali, esoterici e sul Sacro."}
{"id": "2039155", "revid": "1318658", "url": "https://it.wikipedia.org/wiki?curid=2039155", "title": "Payoff", "text": "In teoria dei giochi, il payoff per un giocatore \u00e8 il numero che esprime la valutazione del risultato ottenuto, a seguito delle scelte operate da tutti i giocatori coinvolti, da parte di quel giocatore. Il termine \"payoff\" viene talvolta reso in italiano con termini quali \"risultato\", \"premio\", \"ricompensa\", \"pagamento\".\nEconomia.\nIl termine \u00e8 utilizzato anche in economia, ed \u00e8 riferito ai valori associati ai possibili esiti di un'azione o di un evento.\nPubblicit\u00e0.\nNel linguaggio pubblicitario, il termine viene utilizzato per indicare l'elaborazione verbale che sintetizza il posizionamento dell'azienda o del prodotto a cui si riferisce. Per \"posizionamento\" si intende lo spazio occupato dal prodotto o dall'azienda nella mente del target; in parole povere, la personalit\u00e0 del prodotto o dell'azienda. \nAd esempio: \nIl payoff non va confuso con il titolo o headline, che serve invece a comunicare la promessa strategica del prodotto o del servizio, e che deriva in genere da una \"unique selling proposition\". In Italia, \u00e8 un termine che viene utilizzato come sinonimo del pi\u00f9 frequente \"tagline\" o \"endline\"."}
{"id": "2039157", "revid": "287204", "url": "https://it.wikipedia.org/wiki?curid=2039157", "title": "Elephant (film)", "text": ""}
{"id": "2039162", "revid": "116106632", "url": "https://it.wikipedia.org/wiki?curid=2039162", "title": "Ordine nazionale della Croce del Sud", "text": "L'Ordem Nacional do Cruzeiro do Sul (Ordine Nazionale della Croce del Sud) \u00e8 la pi\u00f9 alta onorificenza al merito del Brasile.\nStoria.\nFu fondato il 1\u00ba dicembre 1822 da Pietro I imperatore del Brasile (Pietro IV del Portogallo), il giorno della sua incoronazione come primo imperatore del Brasile, col nome di Ordine Imperiale della Croce del Sud.\nL'Ordine fu soppresso dopo la proclamazione della Repubblica, con decreto del 24 febbraio 1891.\nIl presidente Get\u00falio Vargas istitu\u00ec nuovamente l'Ordine il 5 dicembre 1932, con il nome di Ordine Nazionale della Croce del Sud, ed \u00e8 conferito solo come un atto di rapporti di politica estera da parte del governo brasiliano.\nClassi.\nL'Ordine \u00e8 suddiviso nelle seguenti classi di benemerenza:\nInsegne.\nL'Ordine \u00e8 suddiviso in sei classi:\nInsegne imperiali.\nLe insegne imperiali dell'Ordine presentavano le stesse caratteristiche delle odierne insegne, eccetto due particolari: la croce, invece di una corona met\u00e0 di quercia e met\u00e0 di alloro, \u00e8 sormontata da una corona reale portoghese, mentre il disco centrale, in pasta di vetro azzurra, non rappresenta la costellazione della Croce del Sud ma una croce latina formata da piccole stelle bianche"}
{"id": "2039163", "revid": "599013", "url": "https://it.wikipedia.org/wiki?curid=2039163", "title": "Joel Przybilla", "text": "Carriera.\nHigh school e universit\u00e0.\nFrequenta la \"Monticello High School\", nella cui squadra di basket, i \"Magic\", viene allenato da Max LaVelle. Dopo la \"high school\", frequenta l'\"Universit\u00e0 del Minnesota\" ed entra nei \"Minnesota Golden Gophers\", disputando due stagioni ad ottimi livelli.\nNBA.\nAl draft NBA 2000 viene scelto dagli Houston Rockets al posto 9 del primo giro, per poi esser girato ai Milwaukee Bucks nella \"trade\" che porta Jason Collier in Texas. Dopo l'esperienza con i Bucks, gioca ad Atlanta e a Portland. Questa franchigia lo acquista dopo la stagione 2003-04, quando Przybilla era un \"free agent\", cio\u00e8 un giocatore senza contratto, superando Toronto e Phoenix, squadre interessate a servirsi delle sue prestazioni. L'apporto alla squadra dell'Oregon \u00e8 molto positivo, con 7,7 rimbalzi e 2 stoppate di media nella stagione 2004-05.\nPrzybilla ridiventa un \"free agent\" al termine della stagione 2005-06. Dopo esser stato tentato da diversi team, accetta un ulteriore contratto coi Blazers, che gli offrono 32 milioni di dollari per 5 anni. Tra i team interessati al centro, vi erano Bulls e Pistons, questi ultimi in cerca di un sostituto del partente Ben Wallace. Bill Duffy, agente di Przybilla, spiegando le ragioni della scelta dei Blazers in luogo di una squadra di pi\u00f9 alto livello, dice che l'ha fatto in segno di riconoscenza, vista l'opportunit\u00e0 che i Trail Blazers gli avevano dato due anni prima, opportunit\u00e0 data da nessun'altra franchigia. Allo stesso tempo, l'offerta di Portland era maggiore rispetto alle altre, tra cui quelle di Detroit Pistons e San Antonio Spurs.\nIl 22 marzo 2008 Przybilla fa registrare 25 rimbalzi, suo \"career high\".\nSoprannomi.\nLa carriera di Joel Przybilla \u00e8 contraddistinta da numerosi \"nickname\", nati giocando sul suo aspetto fisico, sul suo modo di giocare e sul suo particolare cognome. Tra i soprannomi pi\u00f9 diffusi sul suo conto, c'\u00e8 \"The Vanilla Gorilla\", nato sin dai tempi dell'universit\u00e0; \"Joel Dolla-Dolla-Billa\", \"Przybilla the Trilla\", \"Prizby\",\"Joel Daddy\", \"White Kong\", \"Joel Zilla\", \"Ghostface Przybilla\", \"Psyco\" e altri."}
{"id": "2039167", "revid": "277947", "url": "https://it.wikipedia.org/wiki?curid=2039167", "title": "Jorge", "text": ""}
{"id": "2039169", "revid": "388659", "url": "https://it.wikipedia.org/wiki?curid=2039169", "title": "Giovanni Battista Folengo", "text": "Biografia.\nNacque dal notaio Federico e da Paola Ghisi nel 1490, un anno prima di Teofilo, e dopo i fratelli Placido, Ludovico e Nicodemo, che presero anch'essi l'abito benedettino. Placido fu ordinato nel monastero di Polirone nel 1495 e mor\u00ec 15 anni dopo a Montecassino; Ludovico, professo nel 1497, fu priore di Polirone dal 1517 e abate di San Pietro a Perugia nel 1524, mentre Nicodemo fu ordinato a Praglia nel 1502.\nGiovanni Battista emise la professione monastica nel monastero di San Benedetto Po il 3 ottobre 1507, mantenne il proprio nome e inizi\u00f2 la propria formazione sotto la guida del \"cellerario\" Gregorio Cortese, futuro cardinale, avendo come compagni di studi, tra gli altri, Luciano degli Ottoni e Benedetto Fontanini. Verso il 1512 pass\u00f2 nel monastero di San Girolamo della Crevara e di qui, insieme con il Cortese, in quello di Lerino, in Francia, dove il benedettino Denis Faucher gli dedic\u00f2 una \"Deploratio de lapsu Ordinis monastici\" e due egloghe.\nNel 1522 il capitolo della Congregazione trasfer\u00ec Giovanni Battista nel monastero di San Giovanni Evangelista di Parma, da dove pass\u00f2, l'anno dopo, nella vicina Santa Maria delle Nevi, a Torrechiara, trovandovi il fratello Teofilo. Ritornato nel 1525 a Parma, vi divenne priore e si leg\u00f2 di stretta amicizia con l'erudito biblista Isidoro Clario.\nCos\u00ec come aveva fatto Teofilo Folengo nel 1525, anche Giovanni Battista lasci\u00f2 nel 1528 la Congregazione benedettina con regolare licenza dei superiori: a differenza di Teofilo, che con l\"'Orlandino\" nel 1526 e con il \"Chaos del Triperuno\" l'anno dopo, mise apertamente in discussione il senso della vita monastica, inserendosi cos\u00ec nel dibattito allora aperto sulla validit\u00e0 delle tradizionali istituzioni ecclesiastiche, Giovanni Battista si ritir\u00f2 in isolamento sul monte Conero, dove fu raggiunto nel 1530 da Teofilo, e insieme si spostarono sul monte Luco, in Umbria, poi in Abruzzo, a Tossicia e infine nell'eremo di San Pietro, un vecchio insediamento benedettino allora abbandonato a Crapolla, nella penisola sorrentina. Qui non si limitarono a vivere in solitudine, ma ebbero contatti con il circolo evangelico che, malgrado la recente morte del suo fondatore Juan de Vald\u00e9s, era ancora attivo a Napoli.\nNel 1534 Teofilo e Giovanni Battista chiesero di rientrare nella Congregazione e vi furono riammessi dal presidente don Leonardo Bevilacqua il quale si sent\u00ec in dovere di avvertire del provvedimento, il 9 maggio 1534, lo stesso duca di Mantova con una lettera nella quale auspicava che i due frati si dovessero \u00abdisponere a deportarsi meglio per l'avenire che non hanno facto per el passato\u00bb.\nIl 14 maggio Giovanni Battista inviava da Rimini all'amico e confratello Luciano degli Ottoni uno scritto in latino intitolato non a caso \"Remigratio\" (Ritorno), che costituisce il dodicesimo di sedici dialoghi, i \"Pomiliones\" (Nani), che il benedettino aveva fatto o far\u00e0 stampare entro quello stesso anno a Venezia. I \"Pomiliones\" sono il racconto di quell'esperienza eremitica vissuta dai due fratelli e forse anche la criptica espressione di convinzioni riformate.\nAlla fine degli anni Trenta, Giovanni Battista si trovava nel monastero benedettino di Santa Croce, a Campese, dove scrisse un \"Commentarium in Psalmos\", dedicato al capitano Camillo Orsini e pubblicato a Basilea da Michael Isengrin, editore di fama europea. La preferenza accordata all'editore di Basilea comportava una garanzia di qualit\u00e0 e di possibilit\u00e0 di maggiore diffusione dello scritto, ma non pu\u00f2 non far pensare a una scelta in direzione della confessione riformata che aveva gi\u00e0 messo solide radici nelle citt\u00e0 svizzere.\nPassato nel 1540 a Montecassino, fu trasferito ancora nel vicino monastero di Santa Maria dell'Albaneta dove, nel 1542, concluse il suo commento a tutti i salmi biblici. Dal 1546 \u00e8 documentato a San Benedetto Po, dove port\u00f2 a termine un commento alla Prima lettera di san Giovanni, pubblicato a Venezia e ristampato l'anno dopo ad Anversa. Il commento, uscito dunque in concomitanza con l'apertura del Concilio di Trento, \u00e8 dedicato al cardinale Reginald Pole, sul quale si indirizzavano le speranze di chi auspicava, nell'ambito di un rinnovamento della Chiesa, la conciliazione dei cristiani in un clima di tolleranza e di concordia. Nel 1580 il libro fu messo all\"'Indice\".\nIl commento \u00e8 il pi\u00f9 esteso fra quelli pubblicati dai cattolici nel XVI secolo \u00abe per valore esegetico pu\u00f2 onestamente porsi accanto ai migliori\u00bb. In esso vi sono anche esplicite critiche ai protestanti ma soprattutto si esprime la speranza di superare concordemente le contrapposizioni, cos\u00ec che nel 1585, dopo la conclusione del Concilio di Trento che defin\u00ec la frattura tra le due confessioni, il commento fu ripubblicato privato di ogni considerazione non consonante con le direttive conciliari. Nel 1552 scrisse probabilmente anche una \"Vita Sancti Simeonis monachi\", destinata a figurare in un \"Officium\" del santo.\n\u00c8 possibile che Giovanni Battista abbia partecipato alle riunioni tenute nell'estate del 1553 nell'Abbazia di Maguzzano, sul lago di Garda, dal cardinale Pole: certo \u00e8 che nel 1554 Giovanni Battista fu inviato in Spagna, insieme con altri due monaci di San Benedetto Po, Eutizio da Sant'Angelo e Gerolamo Silva, nel monastero benedettino di Valladolid, in una missione ordinata da papa Paolo IV le cui finalit\u00e0 per\u00f2 ci sfuggono. Nel breve papale che autorizza la missione, Giovanni Battista \u00e8 citato abate di Santa Maria della Misericordia della Cisterna a Pera di Costantinopoli, abbazia nella quale il Nostro non dovrebbe mai essersi recato. Al loro ritorno, Eutizio e Giovanni Battista sarebbero dovuti partire per l'Inghilterra, a seguito di una richiesta del cardinale Pole, intenzionato a riorganizzare la presenza benedettina nell'abbazia di Westminster, ma la richiesta non ebbe seguito.\nNel 1555 furono pubblicati a Lione i suoi commenti alle due \"Lettere di Pietro\" e alla \"Lettera di Giacomo\", insieme alla ristampa del commento alla lettera di Giovanni. Dedicati ai due confratelli suoi compagni nella missione spagnola, furono composti nella corte di Bondanazzo, una vicina propriet\u00e0 dell'abbazia di Polirone: per quanto il commento all'epistola di Giacomo appaia particolarmente rispettoso dell'ortodossia cattolica, il libro fin\u00ec ugualmente all\"'Indice\" nel 1596.\nGli ultimi anni furono spesi dal Folengo nell'abbazia di Polirone, dove \u00e8 documentata la sua morte avvenuta il 5 ottobre 1559."}
{"id": "2039186", "revid": "834", "url": "https://it.wikipedia.org/wiki?curid=2039186", "title": "UK Subs", "text": ""}
{"id": "2039188", "revid": "116944", "url": "https://it.wikipedia.org/wiki?curid=2039188", "title": "Tommaso lo slavo", "text": ""}
{"id": "2039189", "revid": "93556", "url": "https://it.wikipedia.org/wiki?curid=2039189", "title": "Sara Colaone", "text": "Biografia.\nSara Colaone (Pordenone, 1970) \u00e8 un\u2019autrice di fumetti e illustratrice i cui personaggi dalle molte sfaccettature raccontano la storia, il costume e la cultura italiana. \nHa esordito nella narrativa disegnata nel 1997 con il racconto breve \"Il Segreto\", scritto da Francesco Satta e pubblicato su Mondo Naif . La collaborazione artistica con Satta dar\u00e0 origine a progetti molto differenti: la striscia \"Pino La Tigre\" sul quotidiano \"Il domani di Bologna\" dal 2000 al 2001, la raccolta di racconti \"Pranzo di famiglia\" pubblicati da Kappa Edizioni, casa editrice che ha contribuito a lanciare il formato del graphic novel in Italia. Sempre con Kappa Edizioni pubblica un episodio di Lupin III Millennium scritto da Massimiliano De Giovanni e illustra \"Conan, The Incredible Tide\" (Conan, il ragazzo del futuro) di Alexander Key. \nFra il 2000 e il 2003 realizza piloti d'animazione su serie originali create insieme allo sceneggiatore Luca de Santis.\nDal 2007 esplora l'autoproduzione con\"Monsieur Bordigon\" scritto da Francesco Satta, una narrazione multimediale fatta di cortometraggi d'animazione (in collaborazione con il regista sloveno Brane Sol\u010de), una serie a fumetti (pubblicata nella rivista Black - Coconino Press e da Vivacomix) e multipli d'arte prodotti da l'Officina di Vicenza. Nello stesso periodo pubblica storie brevi a fumetti su Stripburger, Le monde diplomatique Deutschland, Scuola di Fumetto.\nFra il 2007 e il 2017 collabora in particolare l'editoria divulgativa con Zanichelli, Pearson Italia, Loescher, e ha realizzato illustrazioni per riviste Il caff\u00e8 illustrato, Internazionale, Ventiquattro Magazine, Punto.It, disegnando le copertine della Rivista Il Mulino per quattro annate.\nNel 2010, sperimentando una tecnica grafica che mischia analogico e digitale, realizza \"Ciao ciao bambina\" (Kappa edizioni), suo primo romanzo grafico da autrice completa. A partire da questa esperienza intensifica la collaborazione come illustratrice con alcune delle pi\u00f9 note case editrici italiane, come Giunti, Fatatrac e Pelledoca. \nFra i suoi romanzi grafici spiccano il fortunatissimo In Italia sono tutti maschi, scritto da Luca de Santis (Kappa 2008, Oblomov editore 2019), sul confino degli omosessuali durante il fascismo tradotto in cinque lingue; Leda, che solo amore e luce ha per confine scritto da Satta e de Santis (Coconino Press 2016), con cui ha vinto il prestigioso Gran Guinigi come Miglior disegnatore a Lucca Comics &amp; Games 2017; Ariston (Oblomov 2018, scritto da Luca de Santis) storia di emancipazione femminile nella provincia italiana e \nOsservando la relazione del fumetto con la musica e la letteratura, si \u00e8 cimentata come autrice unica in un progetto ambizioso: Tosca (Solferino, 2019) graphic novel-rimediazione ispirata all\u2019omonima opera lirica di Giacomo Puccini e ha in seguito disegnato Evase dall'harem (Steinkis 2019, Oblomov 2021), scritto da Didier Quella-Guyot e Alain Quella-Vill\u00e9ger, graphic novel sulle fuga da Istanbul nel 1906 delle tre giovani donne che ispirarono a Pierre Loti il romanzo Les Desenchant\u00e9es.\nDall'Europa agli Stati Uniti, Sara Colaone ritorna a lavorare con Luca de Santis sulla biografia-romanzo dedicata all'americana Georgia O'Keeffe, artista imprescindibile per la contemporaneit\u00e0, con Georgia O'Keeffe, Amazone de l'art moderne, libro realizzato in occasione della grande mostra del 2021 al Centro Pompidou e di prossima uscita per Oblomov edizioni.\nDal 2006 insegna Fumetto e Illustrazione all\u2019Accademia di Belle Arti di Bologna e collabora con il MOdE - Museo Officina dell\u2019Educazione dell\u2019Universit\u00e0 di Bologna.\nPer la rivista \u201cNuovi Argomenti\u201d cura la sezione dedicata al fumetto.\nBibliografia e filmografia.\nRomanzi grafici.\nRomanzi e albi illustrati.\nSara Colaone, Ti Ho visto, Pelledoca editore, 2019\nSara Colaone, \"Mamma ritorna sempre a casa\", Fatatrac, 2017"}
{"id": "2039190", "revid": "697352", "url": "https://it.wikipedia.org/wiki?curid=2039190", "title": "Left for Dead", "text": ""}
{"id": "2039204", "revid": "767487", "url": "https://it.wikipedia.org/wiki?curid=2039204", "title": "Jimmy Giuffre", "text": "Biografia.\nNato a Dallas, nel Texas, da Francis Joseph Giuffr\u00e8, un immigrato italiano, precisamente di Termini Imerese in Sicilia. Da Everett McDaniel impara a suonare il clarinetto ancora bambino, all'et\u00e0 di nove anni, passando poi al sax tenore e baritono.\nDopo gli studi alla University of North Texas, diventa noto come arrangiatore per l'orchestra di Woody Herman, per cui scrive il noto brano \"Four Brothers\", registrato il 27 dicembre 1947 per la Columbia. \"Il brano \u00e8 basato sul giro di \"Jeepers Creepers\" e mette in evidenza la sessione sassofoni - tre tenori e un baritono...\". Gli assoli, nell'ordine, sono di Zoot Sims, Herbie Steward, Serge Chaloff (che aveva sostituito Giuffre) e un giovane Stan Getz. Il brano di Giuffre diede anche il nome all'orchestra di Herman, che divenne la \"The Four Brothers Band\".\nOrganizza poi un trio a suo nome, con il chitarrista Jim Hall ed il contrabbassista Ralph Pe\u00f1a (sostituito poi da Jim Atlas), che ebbe un buon successo nel 1957 con \"The Train and the River\", brano composto da Giuffre. In questo periodo la fama del clarinettista si diffonde in tutta Europa; in Italia un cantante jazz suo ammiratore, Enrico Sbriccoli, scelse il nome d'arte Jimmy Fontana proprio in omaggio al nome di Giuffre.\nNel 1961, Giuffre form\u00f2 un nuovo trio, con il pianista canadese Paul Bley ed il contrabbassista Steve Swallow, lambendo da posizioni assolutamente personali il nascente free jazz.\nSegu\u00ec un lungo periodo di silenzio, interrotto solo all'inizio del decennio seguente con la costituzione di un nuovo trio e il rientro in sala d'incisione, oltre ad altre esperienze (anche al fianco di Lee Konitz), sfociate negli anni Ottanta nella formazione di un quartetto elettrico, in cui il musicista texano si misura anche con sax soprano, flauto e flauto basso.\nSul finire del decennio, Giuffre riprese quindi il sodalizio con Bley e Swallow, frequentando anche assiduamente il polistrumentista marsigliese Andr\u00e9 Jaume, fino a dover interrompere l'attivit\u00e0 a met\u00e0 degli anni Novanta in quanto affetto dalla malattia di Parkinson.\nJimmy Giuffre muore cos\u00ec dopo una lunga autosegregazione forzata nell'aprile 2008, ad appena due giorni dal suo ottantasettesimo compleanno."}
{"id": "2039205", "revid": "125867663", "url": "https://it.wikipedia.org/wiki?curid=2039205", "title": "Governatore del Nevada", "text": "Il governatore del Nevada \u00e8 il primo magistrato, il capo dell'esecutivo e delle forze armate dello Stato americano del Nevada. \nIl governatore ha il dovere di far rispettare le leggi dello stato, di approvare o di meter il veto sulle leggi approvate dal parlamento del Nevada, convocare in qualsiasi momento lo stesso parlamento e, salvo i casi di tradimento o impeachment, di concedere grazie e proroghe.\nIl governatore ha una durata di quattro anni, rinnovabile una sola volta. Per essere eletto governatore, occorre avere 25 anni, e deve essere stato un cittadino del Nevada per almeno due anni, al momento della elezione.\nGovernatori.\nPartiti politici: \nStato: \n\u2020 Deceduto durante il mandato"}
{"id": "2039207", "revid": "606919", "url": "https://it.wikipedia.org/wiki?curid=2039207", "title": "Bryan Adams (album)", "text": "Bryan Adams \u00e8 l'omonimo album di debutto da cantante rock canadese Bryan Adams, pubblicato il 12 febbraio 1980 dalla A &amp; M Records.\nNei primi mesi del 1978, Bryan Adams ha collaborato con Jim Vallance (ex membro della band canadese Prism) per formare partenariato. La coppia ha firmato con la A &amp; M come cantautori, non molto tempo prima che Adams intraprendesse la carriera musicale da solista come artista. Per tutto il 1979 ha lavorato all'album che \u00e8 stato pubblicato all'inizio dell'anno seguente.\nIl primo singolo \u00e8 stato \"Hidin' from Love\", che nel 1980 raggiunse la 43\u00aa posizione delle classifiche dance di Billboard, seguito da \"Give Me Your Love\" e \"Remember\". Anche se l'album non ha ricevuto alcuna notoriet\u00e0 negli Stati Uniti al suo debutto, \u00e8 stato l'apriporta che ha portato ad ottenere airplay, un tour e il business della musica in generale, interessati al ventenne cantautore.\nIl primo tour \u00e8 stato interamente effettuato nei club e college del Canada. \u00c8 stato durante questo periodo che Adams ha sviluppato le canzoni per l'album di svolta \"You Want It You Got It\" del 1981.\nCanzoni incise da altri artisti.\nLa canzone \"Wastin' Time\" \u00e8 stato originariamente scritta da Adams per Bachman-Turner Overdrive, ed \u00e8 apparsa sul loro \"Rock n' Roll Nights\" album del 1979.\nNel 1982 \"Hidin' from Love\" e \"Remember\" sono stati registrati dal gruppo britannico Rosetta Stone. La loro versione di \"Hidin' from Love\" ha raggiunto la 46\u00aa posizione sulla canadese \"RPM 100 chart Singles\".\nGli Scandal (Patty Smyth) ha registrato \"Win Some, Lose Some\" per il loro EP di debutto uscito nel 1982. \u00c8 stato rilasciato come terzo singolo dell'album, ma non entr\u00f2 in classifica.\nNel 1983 \"State of Mind\" \u00e8 stato registrato da Bachelor of Hearts sul loro album \"On the Boulevard\".\nLisa Hartman ha registrato \"Hidin' from Love\" per il suo album \"Leterrock\"."}
{"id": "2039209", "revid": "125287268", "url": "https://it.wikipedia.org/wiki?curid=2039209", "title": "D'Lo Brown", "text": "D'Lo Brown \u00e8 stato allenato da Al Snow e Larry Scarpe. Ha debuttato nel 1994 nel circuito indipendente, dove vince molti titoli. Nel 1997, debutta nella World Wrestling Federation nella stable della Nation of Domination. Nel 2001, lascia la WWF per tornare nelle circuito indipendente, dove fa incetta di titoli. Dal 2003 al 2004 lavora nella Total Nonstop Action Wrestling.\nTra i tanti titoli detenuti figurano 4 WWE European Championship, un WWE Intercontinental Championship e un NWA World Tag Team Championship (quando era difeso in TNA).\nCarriera.\nCircuito indipendente (1994\u20131997).\nConnor inizi\u00f2 la propria carriera nel wrestling in New Jersey come \"Ace the Animal\". Nel 1994 lott\u00f2 contro Earthquake nella World Wrestling Federation come jobber. Quindi pass\u00f2 alla Smoky Mountain Wrestling, dove divenne il capo della sicurezza dei The Gangstas. Quando i Gangstas lasciarono la SMW nel 1995, egli firm\u00f2 un accordo con la WWF e fu mandato nella Heartland Wrestling Association per fare esperienza. Nel 1996 lott\u00f2 anche svariate volte a Porto Rico nella World Wrestling Council.\nWorld Wrestling Federation/Entertainment (1997\u20132003).\nD'Lo Brown fece il suo debutto in WWF nel 1997 come membro della Nation of Domination guidata da Faarooq. Nella puntata di \"Shotgun Saturday Night\" del 26 aprile, fece il suo debutto nel ring in coppia con Crush e Savio Vega sconfiggendo Aldo Montoya, Steve Corino e Freddie Joe Floyd. Il 26 maggio lott\u00f2 il suo primo match a Raw dove sconfisse Bob \"The Spark Plugg\" Holly. Dopo \"King of the Ring\", Faarooq espulse il resto dei membri della Nation, ad eccezione di D-Lo, al quale pi\u00f9 tardi si unirono Ahmed Johnson (in seguito sostituito con Rocky Maivia), Kama Mustafa e Mark Henry. A ' dello stesso anno, D-Lo, Kama e Rocky sconfissero i Legion of Doom in un Six-man tag team match. Nel mese di novembre alle \"Survivor Series\", il team dei Legion of Doom si prese la rivincita sconfiggendo la Nation of Domination. Nel 1998, alla \"Royal Rumble\", prese parte al Royal Rumble match entrando con il numero 11 ma fu eliminato da Faarooq. La Nation of Domination continu\u00f2 la faida con Ahmed Johnson che si concluse a ' con la vittoria del team di Johnson formato anche da Ken Shamrock e i Disciples of Apocalypse. A \"WrestleMania XIV\", prese parte insieme a Mark Henry alla 15-team Battle Royal ma venne eliminato da 8-Ball. Nella puntata di \"Raw is War\" dopo \"WrestleMania\", la Nation of Domination attacc\u00f2 il leader Faarooq e Rocky Maivia, da poco rinominato The Rock, ne usurp\u00f2 la leadership. La Nation inizi\u00f2 cos\u00ec una rivalit\u00e0 con Faarooq che termin\u00f2 ad ' in un Six-man tag team match dove D'Lo, Mark Henry e The Rock furono sconfitti da Faarooq, Ken Shamrock e Steve Blackman. Successivamente la Nation inizi\u00f2 una faida con la D-Generation X portando uno scontro tra i due team a ' che vide trionfare la Nation, mentre a \"\", D'Lo batt\u00e9 uno dei membri della DX, X-Pac.\nTotal Nonstop Action Wrestling (2003\u20132004).\nConnor, utilizzando sempre il ring name D'Lo Brown, entr\u00f2 nella Total Nonstop Action Wrestling nel marzo 2003. Durante questo periodo nella NWA TNA fece coppia con AJ Styles in molte occasioni e i due arrivarono a sfidare i campioni NWA World Tag Team, ma senza successo. Quando il tag team si divise, Brown sfid\u00f2 Styles per l'NWA World Heavyweight Championship ma venne sconfitto.\nIl 19 marzo 2003 Brown lott\u00f2 insieme a Dusty Rhodes e Jeff Jarrett per sconfiggere Erik Watts, Brian Lawler e David Flair. Il 2 aprile 2003, D'Lo Brown venne sconfitto dal campione NWA World Heavyweight Jeff Jarrett. Il 14 aprile 2004, Brown e Gran Apolo vinsero le cinture NWA World Tag Team Championship battendo Kid Kash e Dallas, perdendole poi solo una settimana dopo. Nell'estate del 2004 D'Lo lasci\u00f2 la TNA.\nAll Japan Pro Wrestling e Regno Unito (2005\u20132007).\nBrown si spost\u00f2 nella All Japan Pro Wrestling, lottando come membro della stable Roughly Obsess and Destroy (RO&amp;D). Durante uno di questi tour in Giappone, il 17 settembre 2006, Brown trad\u00ec la RO&amp;D per unirsi alla fazione rivale Voodoo Murders. Brown lasci\u00f2 la All Japan nel 2007 e si riun\u00ec con la RO&amp;D nella Pro Wrestling Noah.\nOltre che in Giappone, Brown effettu\u00f2 anche tourn\u00e9e nel Regno Unito, e lott\u00f2 nella Irish Whip Wrestling irlandese.\nRitorno in WWE (2008\u20132009).\nNel 2008 Brown cominci\u00f2 a lottare in alcuni dark match per la WWE. Il 5 giugno venne ufficializzato il suo ritorno nella compagnia. Fece il suo ritorno televisivo il 21 luglio a \"Raw\", dove sconfisse Santino Marella. Poco tempo dopo, le apparizioni televisive di Brown si fecero sempre pi\u00f9 sporadiche, e il 9 gennaio 2009, il sito web ufficiale della WWE diffuse la notizia che il suo contratto era stato rescisso a causa dei tagli di budget."}
{"id": "2039210", "revid": "211345", "url": "https://it.wikipedia.org/wiki?curid=2039210", "title": "Green ethernet", "text": ""}
{"id": "2039211", "revid": "339392", "url": "https://it.wikipedia.org/wiki?curid=2039211", "title": "D-Lo Brown", "text": ""}
{"id": "2039212", "revid": "399", "url": "https://it.wikipedia.org/wiki?curid=2039212", "title": "Quell'estate", "text": "Quell'estate \u00e8 un film del 2008, scritto da Tommaso Avati per la regia di Guendalina Zampagni, con Alessandro Haber.\nTrama.\nLa famiglia Rienzi trascorre l'estate nella vecchia casa di campagna in Toscana. Le loro vite si incroceranno e scontreranno fra sogni e speranze. Il quindicenne Matteo, rimandato in ben tre materie, scoprir\u00e0 i palpiti del primo amore, sua sorella Eleonora, ragazza madre, dovr\u00e0 trovare l'uomo giusto, mentre i loro genitori cercheranno di risollevare le sorti di un matrimonio in crisi. Quell'estate del 1981 sar\u00e0 il dolce ricordo di una famiglia rivoluzionata dall'amore e dalle sue sfumature."}
{"id": "2039213", "revid": "466539", "url": "https://it.wikipedia.org/wiki?curid=2039213", "title": "Cabernet franc", "text": "Il Cabernet franc \u00e8 un vitigno a bacca nera che ha origine nella zona della Gironda, in Francia.\nDiffusione.\nNel 2000 vi erano oltre 7000 ettari di Cabernet Franc coltivati in Italia. \u00c8 difficile stabilire l'esatta quantit\u00e0 di vitigno di cabernet franc in quanto \u00e8, a volte, confuso con il Cabernet Sauvignon e, molto spesso, con il Carm\u00e9n\u00e8re. \u00c8 diffuso soprattutto nel nord-est d'Italia, in particolare in Friuli e Veneto (dove \u00e8 conosciuto anche come Bord\u00f2), nell'ambito di alcune miscele di Chianti e nell'estremo sud, in Puglia e nella Sicilia sud orientale.\nLe coltivazioni di Cabernet Franc in Toscana sono aumentate negli ultimi anni, in particolare nella regione di Bolgheri e nella Maremma, dove l'uva \u00e8 apprezzata per l'equilibrio e l'eleganza che porta alle miscele. I vini italiani che sono spesso etichettati semplicemente come \"Cabernet\" tendono ad essere principalmente Cabernet Franc o un uvaggio di Cabernet Franc e Cabernet Sauvignon."}
{"id": "2039215", "revid": "767487", "url": "https://it.wikipedia.org/wiki?curid=2039215", "title": "Ilya Mechnikov", "text": ""}
{"id": "2039216", "revid": "1543377", "url": "https://it.wikipedia.org/wiki?curid=2039216", "title": "Valgismo tibiale", "text": " \nPer valgismo tibiale in campo medico, si intende una deformit\u00e0 congenita della gamba dove si osserva un piegamento della stessa verso l'interno. \nManifestazioni.\nRientra in questa definizione ogni deformit\u00e0 che presenta un'angolazione di almeno un terzo della parte distale della gamba allontanandosi dalla linea sagittale mediana.\nTerapie.\nIl trattamento \u00e8 soltanto di tipo chirurgico, si opera per correggere la deformit\u00e0."}
{"id": "2039222", "revid": "1872303", "url": "https://it.wikipedia.org/wiki?curid=2039222", "title": "Surfers Paradise", "text": "Surfers Paradise \u00e8 un sobborgo della citt\u00e0 australiana di Gold Coast e, in generale, una delle pi\u00f9 importanti localit\u00e0 balneari della Costa d'Oro australiana. Si trova nello stato federato del Queensland, a una quindicina di chilometri a nord del confine con il vicino Nuovo Galles del Sud.\nGeografia fisica.\nSituata sul mare, Surfers Paradise \u00e8 una graziosa cittadina.\nDa molti definita la Rimini australiana, vanta bellissime spiagge, maestosi hotel e molti parchi divertimenti destinati a tutte le et\u00e0.\nSurfers Paradise dista solo 70 km da Brisbane.\n\u00c8 facilmente raggiungibile sia in treno che in macchina.\nStoria.\nI primi coloni europei si insediarono sulle rive del fiume Nerang nel XIX secolo.\nSurfers Paradise conobbe il boom edilizio tra gli anni cinquanta e sessanta, ne segu\u00ec la bonifica delle zone interne acquitrinose. In quel periodo numerosi hotel si aggiunsero a quelli gi\u00e0 esistenti contribuendo a creare la skyline che la distingue.\nEconomia.\nLa lunga striscia di spiaggia sabbiosa, le numerose attrazioni turistiche tra i quali parchi tematici e casin\u00f2, nonch\u00e9 la mitezza del clima durante tutto l'arco dell'anno, fanno di Surfers Paradise una meta ambita per i turisti di tutto il mondo.\nSport.\nDagli anni ottanta, la citt\u00e0 di Surfers Paradise ha ospitato puntualmente ogni anno una gara del campionato di Formula Cart (poi divenuta negli anni Indy Racing League).\nCol passare degli anni e la crisi della Champcar, Surfers Paradise ha ospitato per l'ultima volta la manifestazione nel 2008, con una gara della Indycar Series.\nDal 2002 vi si svolge annualmente una gara del Supercars."}
{"id": "2039223", "revid": "1543377", "url": "https://it.wikipedia.org/wiki?curid=2039223", "title": "Auioni", "text": "Gli Auioni o Avioni (*\"Awioniz\" significa \"popolo dell'isola\") furono una delle trib\u00f9 germaniche dedite al culto di Nerthus, secondo quanto detto da Tacito nel suo \"De origine et situ Germanorum\". Probabilmente questa trib\u00f9 abitava l'\u00d6land.\nDescrizione di Tacito.\nTacito parla di questo popolo definendolo difeso da fiumi e foreste:\nSch\u00fctte sottolinea che vengono citati nel \"Widsith\" come Eowan. Non \u00e8 solo il comune significato di \"abitanti dell'isola\" a farli associare all'isola di \u00d6land (che significa \"terra dell'isola\"), ma anche il nome in antico inglese dell'isola, \"Eowland\" (citata da Wulfstan di Hedeby), \"la terra degli Eowan\"."}
{"id": "2039225", "revid": "438678", "url": "https://it.wikipedia.org/wiki?curid=2039225", "title": "Chalandamarz", "text": "Il Chalandamarz (dal romancio: \"Calende di marzo\") \u00e8 una festa tradizionale delle zone di lingua romancia del Cantone Grigioni, in Svizzera, che si tiene il 1\u00ba marzo di ogni anno.\nOrigini.\nLa ricorrenza trae origine dai festeggiamenti che venivano effettuati nell'allora Rezia ai tempi dell'occupazione romana, avvenuta nel 15 a.C. Secondo il calendario romano le calende di marzo (che corrispondono al 1\u00ba marzo del calendario gregoriano) segnavano l'inizio dell'anno ed era usanza fare baccano per le vie dei vari villaggi per scacciare gli spiriti maligni dell'anno vecchio.\nAnche dopo la caduta dell'Impero romano d'Occidente la tradizione si \u00e8 perpetuata, tanto che con il passare del tempo questa ricorrenza ha rivestito carattere di ufficialit\u00e0: infatti ancora oggi i sindaci, i cancellieri ed i tesorieri delle localit\u00e0 romance del Cantone dei Grigioni, che vengono eletti nel mese di febbraio, entrano in carica proprio il 1\u00ba marzo.\nLa festa.\nNel Chalandamarz gli studenti, indossando i costumi tradizionali, percorrono le vie dei paesi cantando e facendo rumore per scacciare l'inverno e, quindi, oggi assume il carattere di un rito propiziatorio per l'arrivo della primavera.\nLe modalit\u00e0 di festeggiamento del Chalandamarz variano da villaggio a villaggio: in alcuni i giovani schioccano fruste, in altri fanno suonare grossi campanacci appesi al collo, in altri ancora si radunano intorno alla fontana del paese.\nLetteratura.\nUno dei pi\u00f9 conosciuti libri svizzeri per ragazzi, \"Una campana per Ursli\", scritto dall'engadinese Selina Ch\u00f6nz nel 1945, contiene numerosi illustrazioni che raffigurano diverse modalit\u00e0 di festeggiare il Chalandamarz, opera dell'artista conterraneo Alois Carigiet."}
{"id": "2039226", "revid": "1543377", "url": "https://it.wikipedia.org/wiki?curid=2039226", "title": "Torne", "text": "Il Torne (in svedese Torne \u00e4lv o Torne\u00e4lven, in finlandese Tornionjoki; \"Duortneseatnu\" in sami settentrionale, \"Tornionv\u00e4yla\" in me\u00e4nkieli), \u00e8 un fiume dell'Europa settentrionale. La sua sorgente \u00e8 il lago Tornetr\u00e4sk, situato nella Svezia settentrionale vicino al confine con la Norvegia, e scorre verso sud-est per una lunghezza di circa 522\u00a0km, prima di sfociare nel Golfo di Botnia.\nInsieme al Muonio, suo affluente, il Torne traccia nella sua porzione inferiore il confine tra Svezia e Finlandia fino alla sua foce. \u00c8 il pi\u00f9 grande fiume che attraversa la contea di Norrbotten, sia per lunghezza che per bacino idrografico.\nGeografia.\nIl bacino idrografico del Torne ha una superficie totale di 40.147,1\u00a0km\u00b2. Di questi, 25.393,1\u00a0km\u00b2 sono in Svezia, 14.266,3\u00a0km\u00b2 in Finlandia e in 497,7\u00a0km\u00b2 in Norvegia. La sua portata media \u00e8 di 381 metri cubi al secondo."}
{"id": "2039228", "revid": "1543377", "url": "https://it.wikipedia.org/wiki?curid=2039228", "title": "Monergismo", "text": "Il monergismo [dal greco \"mono\" (da solo), e \"ergo\" (opero)] nella teologia cristiana protestante \u00e8 la teoria secondo la quale soltanto lo Spirito Santo sia agente di conversione, cio\u00e8 che soltanto l'azione sovrana di Dio porti di fatto una persona a reindirizzare l'intera sua vita verso Dio seguendo Ges\u00f9 Cristo. Questa concezione \u00e8 frequentemente associata alle persuasioni del Luteranesimo e del Calvinismo, in particolare alla sua dottrina della grazia irresistibile, contrapposta a quelle del Pelagianesimo e del Cattolicesimo non solo, ma anche dell'Arminianesimo.\nDefinizione della dottrina.\nNella sua forma pi\u00f9 semplice, il monergismo afferma che la salvezza di una persona dipenda da principio alla fine dall'opera efficace di Dio, il quale suscita nella persona il desiderio e la capacit\u00e0 di ravvedersi dai propri peccati e accogliere nella sua vita la Persona e l'opera di Cristo come gli \u00e8 presentata dall'Evangelo, come pure di vivere ci\u00f2 che esige la fede cristiana.\nIl monergismo si oppone cos\u00ec a livello teologico al sinergismo, il quale, nella sua forma pi\u00f9 semplice, afferma la cooperazione fra Dio e la creatura umana nell'ambito della salvezza. Dio verrebbe cos\u00ec incontro alla creatura umana, aiutandola, ma lasciando che essa \"faccia la sua parte\". La salvezza sarebbe cos\u00ec incompleta fintanto che la creatura umana fa ci\u00f2 che la realizzerebbe compiutamente.\nSecondo il monergismo, ai peccatori \u00e8 accordato il perdono, e quindi la salvezza eterna davanti a Dio, quando essi ricevono a livello personale, con fede, mediante l'azione efficace dello Spirito Santo, ci\u00f2 che Ges\u00f9 Cristo ha conseguito per loro attraverso la sua vita perfetta e morte sacrificale in croce. \u00c8 poi lo stesso Spirito Santo che pure accompagna i credenti nella loro vita santificandoli e facendoli giungere con successo alla glorificazione finale, secondo la progressione (Ordo salutis) delineata dall'apostolo Paolo: \"...quelli che ha predestinati li ha pure chiamati; e quelli che ha chiamati li ha pure giustificati; e quelli che ha giustificati li ha pure glorificati\" (); \"Ed \u00e8 grazie a lui che voi siete in Cristo Ges\u00f9, che da Dio \u00e8 stato fatto per noi sapienza, giustizia, santificazione e redenzione\" ().\nIl merito della salvezza, cos\u00ec, va completamente a Dio, il quale si compiace di accordare la grazia della salvezza ad un numero scelto di peccatori condannati, rigenerandoli spiritualmente, impartendo quanto \u00e8 loro necessario per giungere, dal principio alla fine, ad una completa riabilitazione. Si esclude cos\u00ec un qualsiasi merito da parte umana conseguito autonomamente, prima o durante questo processo.\nOpposizione al monergismo.\nIl sinergismo e il volontarismo contestano questa concezione, sostenendo che Dio vuole che un essere umano lo segua e poi di fatto aiuti quella persona, ma che non faccia per la scelta per lei. Essi sostengono che in quanto la creatura umana \u00e8 fatta \"ad immagine e somiglianza di Dio\", questa abbia la capacit\u00e0 di scegliere, ravvedersi, credere ed amare Dio. Secondo il sinergismo, Dio, per il suo amore, ha dato alla creatura umana libert\u00e0 di scelta, e questa sussiste ancora oggi. Essa, cos\u00ec, ha la capacit\u00e0 di rispondere alla grazia di Dio, aprendosi a lui oppure indurendo il suo cuore. I sinergisti credono che il monergismo conduca inevitabilmente al fatalismo. Non vi sarebbe quindi alcun motivo di vivere una vita morale se questo non avesse alcuna influenza sulla propria salvezza.\nA queste come ad altre simili contestazioni, i monergisti replicano mettendo in evidenza come, secondo l'antropologia biblica, la creatura umana abbia di fatto completamente perduto, tanto \u00e8 radicale l'effetto del peccato, ogni capacit\u00e0 di riabilitare s\u00e9 stessa agli occhi di Dio e che senza il suo intervento decisivo essa non abbia speranza alcuna di cambiare la sua condizione di condanna rispetto ai criteri di giustizia stabiliti da Dio.\nSi noti che l'Arminianesimo, non discostandosi in modo significativo dalla dottrina della totale depravazione dell'uomo che \u00e8 comune al Calvinismo, accoglie l'impostazione del monergismo per ci\u00f2 che riguarda l'opera della grazia divina che precede la rigenerazione (nel senso che sia nell'Arminianesimo sia nel Calvinismo, \u00e8 Dio a muovere il primo passo per salvare l'uomo, mediante la sua Grazia ed il suo Spirito, a prescindere da qualsiasi risposta, merito o sforzo umano); tuttavia l'Arminianesimo si distingue nettamente dal monergismo per quanto consegue la risposta dell'uomo, la cui responsabilit\u00e0 non pu\u00f2 essere attribuita a Dio. Pertanto, prevedendo la necessit\u00e0 di una collaborazione da parte dell'uomo ai fini della realizzazione del piano di salvezza, complessivamente l'Arminianesimo non pu\u00f2 essere in ogni caso associato al monergismo.\nIl Monergismo nella storia.\n\u00c8 stato all'origine soprattutto il Luteranesimo ad affermare e definire il monergismo. Nel suo Piccolo Catechismo, Martin Lutero scrive: \"Io credo che per la mia propria ragione o forza io non posso credere in Ges\u00f9 Cristo, mio Signore, o venire a Lui. Lo Spirito Santo, per\u00f2, mi ha chiamato attraverso l'Evangelo, mi ha illuminato con i Suoi doni, e santificato e preservato nella vera fede\".\nUn tentativo di conciliazione teologica fra Cattolicesimo e Luteranesimo su queslo argomento \u00e8 avvenuto nel 1994 con la \"Dichiarazione congiunta sulla dottrina della giustificazione\" fra Chiesa cattolica e Chiesa Luterana."}
{"id": "2039229", "revid": "19933", "url": "https://it.wikipedia.org/wiki?curid=2039229", "title": "Avioni", "text": ""}
{"id": "2039231", "revid": "120337066", "url": "https://it.wikipedia.org/wiki?curid=2039231", "title": "Lorenzo Enriques", "text": "Biografia.\nHa vissuto e studiato tra Torino e Milano, dove ha conseguito la laurea in fisica nel 1962.\n\u00c8 stato borsista presso l'Istituto Nazionale di Fisica Nucleare di Frascati; poi si \u00e8 trasferito nel New Jersey come \"Research Fellow\", presso l'Universit\u00e0 di Princeton. Dal 1966 al 1978 \u00e8 stato a Frascati presso il Laboratorio Gas Ionizzati del CNEN (Comitato Nazionale Energia Nucleare), dove ha diretto il Laboratorio di Fisica del plasma.\nDal 1978 al 2020 \u00e8 stato uno degli amministratori delegati dell'azienda di famiglia, la Zanichelli Editore di Bologna, in cui ha seguito il settore delle opere di consultazione (dizionari e atlanti) e le consociate Loescher di Torino, CEA (Casa Editrice Ambrosiana) di Milano e D'Anna di Firenze.\nNel 1994 ha fondato l'Associazione per la lettura \"Giovanni Enriques\", per promuovere la diffusione della lettura tra i giovani; una delle iniziative promosse dall'Associazione \u00e8 \"Il giralibro\", che consiste nella distribuzione gratuita di libri alle biblioteche scolastiche delle scuole medie.\nNell'ottobre 2006 \u00e8 entrato a far parte dell'Oplepo (Opificio di Letteratura Potenziale).\nNel 2013 il regista Luigi Faccini ha filmato un suo ritratto registrandolo in un DVD dal titolo \"Parole in gioco: Lorenzo Enriques\"."}
{"id": "2039232", "revid": "19933", "url": "https://it.wikipedia.org/wiki?curid=2039232", "title": "Eowan", "text": ""}
{"id": "2039235", "revid": "74801", "url": "https://it.wikipedia.org/wiki?curid=2039235", "title": "Martin Seymour-Smith", "text": "Biografia.\nCominci\u00f2 come uno dei pi\u00f9 promettenti poeti anglofoni del dopoguerra, ma divenne meglio conosciuto come critico letterario, specialmente dopo aver scritto le biografie di Robert Graves (che conobbe all'et\u00e0 di 14 anni e mantenne sempre come amicizia), Rudyard Kipling e Thomas Hardy, producendo inoltre numerose opere critiche. Fu anche interessato all'astrologia. \nIl poeta e critico Robert Nye afferm\u00f2 che Seymour-Smith era \"uno dei migliori poeti britannici dopo il 1945\". Altre figure importanti che lo lodarono comprendono Robert Graves, C. H. Sisson, Geoffrey Grigson e James Reeves. \nDivenne noto nel 1963, quale curatore della prima edizione del XX secolo dei \"Sonetti\" di Shakespeare che usasse l'ortografia \"originale\". Peculiarmente, il suo commentario analizzava i problemi e le polemiche esistenti sulla sessualit\u00e0 di Shakespeare, fatto che irrit\u00f2 parecchi. \nI suoi due volumi di poesie, \"Tea with Miss Stockport\" (1963) e \"Reminiscences of Norma\" (1971), lodati da molti, tra i quali il poeta Peter Porter che Seymour-Smith conosceva appena, lo consacr\u00f2 ad alta fama. Ma un suo prolungato silenzio creativo, durato fino alla pubblicazione della sua ultima straordinaria collezione \"Wilderness\" (1994), lo lasci\u00f2 nell'oscurit\u00e0 col pubblico durante tutti gli anni ottanta. \nLa sua \"Guide to Modern World Literature\" \u00e8 un enciclopedico tentativo di descrivere tutti i principali autori del XX secolo, in tutte le lingue. Il libro supera le 1450 pagine. Polemicamente individualistica, venne considerata un'opera eccentrica e a volte irritante, ma sempre leggibilissima e molto stimolante. Come ebbe a dire Cyril Connolly nel commentare la prima edizione (1973): \"Ho paura che si dimostrer\u00e0 indispensabile!\" E molti giudizi espressi da Seymour-Smith e precedentemente criticati come \"eccentrici\", si sono dimostrati validi e corretti. Per esempio, la sua critica letteraria di Lawrence Durrell affermava che l'opera poetica di quest'ultimo fosse veramente importante e innovativa; John Fowles, Muriel Spark, C. P. Snow, Malcolm Bradbury e persino Ted Hughes sentirono con ansia le rispettive reputazioni messe in bilico tra le pagine della Guida. E la predizione di Seymour-Smith che i \"Quattro quartetti\" di T. S. Eliot non sarebbero sopravvissuti oltre il 2000, \u00e8 stata qualmodo confermata. \nSeymour-Smith fu esperto poliglotta e us\u00f2 la sua Guida per promuovere scrittori da lui reputati come \"trascurati\", quali James Hanley, Laura Riding, Cesar Vallejo, P\u00edo Baroja, Rayner Heppenstall e Jos\u00e9 Mar\u00eda Arguedas, mentre attacc\u00f2 altri secondo lui troppo valorizzati, come George Bernard Shaw, W. H. Auden e il succitato T. S. Eliot. Seymour-Smith inoltre critic\u00f2 John le Carr\u00e9, Harold Pinter, e Tom Stoppard che reputava appunto troppo stimati.\nScrisse inoltre vasti compendi di letteratura, tra i quali \"I 100 libri pi\u00f9 influenti mai scritti\" e \"Romanzi e romanzieri: guida al mondo della narrativa\" (1980).\nUna sua \"Raccolta di Poesie\" venne pubblicata nel 2005 dall'editore britannico Greenwich Exchange. Sue poesie appaiono in antologie anche italiane.\nMor\u00ec nella sua casa di Bexhill-on-Sea per attacco cardiaco."}
{"id": "2039242", "revid": "599013", "url": "https://it.wikipedia.org/wiki?curid=2039242", "title": "Danilo Aceval", "text": "Carriera.\nClub.\nDebutt\u00f2 nel 1994 con il Cerro Porte\u00f1o, dove rimase fino al 1997; trasferitosi in Argentina, all'Uni\u00f3n, vi gioc\u00f2 fino al 1999. Nel 2000 si trasfer\u00ec al Tigres de la U.A.N.L. in Messico, giocandovi 14 partite; passato all'Olimpia Asunci\u00f3n, vinse la Coppa Libertadores 2002 e la Recopa Sudamericana 2003. Nel 2004 torn\u00f2 al Cerro Porte\u00f1o, rimanendovi fino al 2005. Nel 2007 si trasfer\u00ec in Cile, giocando prima alla \u00d1ublense e successivamente al Deportes Concepci\u00f3n, salvo poi rientrare in patria nel 2008 al Rubio \u00d1u, con cui termin\u00f2 la sua carriera.\nNazionale.\nHa esordito con la nazionale di calcio paraguaiana nel 1997, partecipando a come secondo portiere."}
{"id": "2039244", "revid": "1543377", "url": "https://it.wikipedia.org/wiki?curid=2039244", "title": "Balet", "text": "Balet \u00e8 un termine che nella lingua occitana designa, nell'ambito delle danze popolari, due differenti tipi di danze occitane: un ballo originario della valle Vermenagna e la parte conclusiva di molte danze occitane come la gigo o la courento. Come danza a s\u00e9 stante, nel passato, era praticato anche in alta val Varaita, eseguito in due varianti: per due coppie o per gruppi numerosi di ballerini, si chiamava \"Baletoun\" a Pontechianale e \"Baletas\" a Bellino e Casteldelfino.\nBalet della val Vermanagna.\nDanza di coppia divisa in due parti.\nPrima parte.\nLa coppia in posizione frontale, staccata, le donne con le mani appoggiate sul davanti delle cosce (sulla gonna), fa un balletto con il passo tipico della valle, questa parte termina con una \"chiusura\".\nSeconda parte.\nI ballerini si allacciano per un \"giro di braccia\" prima in senso orario e poi in senso antiorario.\nSi ripete lo schema per un numero di volte stabilito dai musicisti.\nBalet come parte conclusiva.\nCome parte conclusiva di molte danze occitane il \"balet\" si svolge in due modi differenti: come \"vir\u00e0\" di coppia o come \"mulino\" a seconda del ballo che chiude o a scelta dei ballerini.\nSe \u00e8 a chiusura di un ballo di gruppo con un grande numero di coppie, come una courente della val Varaita, si esegue come \"vir\u00e0\" al cui termine i cavalieri si portano verso il centro del cerchio (4 passi), si girano, ritornano verso l'esterno (4 passi) spostandosi leggermente verso destra in modo da trovarsi davanti ad un'altra dama per il \"vir\u00e0\" seguente, la tradizione vuole che i musicisti ripetano la frase musicale tante volte in modo che tutte le persone nel cerchio possano incontrarsi.\nSe \u00e8 a conclusione di danze che coinvolgono due o tre coppie, sta ai danzatori decide quale \"balet\" fare. Se optano per il \"mulino\" dopo la parte di \"bal\u00e0\" con fronte al centro, le persone opposte si danno la mano destra e con quella sinistra prendono il braccio, vicino al gomito, della persona che hanno a sinistra, cos\u00ec legati fanno il \"vir\u00e0\". Se optano per il balet \"normale\" alternano il \"bal\u00e0\" fronte al centro al \"vir\u00e0\" con la ballerina a sinistra, avendo l'accortezza di depositarla, alla fine dei giri, a destra cos\u00ec da poter fare li balet seguente con una nuova balleria. I \"giri\" dovrebbero essere uguali al numero di coppie cos\u00ec che tutti possano ballare insieme"}
{"id": "2039245", "revid": "104458", "url": "https://it.wikipedia.org/wiki?curid=2039245", "title": "Tornionjoki", "text": ""}
{"id": "2039254", "revid": "827882", "url": "https://it.wikipedia.org/wiki?curid=2039254", "title": "Life Among the Ruins", "text": "Life Among the Ruins \u00e8 il quinto disco del gruppo heavy metal statunitense \"Virgin Steele\", uscito nel 1993.\nIl disco.\nTale album, che segna il ritorno della band sul mercato a seguito di un periodo di inattivit\u00e0, \u00e8 considerato come una parentesi temporanea nella storia della band in quanto abbandona il tipico sound metal dei Virgin Steele e propone un hard rock anni settanta fortemente ispirato ai primi Whitesnake.\nIl disco \u00e8 stato ristampato dalla label tedesca Dockyard1."}
{"id": "2039255", "revid": "1272592", "url": "https://it.wikipedia.org/wiki?curid=2039255", "title": "Santa Lucia (Fonte Nuova)", "text": "Santa Lucia (\"Santa Lucia di Mentana\" fino al 2001) \u00e8 una frazione di circa 12.178 abitanti (al 2020) del comune di Fonte Nuova, in provincia di Roma.\nGeografia fisica.\nLa frazione di Santa Lucia assume la tipica connotazione dell'agro romano: per ampi tratti collinare (raggiungendo i 35 metri d'altezza dal livello del mare) e pianeggiante lungo il tratto della via Palombarese. Ha confini naturali con il comune di Guidonia Montecelio (il fosso di Monte Gentile, il fosso di Pratolungo e il fosso di Santa Lucia) e con la frazione di Tor Lupara (Quarto di Santa Lucia, Macchia Mancini e il Bosco di Valle Cavallara).\nStoria.\nIn et\u00e0 arcaica la zona subiva l'influenza dei limitrofi abitati di Nomentum e Ficulea e fu teatro, in un periodo compreso tra la fine del VI e l'inizio del V secolo a.C., di numerose battaglie tra Romani e Sabini (come diversi rinvenimenti archeologici dimostrano). Ricordiamo inoltre, nel 1867, la famosa mancata presa di Roma da parte dei Garibaldini (battaglia di Mentana). La storia della borgata Santa Lucia (di Mentana, fino al 2001) \u00e8 molto recente. Fino agli anni '50 del '900 la zona era completamente disabitata e costituiva un fondo del comune di Mentana; l'unica costruzione presente era un casale risalente alla seconda met\u00e0 del XVI secolo, poi adibito a trattoria (al secolo Atos, di propriet\u00e0 di una famiglia mentanese), situato sulla via Palombarese al bivio delle Molette e demolito nel 2008 per motivi di sicurezza. \nLa zona in cui attualmente si \u00e8 sviluppato il centro abitato di Santa Lucia era paludosa ed inospitale. I primi insediamenti urbani risalgono al 1950, quando una discreta immigrazione (soprattutto dalle Marche, dall'Abruzzo, dall'Umbria, dal Basso Lazio e dalla Calabria) attratta dall'esiguo costo dei terreni, dalla poca distanza dalla capitale e dal lavoro offerto dalla fabbrica di laterizi appena inaugurata, ha fatto in modo che sorgessero le prime abitazioni sparse lungo la via Palombarese e soprattutto in zona Borgo Santa Lucia (l'attuale via Santa Lucia), ovvero il primo nucleo significativo della frazione sviluppatosi grazie alla vicinanza dalla fornace, che ha visto accogliere la seconda attivit\u00e0 commerciale della borgata: l'osteria-alimentari della famiglia Raponi (che ha dato nome alla zona di pertinenza per consuetudine). \nDa allora lungo la Palombarese sono sorte sempre pi\u00f9 abitazioni: dapprima di modesta fattura ed in seguito palazzine, ville ed attivit\u00e0 commerciali, che hanno arrecato (soprattutto a partire dalla costituzione del nuovo Comune) non pochi disagi alla popolazione locale. L'urbanizzazione massiccia dovuta alla fuga dalla Capitale ha infatti causato la cementificazione di gran parte del suolo gi\u00e0 rurale. Il 15 ottobre 2001 Santa Lucia si distacca dal comune di Mentana a seguito di un referendum per costituire, insieme all'altra ex frazione di Tor Lupara, il comune sparso di Fonte Nuova.\nMonumenti e luoghi d'interesse.\nTradizioni e folklore.\nTra la fine di maggio e l'inizio di giugno si svolge la Sagra delle Rose, nata nel 1969 \nGeografia antropica.\nRioni di Santa Lucia.\nIl paese \u00e8 suddiviso in sei Rioni, che rappresentano e tracciano la nascita dei primi nuclei abitativi del paese coi relativi bar/osterie di riferimento. Nell'ordine, da Roma verso Palombara, abbiamo: Santa Lucia (giallo-rosso, il primo nucleo abitativo significativo del paese, altres\u00ec noto come \"borgata\"), San Giuseppe (bianco-rosso, dove \u00e8 ubicata la Chiesa di San Giuseppe), Lo Sport (giallo-nero, dove \u00e8 presente il campo sportivo), La Brocca (bianco-azzurro, dove sono presenti diversi fontanili), Le Molette (giallo-blu, prende il nome della via che segna il confine del paese con Mentana) e Monte Bianco (bianco-verde, prende il nome della via che segna il confine con Tor Lupara). I rioni prendono vita soprattutto in relazione alla pluridecennale Sagra delle Rose, nella quale si addobbano a festa e si sfidano in diverse gare, tra le quali la storica Sfilata dei Carri Allegorici e il Torneo di Calcio.\nSport.\nNella frazione ha sede la societ\u00e0 di calcio A.S.D. Santa Lucia Calcio, fondata nel 2003. La societ\u00e0 S.S. Santa Lucia, fondata nel 1965, \u00e8 confluita nella A.S.D. Fontenuovese nel 2010 (dopo aver assunto denominazione A.C. Fonte Nuova nel 2002). Entrambe hanno disputato campionati dilettantistici regionali col massimo traguardo dell'Eccellenza (Lazio).\nLa societ\u00e0 di pallavolo I.C.S. Volley Santa Lucia milita in Serie D femminile (Lazio). Il massimo traguardo raggiunto dalla societ\u00e0 \u00e8 la Serie C femminile (Lazio)."}
{"id": "2039258", "revid": "1543377", "url": "https://it.wikipedia.org/wiki?curid=2039258", "title": "Megajay", "text": "Megajay \u00e8 una trasmissione radiofonica in onda su Radio Deejay in varie fasce orarie del weekend, ed eccezionalmente infrasettimanale per brevi periodi vacanzieri, fin dal gennaio 2001.\nIl programma \u00e8 modellato sotto forma di magazine, difatti il nome Megajay deriva dall'unione di \"Magazine\" e \"deejay\" come denota lo slogan del programma \"Megajay: il Magazine di Radio Deejay\".\nInizialmente condotto da Ilario e Claudia Cassani, dal 2004 al 2012 la trasmissione \u00e8 ststa affidata a Laura Antonini ogni sabato e domenica dalle 07.00 alle 09.00. Per un breve periodo \u00e8 stata condotta anche da Oriana Fiumicino, mentre dal settembre 2012 al marzo 2013 i conduttori sono stati Frank e Sarah Jane.\nLa trasmissione \u00e8 tornata in onda agli stessi orari delle precedenti stagioni il 7 settembre 2013, condotta nuovamente da Laura Antonini affiancata da Rudy Zerbi.\nDal settembre 2015, la trasmissione subisce un ulteriore cambiamento e viene posticipata al tardo pomeriggio del weekend, dalle 17 alle 20, con la conduzione della sola Laura Antonini, successivamente nella stagione 2016-2017, il programma viene spostato al mattino tra le 7 e le 10, sempre con la conduzione della speaker romana, in solitaria. \nIn seguito all'apertura del nuovo programma \"Colazione da Deejay\", che vede impegnata Laura Antonini con Rudy Zerbi dal secondo weekend di settembre 2017, il programma viene spostato nuovamente al pomeriggio nella fascia 17-19 con una nuova coppia composta da Chicco Giuliani e Sarah Jane, che torna dopo 4 anni alla guida del programma.\nIl 30 luglio Sarah Jane Ranieri annuncia il suo addio da Radio Deejay.\nNella stagione 2019-2020 il programma viene dapprima sospeso, venendo sostituito dal nuovo programma \" Il Boss del Weekend\" condotto da Daniele Bossari e Federica Cacciola. Il programma torna in onda a partire dal 4 gennaio 2020 dalle 16 alle 19 con la conduzione in solitaria di Gianluca Gazzoli.\nRubriche affrontate nel corso degli anni.\nSolitamente, queste sono le rubriche che son state affrontate con i vari speaker: "}
{"id": "2039259", "revid": "767487", "url": "https://it.wikipedia.org/wiki?curid=2039259", "title": "The Monster and the Girl", "text": "The Monster and the Girl \u00e8 un film horror statunitense diretto da Stuart Heisler e prodotto nel 1941 dalla Paramount Pictures.\nRemake di \"Go and Get It\" (1920), diretto da Marshall Neilan e Henry Roberts Symonds.\nTrama.\nUna giovane ragazza di provincia, Susan Webster, giunge a New York per sfondare nel mondo del cinema, ma cade nella rete del gangster criminale Bruhl che la costringe alla prostituzione per poter sopravvivere. Quando il fratello della sventurata, Scot Webster, un organista di chiesa, viene a conoscenza delle sorti della sorella parte per la metropoli e aggredisce Bruhl e la sua banda. Dopo aver ucciso uno dei suoi uomini, il giovane viene condannato e giustiziato a morte. Uno scienziato pazzo, il dottor Parry, si impossessa del suo cervello per usarlo in un esperimento che ne prevede il trapianto nel corpo di una poderosa scimmia. L'esperimento riesce e il cervello di Scot, ora in possesso di un corpo agile e forte, se ne servir\u00e0 per compiere una vendetta spietata e terribile contro i suoi assassini e sfruttatori della sorella, seminando una scia di sangue dietro di s\u00e9.\nProduzione.\nIl film fu prodotto dalla Paramount Pictures.\nDistribuzione.\nDistribuito dalla Paramount Pictures, usc\u00ec nelle sale cinematografiche USA il 28 febbraio 1941."}
{"id": "2039260", "revid": "287204", "url": "https://it.wikipedia.org/wiki?curid=2039260", "title": "Heterandria", "text": "Il genere Heterandria comprende 10 specie di piccoli pesci d'acqua dolce, appartenenti alla famiglia Poeciliidae."}
{"id": "2039264", "revid": "290948", "url": "https://it.wikipedia.org/wiki?curid=2039264", "title": "Vila Ol\u00edmpica del Poblenou", "text": "La Vila Ol\u00edmpica del Poblenou, conosciuto anche come Villa Ol\u00edmpica (in italiano \"villaggio olimpico\") \u00e8 un quartiere del distretto di Sant Mart\u00ed della citt\u00e0 di Barcellona.\nIl quartiere si trova nell'area del Poblenou ed \u00e8 stato utilizzato come residenza degli sportivi che parteciparono ai Giochi della XXV Olimpiade, anche se oggi \u00e8 soprattutto un quartiere residenziale a bassa densit\u00e0.\nNel quartiere \u00e8 presente anche il \"Port Ol\u00edmpic\", il porto di Barcellona costruito in occasione dei giochi olimpici ed oggi utilizzato per la navigazione sportiva."}
{"id": "2039265", "revid": "289247", "url": "https://it.wikipedia.org/wiki?curid=2039265", "title": "Villa Ol\u00edmpica", "text": ""}
{"id": "2039268", "revid": "121776699", "url": "https://it.wikipedia.org/wiki?curid=2039268", "title": "Sole di Verghina", "text": "Il Sole di Vergh\u00ecna (o Stella di Verghina, o Stella argeade) \u00e8 una stella simbolica di 16 raggi. Fu dissotterrata nel 1977 durante alcuni scavi archeologici a Verghina, nella regione greca della Macedonia dal professor Manolis Andronikos. Essa si trovava su uno scrigno dorato posto nelle tombe dei re dell'antico regno macedone.\nAndronikos descrisse il simbolo come \"una stella\", \"i raggi di una stella\" o ancora \"i raggi del Sole\". Egli credette che lo scrigno sul quale essa appariva appartenesse al re Filippo II di Macedonia, padre di Alessandro Magno; altri storici hanno suggerito che la tomba in realt\u00e0 appartenesse a Filippo III Arrideo, il quale regn\u00f2 successivamente ad entrambi. Lo scrigno \u00e8 attualmente esposto nel Museo Archeologico di Verghina, molto vicino al luogo della sua scoperta. Un'altra versione della stella, di dodici raggi, \u00e8 stata trovata sullo scrigno di Olimpiade d'Epiro, la madre di Alessandro Magno.\nIl Sole di Verghina \u00e8 stato assunto come proprio simbolo sia dalla Grecia, in particolare dalla regione macedone, sia dalla Repubblica di Macedonia del Nord, un fatto che ha dato origine a un contenzioso tra i due Stati, risolto nel febbraio 2019 grazie all\u2019accordo di Prespa che ha modificato il nome di quest'ultimo Stato.\nInterpretazioni del simbolo.\nIl significato del Sole di Verghina non \u00e8 tuttora molto chiaro. Gli archeologi non sono d'accordo se esso fosse un simbolo della Macedonia, un emblema della Dinastia argeade, un simbolo religioso che rappresentava i dodici dei dell'Olimpo o, semplicemente, un disegno decorativo. Andronikos lo interpreta come un \"emblema della dinastia macedone\", ma Eugene Borza segnala che il simbolo \u00e8 stato usato in diversi ambiti all'interno dell'arte macedone.\nJohn Paul Adams segnala il suo largo uso all'interno dell'arte antica macedone (cos\u00ec come in Medio Oriente e altre zone) concludendo che non avrebbe mai potuto essere un simbolo \"reale\" o \"nazionale\" macedone.\nAppaiono spesso versioni della stella con sedici e con otto punte in monete e scudi macedoni, cos\u00ec come nell'arco di tutto il periodo ellenistico. Esiste anche un certo numero di rappresentazioni di opliti ateniesi che portano un simbolo identico a sedici punte nella loro armatura, risalenti al VI secolo a.C. Prima della scoperta di Andronikos il simbolo era considerato un elemento decorativo; successivamente, \u00e8 stato predominantemente associato agli Antichi Macedoni a dispetto delle prove indicate del suo uso anche in Grecia.\nIl simbolo nell'attualit\u00e0.\nIn seguito alla scoperta dello scrigno, il Sole di Verghina fu adottato in tutta la Grecia come simbolo di continuit\u00e0 fra l'antica cultura macedone e la Grecia attuale. La stella, su sfondo blu, si usa comunemente come emblema ufficiale delle tre suddivisioni, le prefetture e i comuni della regione di Macedonia. Essa \u00e8 anche usata da organizzazioni della diaspora greco-macedone, come l'associazione Pan-Macedonia, e altre imprese commerciali.\nIl simbolo \u00e8 stato utilizzato anche da associazioni della diaspora slavo-macedone e da alcuni nazionalisti della Repubblica di Macedonia del Nord. Quando la Jugoslavia si divise nel 1991-92, la nuova e indipendente Repubblica di Macedonia scelse il Sole di Vergina come simbolo nazionale, includendolo nella bandiera.\nTale decisione caus\u00f2 molte controversie sia all'interno della nuova repubblica, sia all'interno delle relazioni fra quest'ultima e la Grecia. La minoranza albanese che viveva nella repubblica sosteneva di non identificarsi in un simbolo che rappresentava soltanto l'etnia macedone slava e pertanto non era adatto ad uno stato multiculturale. L'opposizione greca fu ancor pi\u00f9 veemente. Il governo greco e il suo popolo, specialmente i residenti nella regione di Macedonia, videro in questo gesto un tentativo di appropriarsi di un simbolo ellenico, al punto che un politico del Ministero degli Esteri greco disse nel gennaio del 1995 che \"il simbolo \u00e8 greco e ci \u00e8 stato rubato\". Nazionalisti di ambedue i gruppi associarono il simbolo con la Stella di Betlemme, di molto successiva alla Stella Argeade, argomentando che le loro rispettive comunit\u00e0 avevano usato il simbolo per ragioni sacre ben prima della scoperta della stella a Verghina. La posizione greca fu appoggiata da diverse nazioni occidentali. L'ex segretario di Stato degli Stati Uniti, Henry Kissinger, disse ad un giornalista:\nAltri sostenevano che furono i greci ad appropriarsi del simbolo per assicurarsi la continuit\u00e0 fra la Grecia attuale e gli antichi stati greci. Peter Hill, un professore di studi slavi nell'Universit\u00e0 di Amburgo, che ha pubblicato diversi libri sugli slavi macedoni e sulla loro lingua e che difende attivamente la loro causa, sostiene che:\nIn uno speciale del programma \"The World Today\" della BBC, l'archeologa macedone Bajana Mojsov disse che \"il peso simbolico della stella argeade \u00e8 archeologicamente assurdo, ma politicamente inevitabile\", aggiungendo quanto segue:\nNonostante le autorit\u00e0 di Skopje neghino qualsiasi ragione ulteriore, la questione della bandiera divenne uno dei principali problemi della diatriba politica fra Grecia e Macedonia del Nord fin dal 1991. Le obiezioni greche provocarono la proibizione della bandiera in diversi luoghi e occasioni, includendo le Nazioni Unite, i Giochi olimpici e le ambasciate della Repubblica di Macedonia negli Stati Uniti e in Australia.\nInoltre, come risposta alla disputa, il simbolo venne introdotto in vari oggetti e luoghi della Grecia. Si aggiunse alla moneta di 100 dracme agli inizi del 1992 e apparve nelle condecorazioni dell'uniforme della polizia ateniese. Il canale televisivo \"Makedonia\", con sede a Salonicco, la utilizz\u00f2 per rimpiazzare la lettera omicron come logo ufficiale, e il Banco di Macedonia e Tracia lo adott\u00f2 come simbolo, cos\u00ec come gi\u00e0 fecero alcune unit\u00e0 militari greche. Nel febbraio 1993 il parlamento greco cre\u00f2 una risoluzione designando la stella argeade come simbolo nazionale ufficiale. Nel luglio 1995 la Grecia invi\u00f2 una petizione all'Organizzazione Mondiale per la Propriet\u00e0 Intellettuale (OMPI) per ottenere i diritti esclusivi della propriet\u00e0 intellettuale sulla stella.\nLa disputa si risolse parzialmente nell'ottobre 1995 grazie ad un compromesso pianificato dall'ONU. Fu ritirato il simbolo dalla bandiera nazionale macedone come parte di un accordo per stabilire relazioni diplomatiche ed economiche fra entrambi i paesi. Fu rimpiazzata da una nuova bandiera, quella attuale, che rappresenta un sole nascente con otto raggi, che ricorda vagamente diverse bandiere militari giapponesi. La scoperta di un'incisione in pietra, risalente all'Et\u00e0 del Bronzo, con un sole simile ad otto punte, trovato in occasione di alcuni scavi archeologici a Kratovo (Macedonia del Nord), ha portato a pensare che tale simbolo con otto punte (invece di quella a sedici punte ritrovata a Vergina) potrebbe essere il vero simbolo dell'antica cultura macedone, nonostante Kratovo si trovi in un territorio corrispondente all'antica Peonia, regione che entr\u00f2 a far parte della Macedonia soltanto diversi secoli dopo la fine dell'Et\u00e0 del Bronzo. Il simbolo ad otto punte \u00e8 anche utilizzato dagli arumeni residenti nella repubblica.\nFuori dalla Macedonia del Nord alcuni gruppi nazionalisti continuano ad usare la stella argeade come simbolo della Macedonia slava, nonostante la modifica apportata alla bandiera. In Canada, per esempio, l'Associazione dei Macedoni Uniti usa la stella come parte del suo logo.\nIn Albania il Sole di Verghina venne adottato come sigillo ufficiale del comune di Liqenas (\"Pustec\" in lingua macedone) nella regione di Mala Prespa e Golo Brdo, nell'Albania orientale."}
{"id": "2039269", "revid": "129019", "url": "https://it.wikipedia.org/wiki?curid=2039269", "title": "Vila Ol\u00edmpica", "text": ""}
{"id": "2039270", "revid": "124706126", "url": "https://it.wikipedia.org/wiki?curid=2039270", "title": "Gastone Pescucci", "text": "Biografia.\nA partire dagli anni sessanta ha partecipato a numerosi film del cinema italiano, spesso come caratterista.\nPrevalente \u00e8 stata la sua attivit\u00e0 di doppiatore per diversi cartoni animati, come \"Tom &amp; Jerry\" (voce di Clint Clobber), \"I Puffi\" (voce di Gargamella) e \"UFO Robot Goldrake\" (voce di Boss). \nVerso la fine degli anni settanta Pescucci ha collaborato assiduamente anche con la privata \"Radio Hanna\", per la quale ha realizzato molti programmi attingendo dal suo vasto repertorio."}
{"id": "2039274", "revid": "1543377", "url": "https://it.wikipedia.org/wiki?curid=2039274", "title": "Tresso", "text": "La tresso (in lingua occitana \"la treccia\") \u00e8 una danza ballata nelle valli occitane, originaria della val Varaita ma conosciuta anche nel repertorio del bal folk. \u00c8 una danza molto vivace, soprattutto quando i musicisti accelerano nella parte di \"tresso\", se lo spazio \u00e8 gremito e molti sono i set di ballerini si genera un'allegra confusione con le coppie che si mischiano cercando di \"rubare\" le coppie degli altri gruppi.\nStruttura.\nLa danza \u00e8 composta di due parti. Viene danzata da tre coppie disposte in fila, una dietro l'altra, gli uomini portano le dame alla loro destra.\nPrima parte.\nLa coppia di testa, unita con presa da valzer, parte per un \"galop\" verso il centro della sala (8 passi), ritorna al posto (8 passi), esegue un \"bal\u00e0\", un \"vir\u00e0\" e alla fine di questo tenendosi per mano fa un \"ponte\" passando sopra le teste delle altre due coppie e portandosi in fondo alla fila. Tocca alla seconda coppia, che ora si ritrova davanti, fare: galoppata, ritorno, bal\u00e0, vir\u00e0 e portarsi in fondo. Quando anche la terza coppia esegue la sua parte e si \u00e8 ristabilito l'ordine iniziale delle coppie inizia la \nSeconda parte.\nQuesto \u00e8 il vero e proprio \"tresso\", le coppie compiono una galoppata che segue una forma di otto intrecciandosi, cio\u00e8 incrociando le altre coppie una volta a destra l'altra a sinistra.\nAlla fine della parte musicale di \"tresso\" la coppia che si ritrova in mezzo alla pista, nel punto pi\u00f9 lontano da quello di partenza della danza, l\u00ec dove \u00e8 fa un bal\u00e0, un vir\u00e0 e alla fine si riporta in fondo al gruppo che si \u00e8 ricomposto nella posizione di partenza ed \u00e8 pronto per ripetere un'altra volta le due parti.\nConclusione.\nLa danza \u00e8 chiusa da un \"balet\" delle tre coppie, la coppia centrale ha l'accortezza di invertire il posto in modo che il piccolo cerchio che si viene a formare veda l'alternanza uomo-donna."}
{"id": "2039275", "revid": "287204", "url": "https://it.wikipedia.org/wiki?curid=2039275", "title": "Dal\u00e4lven", "text": "Dal\u00e4lven (traducibile come fiume Dal) \u00e8 un fiume della Svezia centrale che scorre nel nord di Dalarna e raggiunge il mare nel Nord dell'Uppland. La parte settentrionale del corso del fiume \u00e8 divisa fra i fiumi \u00d6sterdal\u00e4lven e V\u00e4sterdal\u00e4lven. I due si riuniscono nelle vicinanze della cittadina di Djur\u00e5s. Possiede una lunghezza di 541\u00a0km, il terzo fiume pi\u00f9 lungo della Svezia. \u00c8 sfruttato per il suo potenziale idroelettrico. La pi\u00f9 grande centrale elettrica si trova presso la diga di Tr\u00e4ngslet.\nIl fiume passa anche all'interno del Parco nazionale Farnebofj\u00e4rden."}
{"id": "2039285", "revid": "272884", "url": "https://it.wikipedia.org/wiki?curid=2039285", "title": "Campo di concentramento di Gro\u00df-Rosen", "text": ""}
{"id": "2039286", "revid": "39900", "url": "https://it.wikipedia.org/wiki?curid=2039286", "title": "Engelhard Pargaetzi", "text": ""}
{"id": "2039288", "revid": "6923", "url": "https://it.wikipedia.org/wiki?curid=2039288", "title": "Honda CBR 600 RR", "text": ""}
{"id": "2039290", "revid": "6923", "url": "https://it.wikipedia.org/wiki?curid=2039290", "title": "Honda CBR600RR", "text": ""}
{"id": "2039292", "revid": "358232", "url": "https://it.wikipedia.org/wiki?curid=2039292", "title": "Conti di Gorizia", "text": ""}
{"id": "2039293", "revid": "19580", "url": "https://it.wikipedia.org/wiki?curid=2039293", "title": "Modulo per Joomla", "text": ""}
{"id": "2039307", "revid": "599013", "url": "https://it.wikipedia.org/wiki?curid=2039307", "title": "Corina Ungureanu", "text": "Ha vinto una medaglia d'oro per gli esercizi a corpo libero agli Europei di San Pietroburgo del 1998.\nCon la Romania ha vinto la medaglia d'oro nella competizione a squadre ai Mondiali del 1997 e del 1999 e agli Europei del 1998.\nSi \u00e8 ritirata nel 1999 in seguito ad un infortunio alla colonna vertebrale.\nHa posato nuda per il numero del gennaio 2000 dell'edizione romena di Playboy e ha poi concesso il bis nel marzo del 2008. Nel 2002, insieme a due altre ginnaste romene, Lavinia Milo\u0219ovici e Claudia Pres\u0103can, \u00e8 stata protagonista di due dvd prodotti in Giappone (\"Gold Bird\" e \"Euro Angels\") nel quale le tre ginnaste eseguivano esercizi della loro disciplina in topless, comparendo anche completamente nude in alcune sequenze nelle quali eseguivano dei balletti (da questi dvd giapponesi \u00e8 stata tratta una versione pubblicata in Germania con il titolo \"3 Gold Girls\"). In Giappone sono usciti anche due libri con foto di nudo di Ungureanu, \"Corina Ungureanu Photograph Collection\" e \"LCC Gold\"."}
{"id": "2039310", "revid": "1528507", "url": "https://it.wikipedia.org/wiki?curid=2039310", "title": "Team di sviluppo", "text": "Il team di sviluppo (in lingua inglese Development Team) \u00e8 una squadra di persone che sviluppano un progetto.\nUtilizzato prettamente in ambito informatico, si riferisce al gruppo di persone che supporta e sviluppa un software o un'applicazione all'interno di una societ\u00e0, un'associazione o un'azienda."}
{"id": "2039311", "revid": "729019", "url": "https://it.wikipedia.org/wiki?curid=2039311", "title": "Il Pensiero Scientifico Editore", "text": "Il Pensiero Scientifico Editore \u00e8 una casa editrice italiana fondata nel 1946.\nStoria.\nDalla fondazione alla scomparsa di Luciano De Feo.\nLa casa editrice nacque a Roma nel settembre del 1946, su iniziativa di Luciano De Feo, con l'obiettivo di favorire l'uscita del Paese dal lungo isolamento e dall'autarchia culturale. \nLa prima rivista pubblicata, \" Recenti progressi in medicina \", mensile di medicina generale e interna diretto da Giuseppe Lazzaro, a soli due mesi dall'uscita raccolse 5.000 abbonati. La rivista \u00e8 indicizzata su \"Index Medicus\"/MEDLINE, su Scopus e EMBASE. Uno dei primi volumi pubblicati fu \"Penicillina\", di Alexander Fleming, premio Nobel per la medicina nel 1945. La distribuzione dei libri venne affidata alle \"Messaggerie Italiane\".\nNegli anni cinquanta, Francesco De Fiore (14 maggio 1929 - 29 luglio 2013) affianc\u00f2 il fondatore alla guida della casa editrice, ispirando poi per decenni la politica editoriale della casa editrice. \nFurono pubblicati altri importanti trattati: \"Fonocardiografia clinica\" di Jorgen Schmidt-Voigt (con allegato un disco a 45 giri), il \"Trattato di endocrinologia\", di Robert Hardin Williams, e la \"Medicina nucleare\" di Aldo Perussia (1953). I periodici pubblicati salirono a tredici, molti dei quali orientati alla comunicazione con l'estero: \"Scientia medica italica\" venne pubblicato in quattro lingue a partire dal 1959, \"I bronchi/Les bronches\" nacque come rivista di pneumologia in coedizione italo-francese; \"Progressi in patologia cardiovascolare\" fu dal 1959 l'edizione italiana della rivista \"Progress in Cardiovascular Diseases\".\nNegli anni sessanta si aggiunsero tra i periodici la \"Rivista di neurologia\" e la \"Rivista di psichiatria\" e venne pubblicata la \"Psicopatologia generale\" di Karl Jaspers (1964), edizione italiana di Romolo Priori. A questi si aggiunsero l'edizione italiana del trattato di \"Fisiologia umana\" di Bernardo Houssay e la prima versione italiana della \"Fisiologia illustrata\" di Ann Boyce McNaught e Robin Callander, il primo di una serie di manuali illustrati dedicati a discipline mediche di base (\"Testi illustrati\"). Il successo della serie sugger\u00ec la pubblicazione del periodico \"Medicina illustrata\", diretto da Franco Tripodi (autore anche del manuale di \"Cardiologia illustrata\").\nNegli anni settanta, in seguito allo sviluppo dell'interesse per i temi sociali, nacque la collana \"Societ\u00e0 e salute\", diretta da Giovanni Berlinguer e da Alessandro Seppilli, che accolse il libro manifesto sulla \"Riforma sanitaria\" del 1977.\nDalla scomparsa del fondatore ad oggi.\nAl fondatore della casa editrice, scomparso nel 1974, successero il genero Francesco De Fiore e la figlia, Annamaria De Feo, per la gestione aziendale. Verso la fine degli anni '70 la struttura commerciale della casa editrice si affid\u00f2 ad agenzie regionali di distribuzione.\nAi testi di esclusiva pertinenza medica, cominciarono ad affiancarsi con sempre maggiore frequenza titoli di interesse pi\u00f9 generale, grazie all'impulso di De Fiore. La nuova collana \"Piccola biblioteca di neuropsichiatria\", diretta da Raffaello Vizioli, ha pubblicato \"Fisiologia del sonno\", di Werner Paul Koella (1974), \"Melancolia\", di Hubertus Tellenbach (1975), \"L'esperienza esistenziale\", di Ralph Harper (1975),\"Metapsichiatria\", di Pierre Marchais (1976), \"Ruolo della diagnosi in psichiatria\", di Robert Evan Kendell (1977) e il \"Manuale di psichiatria\", di Antonio Balestrieri (1977).\nAlla casa editrice viene affidata, dalla prima edizione del 1978, la pubblicazione del \"Prontuario terapeutico per la medicina generale\", curato dall'Istituto \"Mario Negri\", dal \"Centro regionale di informazione sul farmaco\" della Regione Lombardia e dalla \"Federazione Italiana Medici Mutualisti (FIMM), a cui \u00e8 seguita la nuova edizione del 1982 e nel 1991 il \"Formulario per la medicina generale\", redatto con il lavoro collettivo di 174 medici di famiglia. Il volume \"Bambini e farmaci\" del 1979 sulle stesse tematiche, nasce da studi sulle prescrizioni pediatriche di farmaci.\nNel 1982 si \u00e8 aggiunta alla lista dei periodici pubblicati la \"Rivista dell'infermiere\", diretta da Gianni Tognoni (in seguito divenuta \"Assistenza infermieristica e ricerca\").\nNel 1983 \u00e8 nato il bimestrale \"Ricerca &amp; pratica\", redatto dall'Istituto \"Mario Negri\", privo di pubblicit\u00e0 farmaceutiche, e il \"Giornale italiano di farmacia clinica\", organo ufficiale della \"Societ\u00e0 italiana di farmacia ospedaliera\", entrambi affiliati alla \"International Society of Drug Bulletins\" (ISDB) e del \"Drug Utilization research Group\", un organismo internazionale che lavora alla promozione di un uso corretto dei farmaci.\nDalla met\u00e0 degli anni ottanta, la produzione libraria ha affiancato a testi accademici pi\u00f9 tradizionali una serie di guide dedicate ai vari aspetti del lavoro dell'operatore sanitario: la collana \"Libri con la spirale\" ospita in particolare le guide di \"How to do it\" del \"British Medical Journal.\" Nel 1993 sono uscite in edicola delle videocassette (\"CardioBlob\" e \"NeuroBlob\") realizzate in collaborazione con gli autori televisivi Enrico Ghezzi e Marco Giusti, ispirate al programma televisivo \"Blob\" costruito con spezzoni di filmati cinematografici e televisivi\nNel settore della salute mentale sono apparsi il manuale \"Gli psicofarmaci nella pratica terapeutica\", curato da Cesario Bellantuono e da Michele Tansella, la guida \"I disturbi psichici nella medicina generale\" e la raccolta degli scritti di Michelte Tansella \"Le radici psicosociali della psichiatria\". Nello stesso periodo \u00e8 inoltre nata la rivista trimestrale \"Epidemiologia e psichiatria sociale (ora edita da Cambridge University Press)\". A queste si sono affiancate volumi e periodici che fanno capo a diverse scuole scientifiche: i testi curati da Paolo Pancheri, che per la casa editrice (allora anche condirettore della \"Rivista di psichiatria\"), e la fondazione da parte di Gaspare Vella della rivista \"No\u00f3s\", in seguito diretta da Alberto Siracusano.\nIn ambito psicoanalitico sono stati inseriti nel catalogo i testi di numerosi autori (Donald Winnicott, Hanna Segal, John Klauber, Saul Friedl\u00e4nder, Janine Chasseguet Smirgel, Silvano Arieti e Peter Gay, tra i pi\u00f9 noti biografi di Sigmund Freud, autore di \"Freud: percorsi di lettura\").\nLa collana dei \"Libri con la spirale\" ha preso il nome di \"Spazi\", che si occupa di temi come la produzione e l'implementazione di linee-guida in medicina, il nuovo sistema di finanziamento degli ospedali, gli screening e la valutazione del sistema sanitario e delle prestazioni erogate. Nel 1997 la casa editrice pubblica il primo testo italiano sulla Ebm, \"La medicina delle prove di efficacia\", curato da Alessandro Liberati, allora direttore della sezione italiana della \"Cochrane Collaboration\". A questo si \u00e8 aggiunta la riedizione del libro \"Efficienza ed efficacia\" di Archibald Cochrane, fondatore del movimento internazionale della Ebm.\nLa casa editrice \u00e8 entrata in internet con un proprio sito, integrando i servizi disponibili in rete a quelli tradizionali, sempre rivolti all'orientamento di chi lavora nel settore sanitario ed occupandosi dell'autorevolezza delle informazioni sulla salute disponibili nel web.\nNel 1998 \u00e8 nata una nuova collana di libri formulata come serie di domande e risposte sui temi come depressione, epilessia, alimentazione, psicologia, tumori, arricchita in seguito di altri titoli, curate da autorevoli studiosi. Sulla base di questa collana la casa editrice ha collaborato alla redazione delle schede del portale \"Yahoo! Salute\", nato nel 2003. Ha inoltre collaborato al sito \"LezioniDiCuore.it\", che si occupa di formazione a distanza, collegando tra loro le scuole di specializzazione in cardiologia.\nNel 1997 \u00e8 nata la collana \"Tracce\", raccolta organica e strutturata di libri tascabili nel settore della medicina, nella quale convivono testi pi\u00f9 specialistici e libri destinati ad un pubblico pi\u00f9 ampio (\"Libert\u00e0 di cura, libert\u00e0 di terapia\", del magistrato Amedeo Santosuosso, \"Fatti e cifre dei tumori in Italia\", realizzato in collaborazione con la \"Lega italiana per la lotta contro i tumori\" e con l'\"Associazione italiana registri tumori\", e \"Nascere e crescere oggi\", curata dall'Istituto \"Mario Negri\".\nNel luglio 2013, con la morte di Francesco De Fiore, la presidenza del Consiglio di amministrazione \u00e8 stata assunta da Luca De Fiore, direttore generale della casa editrice dal 1992.\nNel corso del 2016, anno in cui la casa editrice ha celebrato il suo 70\u00ba anno di attivit\u00e0, sono stati pubblicati alcuni libri particolarmente significativi e si \u00e8 dato inizio ad un importante progetto editoriale chiamato \u201cForward\u201d.\nPer quanto riguarda i volumi, segnaliamo in particolare la brillante opera di Sir Michael Marmot \"La salute disuguale. La sfida di un mondo ingiusto\", che affronta il grande tema della relazione tra salute e disuguaglianza sociale; mentre, su un fronte completamente diverso, ricordiamo il \"Manuale SIGENP di nutrizione pediatrica\" che, andandosi ad affiancare al precedente \"Manuale SIGENP di gastroenterologia ed epatologia pediatrica\", arricchisce la gi\u00e0 lunga ed autorevole teoria di manuali formativi della casa editrice, tra i quali ricordiamo il \"Manuale di terapia cardiovascolare\" (quarta edizione) di Stefano Savonitto, il \"Manuale di psichiatria\" (seconda edizione) a cura di Alberto Siracusano, il \"Manuale di gastroenterologia\" di Unigastro.\nL\u2019iniziativa editoriale pi\u00f9 rilevante e foriera di nuovi stimoli del 2016 \u00e8 senza alcun dubbio il progetto \u201cForward\u201d, avviato dal Pensiero Scientifico Editore in collaborazione con il Dipartimento di Epidemiologia della Regione Lazio con l\u2019obiettivo di riflettere e approfondire non tanto ci\u00f2 che \u00e8 attuale oggi, ma soprattutto ci\u00f2 che lo diventer\u00e0 prossimamente in ambito sanitario. Il progetto \u201cForward\u201d nasce come integrazione di \"Recenti Progressi in Medicina\", rivista mensile nata nel 1946 e indicizzata sulle principali banche dati bibliografiche internazionali. Il comitato scientifico della rivista \u00e8 integrato da un advisory board che ha come riferimento un associate editor, nella persona di Antonio Addis. \u201cForward\u201d concentra la propria attenzione su temi emergenti, tra i quali la medicina di precisione; il valore e i valori dell\u2019assistenza sanitaria; l\u2019empowerment dei cittadini e il loro coinvolgimento nell\u2019assistenza e nella ricerca sanitaria; i big data in sanit\u00e0 e per la salute; il controllo sugli stili di vita e sui parametri vitali; la valutazione della ricerca, delle performance professionali, delle strutture sanitarie; i confini tra le professioni, tra rispetto delle competenze e aspettative di multidisciplinarit\u00e0. Il progetto \u201cForward\u201d presta particolare attenzione alla comunicazione per immagini: video, gallerie fotografiche, infografiche, timeline. La scelta dei formati \u00e8 volta a dare valore alle migliori informazioni disponibili, mettendo a confronto i diversi punti di vista di medici, di pazienti, di ricercatori e di cittadini. La pubblicazione dei contenuti di \u201cForward\u201d \u00e8 affiancata da iniziative mirate che hanno l\u2019obiettivo di raccogliere informazioni sul sentimento del pubblico e del personale sanitario, attraverso survey condotte tramite strumenti interattivi. Il progetto \u00e8 cofinanziato dalla casa editrice, dal Dipartimento di Epidemiologia e da alcune aziende private presenti nel settore sanitario che hanno manifestato interesse a una collaborazione con un programma di informazione indipendente, offrendo un sostegno economico non condizionante.\nAl gennaio 2019, Il Pensiero Scientifico Editore pubblica 21 riviste e circa 25 nuove monografie l'anno nel settore della Medicina interna e della Sanit\u00e0 pubblica.\nCollaborazioni con istituzioni pubbliche e scientifiche.\nLa casa editrice ha collaborato alla cura editoriale del \"Bollettino di informazione sui farmaci\" rivista istituzionale dell'Agenzia Italiana del Farmaco (AIFa) del Ministero per la salute dal 2002 al 2007. Per il Centro nazionale trapianti ha curato la produzione del sito istituzionale della rete. Ha inoltre curato la preparazione dei materiali didattici per la formazione all'uso della \"Carta del rischio cardiovascolare\" (\"Centro nazionale per il controllo delle malattie\"). Il Consiglio nazionale delle ricerche le ha inoltre affidato l'edizione dei propri aggiornamenti editoriali.\nLa Provincia autonoma di Bolzano si \u00e8 avvalsa della collaborazione della casa editrice per la realizzazione della Biblioteca medica virtuale, che mette a disposizione degli operatori della sanit\u00e0 pubblica l'accesso gratuito ad oltre 3600 riviste e alle pi\u00f9 importanti banche dati mediche a livello internazionale. Un'esperienza simile \u00e8 stata avviata nel 2014 in collaborazione con la Regione Lazio: Biblioteca Alessandro Liberati del SSR del Lazio.\nNel settore della Farmacologia e dell'uso dei medicinali, Il Pensiero Scientifico Editore pubblica la rivista Ricerca &amp; Pratica in collaborazione con l'IRCCS Istituto Mario Negri. La rivista \u00e8 affiliata alla International Society of Drug Bulletins. Per la Societ\u00e0 italiana di Farmacia Ospedaliera cura la pubblicazione delle due riviste organo ufficiale della associazione.\nNel settore della psicoterapia, la casa editrice ha curato per diversi anni l'edizione dei periodici della \"Societ\u00e0 psicoanalitica italiana\" e dell'\"Associazione italiana di psicoanalisi\", ed \u00e8 oggi l'editore di riviste legate all'attivit\u00e0 di esponenti dell'\"Associazione italiana di psicoterapia psicoanalitica Infantile\", della \"Societ\u00e0 italiana di psicoterapia psicoanalitica dell'infanzia e dell'adolescenza\", come \"Infanzia e adolescenza\".\nIn campo pediatrico, Il Pensiero Scientifico Editore \u00e8 stato partner della Societ\u00e0 italiana di pediatria per la produzione del sito ufficiale www.sip.it e delle due riviste \"Pediatria\" e \"Area Pediatrica\". Dopo un'importante esperienza editoriale con l'ospedale pediatrico Bambino Ges\u00f9, la casa editrice ha collaborato con l'Ospedale Pediatrico Meyer di Firenze alla pubblicazione della rivista scientifica \"Molto Meyer\".\nAttualmente, Il Pensiero Scientifico Editore \u00e8 partner della Federazione Italiana di Cardiologia per la pubblicazione della rivista mensile Giornale Italiano di Cardiologia.\nLa casa editrice collabora, inoltre, con l'OMCeO di Torino per l'aggiornamento settimanale del sito e realizza focus di approfondimento per \"Torino Medica\", la rivista bimestrale dell'Ordine dei Medici Chirurghi e Odontoiatri della Provincia di Torino.."}
{"id": "2039312", "revid": "599013", "url": "https://it.wikipedia.org/wiki?curid=2039312", "title": "Irmgard Lukasser", "text": "Biografia.\nSpecialista della discesa libera in grado di ben figurare anche in altre specialit\u00e0 dello sci alpino (in Coppa del Mondo ottenne piazzamenti tra le prime dieci anche in slalom gigante e combinata), Irmgard Lukasser colse i primi successi in carriera durante la stagione 1971-1972 di Coppa Europa, nella quale vinse la classifica di slalom gigante e si piazz\u00f2 2\u00aa in quella di discesa libera e 3\u00aa in quella generale. Sal\u00ec per la prima volta sul podio in Coppa del Mondo il 7 dicembre 1972 nella discesa libera disputata a Val-d'Is\u00e8re, dove concluse 3\u00aa dietro all'austriaca Annemarie Moser-Pr\u00f6ll e alla francese Jacqueline Rouvier. Nella stagione successiva prese parte ai Mondiali di Sankt Moritz 1974, chiudendo 14\u00aa nello slalom gigante e 13\u00aa nello slalom speciale.\nL'8 gennaio 1976 a Meiringen sal\u00ec per l'ultima volta sul podio in Coppa del Mondo, giungendo 2\u00aa in discesa libera alle spalle della svizzera Bernadette Zurbriggen; in seguito fu convocata per i XII Giochi olimpici invernali di , sua unica presenza olimpica, dove si piazz\u00f2 12\u00aa nella discesa libera e 29\u00aa nello slalom gigante. Ai Mondiali di Garmisch-Partenkirchen 1978 fu 9\u00aa nella discesa libera e l'ultimo piazzamento della sua attivit\u00e0 agonistica fu il 12\u00ba posto ottenuto nella discesa libera di Coppa del Mondo disputata il 4 febbraio 1979 a Pfronten."}
{"id": "2039313", "revid": "1543377", "url": "https://it.wikipedia.org/wiki?curid=2039313", "title": "Countradanso", "text": "La countrodanso o countradansa \u00e8 una danza occitana originaria della val Varaita, diffusasi anche nell'ambito del bal folk.\nViene danzata da due o tre coppie di ballerini che si dispongono \"a stella\", gli uomini che portano la dama a destra tenendola con il braccio dietro la vita, si mettono con le spalle sinistre vicine, le donne appoggiano la mano sinistra dietro la schiena dei compagni (sulla scapola).\nStruttura.\nLa danza \u00e8 composta di due parti. Se \u00e8 danzata da due coppie risulta molto simile alla gigo con in pi\u00f9 la passeggiata.\nPrima parte.\nPasseggiata, detta \"la meiro\", prima in senso antiorario poi in senso orario.\nSeconda parte.\nBal\u00e0 tra la coppia, seguito da bal\u00e0 con la contropartner di sinistra. \nPoi \"giro di braccia\", \u00e8 un intreccio tra le coppie a due a due (catena inglese) che comincia dando il braccio destro dato al partner, si avanza e si gira per dare il sinistro al contropartner e via di seguito fino alla fine della parte musicale quando ci si riposiziona al punto di partenza.\nSi ripete lo schema il numero di volte che i musicisti decidono di eseguirlo.\nConclusione.\nLa danza \u00e8 chiusa da un \"balet\" delle tre coppie, la coppia centrale ha l'accortezza di invertire il posto in modo che il piccolo cerchio che si viene a formare veda l'alternanza uomo-donna."}
{"id": "2039315", "revid": "729019", "url": "https://it.wikipedia.org/wiki?curid=2039315", "title": "Grigorij Ivanovi\u010d Kulik", "text": "Origini e carriera.\nNacque in una famiglia contadina vicino a Poltava, in Ucraina (allora Impero russo). Durante la prima guerra mondiale si arruol\u00f2 nell'esercito. Entr\u00f2 nel partito bolscevico nel 1917 e nell'Armata rossa nel 1918. Durante la guerra civile russa divenne comandante d'artiglieria."}
{"id": "2039318", "revid": "1543377", "url": "https://it.wikipedia.org/wiki?curid=2039318", "title": "Gigo (danza)", "text": "La gigo \u00e8 una danza ballata nelle valli occitane, originaria della val Varaita (\"Val Varacho\" in lingua occitana) ma conosciuta nel repertorio del bal folk.\nViene eseguita da due coppie che si dispongono in quartetta. Le due coppie si mettono affiancate, l'uomo ha la sua dama di fronte e la contropartner a sinistra.\nStruttura.\nLa danza \u00e8 composta di due parti.\nPrima parte.\nSi fa un \"bal\u00e0\" e un \"vir\u00e0\" con il proprio partner, poi ci si gira per fare \"bal\u00e0\" e \"vir\u00e0\" con il contropartner.\nSeconda parte.\n\u00e8 un intreccio tra le due coppie (catena inglese) che comincia dando il braccio destro dato al contropartner, si avanza e si gira per dare il sinistro al partner e via di seguito fino alla fine della parte musicale quando ci si riposiziona al punto di partenza.\nSi ripetono le parti per un numero di volte che viene deciso dai musicisti.\nConclusione.\nLa danza \u00e8 conclusa da un \"balet\" delle due coppie.\nGigo vitouno.\nLa gigo vitouno (da \"vitoun\" che in lingua occitana significa montanaro) \u00e8 danzata nella media val Varaita con la struttura tipica di questa zona, ma con una melodia che probabilmente deriva, come testimonia il nome, nell'alta vallata."}
{"id": "2039321", "revid": "3115", "url": "https://it.wikipedia.org/wiki?curid=2039321", "title": "Conciliazione (diritto italiano)", "text": "La conciliazione, nel diritto italiano, \u00e8 un modo di risoluzione delle controversie civili attraverso il quale le controparti raggiungono un accordo mediante l'ausilio di un terzo.\nSi dice \"giudiziale\", quando il terzo \u00e8 un giudice, di solito lo stesso chiamato e risolvere la controversia; \"stragiudiziale\" quando \u00e8 svolta al di fuori del giudizio, ed \u00e8 riservata ad un conciliatore, ovvero un soggetto anche professionale, che funge da mediatore. In tutti i casi, la conciliazione presuppone una libera determinazione delle parti, anche se raggiunta con l'aiuto di un terzo.\nDescrizione generale.\n\u00c8 disciplinata dal decreto legislativo 4 marzo 2010, n. 28, e tendenzialmente la conciliazione \u00e8 possibile in tutti i settori, ma \u2013 al pari dell'arbitrato \u2013 presuppone che la lite riguardi dei cosiddetto \"diritti disponibili\", ossia i diritti di cui i soggetti possono disporre, in genere di tipo patrimoniale.\nLa conciliazione ha poi assunto un differente e ulteriore significato: quello di possibile esito positivo della cd. mediazione civile. Quest'ultima rappresenta un nuovo istituto giuridico finalizzato, per espressa previsione normativa, a far giungere le parti appunto a una conciliazione.\nTipologie.\nConciliazione lavoristica.\nLa conciliazione in materia di lavoro \u00e8 possibile in tre modalit\u00e0:\nConciliazione stragiudiziale.\nLa conciliazione stragiudiziale, sino alla entrata in vigore della legge n. 183 del 4/11/2010, era obbligatoria e costituiva condizione di \"procedibilit\u00e0\" della successiva eventuale azione giudiziaria innanzi al giudice del lavoro.\nIl convenuto doveva eccepire il mancato espletamento del tentativo di conciliazione nella memoria difensiva (art. 416 c.p.c.) ed il Giudice poteva rilevarlo d'ufficio non oltre l'udienza di discussione.\nDopo la legge n. 183/2010 \u00e8 divenuta facoltativa, per cui le parti possono ricorrere direttamente al giudice del lavoro.\nAltra modifica di rilievo \u00e8 costituita dall'abrogazione degli articoli 65 e 66 del Dlgs 165/2001, pertanto la procedura dei tentativi di conciliazione non si differenzia pi\u00f9 a seconda che il datore di lavoro sia pubblico o privato.\nSecondo l'art. 410 c.p.c. chiunque voglia far valere un diritto inerente ai rapporti di diritto privato di cui all'art. 409 c.p.c. pu\u00f2 preventivamente esperire, anche tramite un sindacato, il tentativo di conciliazione innanzi alla Commissione di conciliazione, presso la Direzione provinciale del lavoro.\nLa Commissione, \u00e8 formata con provvedimento del Direttore della Direzione provinciale del lavoro ed \u00e8 istituita in ogni Provincia, ed \u00e8 composta:\nPer la validit\u00e0 della riunione \u00e8 necessaria la presenza del presidente e di almeno un rappresentante dei datori di lavoro e di uno dei lavoratori.\nRicevuta la richiesta, si tenta la conciliazione della controversia, convocando le parti.\nLa comunicazione della richiesta di espletamento del tentativo di conciliazione interrompe la prescrizione e sospende, per la durata del tentativo di conciliazione e per i venti giorni successivi alla sua conclusione, il decorso di ogni termine di decadenza.\nGli esiti possono essere due:\nOve il tentativo di conciliazione sia stato richiesto dalle parti, al successivo ricorso depositato avanti al giudice del lavoro ai sensi dell'articolo 415 cpc devono essere allegati i verbali e le memorie concernenti il tentativo di conciliazione non riuscito. Il processo verbale di avvenuta conciliazione \u00e8\ndepositato presso la Direzione provinciale del lavoro a cura di una delle parti o per il tramite di un'associazione sindacale. Il direttore, o un suo delegato, accertatane l'autenticit\u00e0, provvede a\ndepositarlo nella cancelleria del tribunale nella cui circoscrizione \u00e8 stato redatto. Il giudice, su istanza della parte interessata, accertata la regolarit\u00e0 formale del verbale di conciliazione, lo\ndichiara esecutivo con decreto.\nLa conciliazione della lite da parte di chi rappresenta la pubblica amministrazione, anche in sede giudiziale ai sensi dell'articolo 420 cpc, commi primo, secondo e terzo, non pu\u00f2 dar luogo a responsabilit\u00e0, salvi i casi di dolo e colpa grave.\n\u00c8 prevista anche la creazione di un Collegio arbitrale in seno alla Commissione di Conciliazione.\nIn qualunque fase del tentativo di conciliazione, le parti possono affidare, anche per ambiti parziali, la risoluzione della lite alla stessa Commissione di conciliazione, conferendole per\u00f2 mandato a risolvere in via arbitrale la controversia; in questo caso la Commissione perde le vesti di organo meramente consultivo e assume i poteri del Collegio arbitrale responsabile del lodo finale.\nNel conferire il mandato per la risoluzione arbitrale della\ncontroversia, le parti devono indicare:\nIl lodo emanato a conclusione dell'arbitrato, sottoscritto dagli arbitri e autenticato, produce tra le parti gli effetti di cui all'articolo 1372 e all'articolo 2113, quarto comma, del codice civile. Il lodo \u00e8 impugnabile ai sensi dell'articolo 808-ter cpc. Sulle controversie aventi ad oggetto la validit\u00e0 del lodo arbitrale\nirrituale, ai sensi dell'articolo 808-ter cpc, decide in unico grado il tribunale, in funzione di giudice del lavoro, nella cui circoscrizione \u00e8 la sede dell'arbitrato. Il ricorso \u00e8 depositato entro il termine di trenta giorni dalla notificazione del lodo.\nDecorso tale termine, o se le parti hanno comunque dichiarato per iscritto di accettare la decisione arbitrale, ovverso se il ricorso \u00e8 stato respinto dal tribunale, il lodo \u00e8 depositato nella\ncancelleria del tribunale nella cui circoscrizione \u00e8 la sede dell'arbitrato. Il giudice, su istanza della parte interessata, accertata la regolarit\u00e0 formale del lodo arbitrale, lo dichiara\nesecutivo con decreto.\nIl nuovo articolo 412 quater del cpc prevede anche la facolt\u00e0 di avvalersi di un Collegio di Conciliazione ed Arbitrato irrituale.\nIl nuovo collegio \u00e8 composto da un rappresentante di ciascuna delle parti e da un terzo membro, in funzione di presidente, scelto di comune accordo dagli arbitri di parte tra i professori universitari di materie giuridiche e gli avvocati ammessi al patrocinio davanti alla Corte di Cassazione.\nLa parte che intenda ricorrere al collegio di conciliazione e arbitrato deve notificare all'altra parte un ricorso sottoscritto, salvo che si tratti di una pubblica amministrazione, personalmente o\nda un suo rappresentante al quale abbia conferito mandato e presso il quale deve eleggere il domicilio. Il ricorso deve contenere la nomina dell'arbitro di parte e indicare l'oggetto della domanda, le ragioni\ndi fatto e di diritto sulle quali si fonda la domanda stessa, i mezzi di prova e il valore della controversia entro il quale si intende limitare la domanda. Il ricorso deve contenere il riferimento alle norme invocate dal ricorrente a sostegno della sua pretesa e l'eventuale richiesta di decidere secondo equit\u00e0, nel rispetto dei principi generali dell'ordinamento e dei principi regolatori della materia, anche derivanti da obblighi comunitari.\nSe la parte convenuta intende accettare la procedura di conciliazione e arbitrato nomina il proprio arbitro di parte, il quale entro trenta giorni dalla notifica del ricorso procede, ove possibile, concordemente con l'altro arbitro, alla scelta del presidente e della sede del collegio. Ove ci\u00f2 non avvenga, la parte che ha presentato ricorso pu\u00f2 chiedere che la nomina sia fatta dal presidente del tribunale nel cui circondario \u00e8 la sede dell'arbitrato. Se le parti non hanno ancora determinato la sede, il ricorso \u00e8 presentato al presidente del tribunale del luogo in cui \u00e8 sorto il rapporto di lavoro o ove si trova l'azienda o una sua dipendenza alla quale \u00e8 addetto il lavoratore o presso la quale egli prestava la sua opera al momento della fine del rapporto.\nIn caso di scelta concorde del terzo arbitro e della sede del collegio, la parte convenuta, entro trenta giorni da tale scelta, deve depositare presso la sede del collegio una memoria difensiva\nsottoscritta, salvo che si tratti di una pubblica amministrazione, da un avvocato cui abbia conferito mandato e presso il quale deve eleggere il domicilio. La memoria deve contenere le difese e le\neccezioni in fatto e in diritto, le eventuali domande in via riconvenzionale e l'indicazione dei mezzi di prova.\nEntro dieci giorni dal deposito della memoria difensiva il ricorrente\npu\u00f2 depositare presso la sede del collegio una memoria di replica senza modificare il contenuto del ricorso. Nei successivi dieci giorni il convenuto pu\u00f2 depositare presso la sede del collegio una controreplica senza modificare il contenuto della memoria difensiva.\nIl collegio fissa il giorno dell'udienza, da tenere entro trenta giorni dalla scadenza del termine per la controreplica del convenuto, dandone comunicazione alle parti, nel domicilio eletto, almeno dieci\ngiorni prima.\nAll'udienza il collegio esperisce il tentativo di conciliazione. Se la conciliazione riesce, si applicano le disposizioni dell'articolo 411, commi primo e terzo.\nSe la conciliazione non riesce, il collegio provvede, ove occorra, a interrogare le parti e ad ammettere e assumere le prove, altrimenti invita all'immediata discussione orale. Nel caso di ammissione delle\nprove, il collegio pu\u00f2 rinviare ad altra udienza, a non pi\u00f9 di dieci giorni di distanza, l'assunzione delle stesse e la discussione orale.\nLa controversia \u00e8 decisa, entro venti giorni dall'udienza di discussione, mediante un lodo. Il lodo emanato a conclusione dell'arbitrato, sottoscritto dagli arbitri e autenticato, produce tra\nle parti gli effetti di cui agli articoli 1372 e 2113, quarto comma, del codice civile. Il lodo \u00e8 impugnabile ai sensi dell'articolo 808-ter cpc. Sulle controversie aventi ad oggetto la validit\u00e0 del lodo arbitrale irrituale, ai sensi dell'articolo 808-ter cpc, decide in unico grado il tribunale, in funzione di giudice del lavoro, nella cui circoscrizione \u00e8 la sede dell'arbitrato. Il ricorso \u00e8 depositato entro il termine di trenta giorni dalla notificazione del lodo.\nDecorso tale termine, o se le parti hanno comunque dichiarato per iscritto di accettare la decisione arbitrale, ovvero se il ricorso \u00e8 stato respinto dal tribunale, il lodo \u00e8 depositato nella cancelleria\ndel tribunale nella cui circoscrizione \u00e8 la sede dell'arbitrato. Il giudice, su istanza della parte interessata, accertata la regolarit\u00e0 formale del lodo arbitrale, lo dichiara esecutivo con decreto.\nIl compenso del presidente del collegio \u00e8 fissato in misura pari al 2 per cento del valore della controversia dichiarato nel ricorso ed \u00e8 versato dalle parti, per met\u00e0 ciascuna, presso la sede del collegio mediante assegni circolari intestati al presidente almeno cinque giorni prima dell'udienza. Ciascuna parte provvede a compensare l'arbitro da essa nominato. Le spese legali e quelle per il compenso del presidente e dell'arbitro di parte, queste ultime nella misura dell'1 per cento del suddetto valore della controversia, sono liquidate nel lodo ai sensi degli articoli 91 cpc, primo comma, e 92 cpc.\nConciliazione monocratica.\nLa \"conciliazione monocratica\" \u00e8 stata introdotta dall'art. 11 del D. Lgs. n. 124/2004. Esso prevede che nelle ipotesi di richieste di intervento ispettivo alla Direzione provinciale del lavoro dalle quali emergano elementi per una soluzione conciliativa della controversia, la Direzione pu\u00f2, mediante un proprio funzionario, anche con qualifica di Ispettore del lavoro, avviare il tentativo di conciliazione sulle questioni segnalate. Sono conciliabili solo gli aspetti in cui non si ravvisino estremi di reato, o anche solo il \"fumus\".\nLe parti convocate hanno la facolt\u00e0, ma non l'obbligo, di farsi assistere da associazioni o organizzazioni sindacali ovvero da professionisti cui abbiano conferito specifico mandato.\nConvocati innanzi al solo funzionario \u2013 da cui il nome \"conciliazione monocratica\" \u2013 in caso di accordo, al verbale sottoscritto non si applicano i commi 1, 2 e 3 dell'art. 2113, del codice civile. Non vi sono termini per la convocazione, ma in genere esse vengono evase in 60 giorni.\nL'esito della conciliazione potr\u00e0 essere:\nConciliazione sindacale.\nLa \"conciliazione sindacale\" \u00e8 regolata dalle norme previste dai contratti collettivi o dagli accordi in materia di lavoro, ed \u00e8 affidata esclusivamente ai sindacati. Esse variano a seconda del tipo di contratto, ma in genere prevedono una procedura snella e poco formalizzata. Unico obbligo, al fine della validit\u00e0 esecutiva della conciliazione, \u00e8 quello del deposito del verbale conciliativo presso gli uffici della Direzione Territoriale del lavoro.\nAi sensi dell\u2019art. 2113, comma primo, c.c. \u201cLe rinunce e le transazioni che hanno per oggetto diritti del prestatore di lavoro derivanti da disposizioni inderogabili della legge e dei contratti o accordi collettivi concernenti i rapporti di cui all\u2019art. 409, Codice di procedura civile, non sono\nvalide\u201d. Ci\u00f2 significa che le rinunce e transazioni fatte dal lavoratore sono sempre impugnabili nel termine di sei mesi dalla sottoscrizione dell'accordo; per evitare l\u2019eventuale impugnazione delle rinunce e delle transazioni e rendere la conciliazione, per cos\u00ec dire, \u201cvalida ab origine\u201d o \u201ctombale\u201d, il\ndatore di lavoro e il lavoratore possono stipulare il verbale di conciliazione in una delle c.d. \u201csedi protette\u201d di cui all\u2019art. 2113, comma quarto, c.c.,\ntra cui, appunto, la conciliazione in sede sindacale, dove la posizione del lavoratore (ritenuta parte debole del rapporto di lavoro) \u00e8 tutelata dall\u2019intervento di un sindacalista che garantisce l\u2019assenza di un condizionamento della volont\u00e0 del medesimo lavoratore, riportando un equilibrio tra le parti. \nMediazione civile.\nIl Decreto Legislativo n. 28 del 4 marzo 2010, introducendo in Italia l'istituto della mediazione civile (obbligatoria o facoltativa), fa riferimento al termine \"conciliazione\". L'intento per\u00f2 \u00e8 quello di ridimensionare la portata di detto termine definendone espressamente il significato. La norma dispone infatti che, nell'ambito della mediazione civile, la conciliazione costituisca soltanto il semplice risultato del procedimento di mediazione civile e non il nome con cui identificare il nuovo istituto. Tutto questo allo scopo di distinguere la mediazione civile e commerciale da altre preesistenti forme di risoluzione delle controversie, quali appunto la conciliazione lavoristica o la conciliazione presso le Camere di Commercio.\nConciliazione tributaria.\nL'istituto della conciliazione tributaria \u00e8 stato introdotto, a regime, con l'art. 48 del D.lgs. 546/92, che ha disciplinato il nuovo processo tributario, entrato in vigore ad aprile del 1998. La norma consente al contribuente ricorrente e all'ente impositore di addivenire, in pendenza di un giudizio instaurato presso la competente Commissione tributaria provinciale, ad una composizione bonaria della controversia. L'iniziativa per l'attivazione della procedura conciliativa pu\u00f2 partire oltre che da una della parti, anche della Commissione tributaria adita, alla quale le parti potranno aderire sottoscrivendo, in udienza, il verbale di conciliazione, con il quale stabiliscono i nuovi termini della questione controversa, sia sotto il profilo quantitativo che qualiatativo. Ove non sia possibile l'immediata composizione, la Commissione d\u00e0 termine alle parti di accordarsi, rinviando l'udienza ad una data che non superi i sessanta giorni (termine non perentorio). Il verbale sottoscritto in udienza costituisce titolo per la riscossione sulla base della definizione della controversia. Entro 20 giorni dalla notifica dell'ordinanza di cessata materia del contendere, emessa dalla Commissione tributaria provinciale, il contribuente versa l'intero importo delle imposte e degli accessori conciliati o la prima rata dello stesso, nel caso in cui gli sia stata accordata, previa esplicita richiesta, il pagamento rateale del carico tributario, che non pu\u00f2 superare le otto o dodici rate trimestrali a seconda che l'importo conciliato, comprensivo di imposte interessi e sanzioni sia inferiore o superiore a \u20ac 50.000.\nTale procedura va sotto il nome di \"conciliazione giudiziale\", in quanto avvenuta su iniziativa di un soggetto terzo (il giudice: nel caso la Commissione tributaria provinciale).Ove l'iniziativa parta dal contribuente ricorrente o dall'Ufficio, sempre in pendenza del ricorso presso la competente Commissione tributaria provinciale, si parla di \"conciliazione stragiudiziale\", che per\u00f2 segue lo stesso iter di quella giudiziale, con la differenza che il verbale viene sottoscritto presso l'Ufficio impositore e la cessata materia del contendere verr\u00e0 dichiarata dal giudice con l'apposita ordinanza, previa verifica della legittimit\u00e0 della composizione della lite, su richiesta di entrambe le parti dopo il deposito di copia del p.v.c. e l'avvenuto pagamento di quanto dovuto dal contribuente, secondo le modalit\u00e0 previste ed illustrate per la conciliazione giudiziale. Non \u00e8 ammessa la conciliazione in appello.\nConciliazione commerciale.\nLe novit\u00e0 del D.Lgs. 17 gennaio 2003, n. 5, prevedono una conciliazione in materia di diritto societario affidata agli Organismi di Conciliazione iscritti nel registro tenuto presso il Ministero della Giustizia, tra cui le Camere di commercio. Nell'ambito della conciliazione cd commerciale va segnalata la pratica conciliativa entrata in uso tra imprese o associazioni d'impresa e le associazioni dei consumatori riconosciute in base alla legge 281/98.\nLa cosiddetta conciliazione penale.\nIl codice di procedura penale, all'art. 564 (abrogato dalla legge 479/1999, c.d. \"legge Carotti\"), contemplava espressamente un tentativo di conciliazione, stabilendo che, \"in caso di reati perseguibili a querela, il pubblico ministero, anche prima di compiere atti di indagine preliminare\", potesse \"citare il querelante e il querelato a comparire davanti a s\u00e9 al fine di verificare se il querelante \u00e8 disposto a rimettere la querela e il querelato ad accettare la remissione, avvertendoli che possono farsi assistere dai difensori\".\nIl D. Lgs. n. 274/2000, in tema di procedimento penale davanti al Giudice di pace, contiene una previsione chiaramente concepita in chiave conciliativa: in particolare, l'art. 35 prevede che il giudice di pace, \"sentite le parti e l'eventuale persona offesa, dichiari con sentenza estinto il reato, enunciandone la causa nel dispositivo, quando l'imputato dimostra di aver proceduto, prima dell'udienza di comparizione, alla riparazione del danno cagionato dal reato, mediante le restituzioni o il risarcimento, e di aver eliminato le conseguenze dannose o pericolose del reato\". L'art. 2 del medesimo testo normativo prevede inoltre che, nel corso del procedimento, il giudice di pace debba favorire, per quanto possibile, la conciliazione tra le parti."}
{"id": "2039327", "revid": "125579720", "url": "https://it.wikipedia.org/wiki?curid=2039327", "title": "Concordato preventivo", "text": "Il concordato preventivo \u00e8 una procedura concorsuale del diritto fallimentare italiano cui pu\u00f2 ricorrere un debitore (sia esso un imprenditore individuale, una societ\u00e0 o un diverso ente) avente i requisiti che si trovi in uno stato di crisi o di insolvenza, per tentare il risanamento anche attraverso la continuazione dell'attivit\u00e0 ed eventualmente la cessione dell'attivit\u00e0 a un soggetto terzo oppure per liquidare il proprio patrimonio e mettere il ricavato al servizio della soddisfazione dei crediti, evitando cos\u00ec il fallimento.\nSi tratta di un istituto giuridico che, nell'ordinamento italiano, trae origine dalla \"moratoria\" disciplinata dall'abrogato Codice del commercio del 1865.\nLa disciplina della procedura di concordato preventivo \u00e8 contenuta nella legge fallimentare (Regio Decreto 16 marzo 1942 n. 267) ed \u00e8 stata pi\u00f9 volte rivisitata negli ultimi anni da parte del legislatore con interventi mirati a favorire il superamento della crisi d'impresa.\nAccesso alla procedura.\nIl debitore (imprenditore individuale, societ\u00e0, associazione o diverso ente) pu\u00f2 chiedere l'ammissione alla procedura di concordato preventivo solo se ricorrono tre condizioni:\nSe propone una domanda di concordato con riserva (preventivo o in bianco) \u00e8 richiesta l'ulteriore condizione di non aver presentato, nei 2 anni precedenti, una domanda analoga cui non abbia fatto seguito l'ammissione alla procedura di concordato preventivo. La proposizione della domanda deve essere decisa dai propri organi, secondo le regole di organizzazione interna.\n\u00c8 invece escluso che la richiesta possa provenire da una impresa agricola o da un ente pubblico.\nPresupposti e domanda di ammissione.\nI presupposti richiesti dalla legge per poter essere ammessi a beneficiare di tale procedura sono esplicitamente formulati dall'articolo 160 l.fall. In base a quanto stabilito da tale articolo, l'imprenditore che versa in uno stato di crisi pu\u00f2 comunque proporre ai suoi creditori un accordo che pu\u00f2 prevedere la ristrutturazione dei debiti e la soddisfazione dei crediti in qualsiasi forma, anche mediante cessione dei beni, accollo o altre operazioni straordinarie, ivi compresa l'attribuzione ai creditori, nonch\u00e9 a societ\u00e0 da questi partecipate, di azioni, quote, ovvero obbligazioni anche convertibili in azioni, o altri strumenti finanziari o titoli di debito;\nAssuntore \u00e8 un soggetto terzo, che si accolla tutti i debiti dell'imprenditore, in via solidale, o anche con la sua immediata liberazione.\nLa domanda di cui sopra deve essere presentata necessariamente dall'imprenditore commerciale al tribunale del luogo in cui l'impresa ha la propria sede principale.\nAl fine di una maggiore tutela dei terzi, il legislatore impone poi al debitore di corredare tale domanda con una serie di altri documenti che permettono di effettuare una attendibile e corretta valutazione circa l'opportunit\u00e0 o meno di ricorrere a tale strumento, accompagnati a loro volta da una relazione di un professionista (ragioniere, commercialista, avvocato regolarmente iscritto all'albo anche dei revisori contabili se occorre) che certifichi con chiarezza la regolarit\u00e0 dei dati forniti e la fattibilit\u00e0 del piano in base a quanto stabilito dall'articolo 161 l. fall.\nI documenti succitati riguardano:\nL'inadempimento delle proprie obbligazioni costituisce nella pluralit\u00e0 dei casi, una condizione fondante attraverso la quale si estrinseca il dissesto dell'impresa. Nel vecchio ed abrogato codice di commercio, in luogo del concetto di insolvenza, il legislatore aveva previsto, quale presupposto necessario per la dichiarazione di fallimento, la \"cessazione dei pagamenti\".\nIn base al disposto di cui all'articolo 5 l.fall. lo stato di insolvenza consiste nell'impossibilit\u00e0 per il debitore di adempiere regolarmente alle proprie obbligazioni. Si ricorda per\u00f2 che lo stato di insolvenza \u00e8 solo una piccola parte ricompresa nel pi\u00f9 grande e generale concetto di stato di crisi. Dopo aver fatto tale premessa, \u00e8 opportuno anche richiamare alla luce come il concordato preventivo pu\u00f2 essere chiesto anche dall'imprenditore ancora in grado di soddisfare regolarmente le obbligazioni su di esso gravanti, solo per\u00f2 nel momento in cui si avvertono delle alterazioni patrimoniali tali da far presumere un suo futuro dissesto.\nConcordato con riserva o in bianco.\nNel concordato che la legge definisce \"con riserva\" ma nella prassi si definisce anche come concordato \"in bianco\" o \"prenotativo\" il debitore presenta un ricorso con cui chiede al tribunale di accedere alla procedura e una serie limitata di documenti, riservandosi di presentare la documentazione a corredo (il piano, la proposta, la relazione del professionista e gli altri documenti) entro un termine fissato dal tribunale.\nLa disciplina del concordato con riserva \u00e8 contenuta nella legge fallimentare, nell'art. 161 ai commi dal 6 al 10 L.Fall.\nCommissario giudiziale.\nDato che durante il concordato il debitore non perde la disponibilit\u00e0 dei propri beni, il commissario giudiziale ha poteri meno incisivi rispetto a quelli del curatore fallimentare. Egli ha funzioni di coordinamento e controllo su tutta l'attivit\u00e0 svolta dal debitore, collaborando con quest'ultimo nella gestione dell'attivit\u00e0 di impresa e nell'esecuzione degli obblighi concordatari. Il commissario inoltre riferisce al giudice delegato le omissioni, le mancanze e le violazioni eventualmente riscontrate.\nPu\u00f2 essere nominato commissario chi ha i requisiti per essere curatore fallimentare (art. 163 c. 2 n. 3 che richiama gli articoli 28 e 29 L.F.). Nell'esercizio delle sue funzioni il commissario agisce quale pubblico ufficiale (art. 165 L.F.).\nDi seguito elenchiamo le competenze e le attivit\u00e0 del commissario nelle diverse fasi del concordato preventivo:\nGli atti, sia commissivi che omissivi, del commissario sono impugnabili mediante reclamo ai sensi dell'art. 36 legge fallimentare.\nGiudizio di ammissione.\nPrima di dichiarare aperta la procedura stessa il tribunale fallimentare in camera di consiglio, esegue necessariamente un controllo di legittimit\u00e0 della domanda di cui sopra al fine di accertare l'esistenza dei requisiti dalla legge richiesti e la regolarit\u00e0 della procedura. Il procedimento non \u00e8 in contraddittorio.\nNel corso della procedura, l'attivit\u00e0 d'impresa in base a quanto stabilito espressamente dalla legge, deve svolgersi necessariamente sotto stretta vigilanza del commissario giudiziale, il quale a sua volta assume le vesti di pubblico ufficiale in tutta la procedura. In questo caso il tribunale pu\u00f2 offrire al debitore l'opportunit\u00e0 di variare il proprio piano con la conseguente formulazione di nuova documentazione in un lasso di tempo di almeno quindici giorni. In seguito alla verifica preliminare che il tribunale effettua sulla domanda di cui sopra, qualora non ricorrano tutti i requisiti espressamente richiesti dalla legge (artt. 1 e 5 l.fall.), pu\u00f2 essere dichiarata l'inammissibilit\u00e0 della domanda, con decreto non soggetto a reclamo e con il conseguente avvio di una istruttoria prefallimentare ai sensi dell'articolo 6 l.fall.\nLa riforma della legge fallimentare del 2006 ed in particolare il d.lgs. 12 settembre 2007 aman.169, ha al riguardo eliminato il potere del tribunale di dichiarare d'ufficio il fallimento nell'ipotesi di mancata accessione dell'imprenditore insolvente alla procedura di concordato preventivo.\nLaddove invece ricorrano i presupposti di cui all'articolo 160 l.fall. il tribunale dichiara aperta la procedura di concordato preventivo per poi delegare un giudice alla procedura (cosiddetto \"giudice delegato\"), nominare il commissario giudiziale, convocare tutti i creditori entro il termine perentorio di trenta giorni e stabilire il termine, in genere quindici giorni, per il deposito delle somme concernenti le spese di procedura.\nIn base a quanto disposto dall'articolo 168 l.fall. \u201cdalla data della presentazione del ricorso e fino al momento in cui il decreto di omologazione del concordato preventivo diventa definitivo, i creditori per titolo o causa anteriore al decreto, non possono sotto pena di nullit\u00e0, iniziare o proseguire azioni esecutive sul patrimonio del debitore.\nLe prescrizioni che sarebbero state interrotte dagli atti predetti rimangono sospese e le decadenze non si verificano.\nI creditori non possono acquistare diritti di prelazione con efficacia rispetto ai creditori concorrenti, salvo che vi sia autorizzazione del giudice nei casi previsti dall'articolo precedente.\u201d A seguito di ci\u00f2, il giudice delegato deve registrare il decreto di ammissione alla procedura suddetta nel libro contabile che deve restituire al debitore, il commissario giudiziale invece deve convocare tutti i creditori mediante raccomandata o telegramma, per poi redigere una relazione illustrativa con funzione di informazione nei confronti dei creditori stessi.\nVotazione della proposta di concordato.\nSi arriva cos\u00ec all'adunanza dei creditori, ossia ad una udienza cui partecipano tutti i creditori, nella quale questi ultimi sono chiamati ad esprimere il proprio voto sulla proposta di concordato. Il giudice delegato, in base a quanto previsto dall'articolo 174, pu\u00f2 far partecipare alle operazioni di voto anche i creditori i cui crediti sono stati contestati evitando nel contempo che tutto ci\u00f2 alteri la rilevanza dei crediti stessi. Ai creditori esclusi invece \u00e8 riconosciuta la facolt\u00e0 di proporre opposizione in sede di omologazione, solo per\u00f2 nel momento in cui la loro partecipazione avrebbe influenzato notevolmente la formazione delle relative maggioranze richieste dalla legge.\nL'adunanza dei creditori deve essere presieduta dal commissario giudiziale, dal debitore o da un suo rappresentante, nonch\u00e9 dal giudice delegato il quale a sua volta \u00e8 chiamato a stilare un verbale in cui vengono riportati tutti i voti favorevoli e contrari, nonch\u00e9 i rispettivi crediti degli aventi diritto al voto. Il commissario giudiziale, in apertura dell'udienza, illustra la propria relazione e le eventuali nuove proposte dell'imprenditore, proposte che possono essere modificate sino all'apertura delle operazioni di voto. Queste ultime possono anche svolgersi, se necessario, in pi\u00f9 udienze; sono da esse esclusi per\u00f2 il coniuge del debitore, i parenti e gli affini del debitore stesso proprio per evitare alterazioni nella formazione della volont\u00e0 collettiva dei creditori chiamati ad approvare la proposta di concordato di cui sopra.\nIl concordato preventivo \u00e8 approvato, a detta dell'articolo 177 I comma l. fall., solo ed esclusivamente quando raggiunge il voto favorevole di tutti i creditori che rappresentano la maggioranza dei crediti ammessi al voto. Qualora invece la proposta preveda svariate classi di creditori, il concordato supera la fase dell'approvazione se in tutte le classi si riscontra il voto favorevole della maggioranza dei crediti ammessi al voto. Se invece, all'esito delle operazioni di voto non si raggiungono le maggioranze analiticamente indicate dell'articolo in questione, il tribunale rigetta la proposta di concordato preventivo, per poi dichiarare, su istanza del pubblico ministero o dei creditori, il fallimento del debitore; decisione a sua volta appellabile dinanzi alla corte di appello ai sensi dell'articolo 184 l.fall.\nOmologazione ed esecuzione.\nLaddove il concordato sia approvato dai creditori con la relativa maggioranza di cui si \u00e8 fatto cenno, si apre la fase di omologazione (prevista dall'articolo 180 l. fall.) la quale deve terminare entro sei mesi dalla presentazione della domanda di concordato. Infatti in assenza di opposizioni, il tribunale, una volta accertato l'esito della votazione e la regolarit\u00e0 della procedura, omologa la proposta di concordato con decreto non soggetto a reclamo. Si procede cos\u00ec al soddisfacimento dei creditori sulla base dei requisiti risultanti dalla proposta, all'eventuale liquidazione di parte dei beni da parte dei liquidatori nominati dal tribunale (nel caso di concordato con cessione di beni) e all'accertamento di eventuali crediti contestati.\nCon l'omologazione, che chiude tutto il procedimento riguardante il concordato preventivo, l'imprenditore insolvente pu\u00f2 nuovamente disporre di tutti i suoi beni.\nContestualmente, gli organi intervenuti nel concordato sono chiamati a svolgere solo compiti di vigilanza sulla procedura stessa, in quanto decadono dalle loro funzioni precedentemente illustrate. Il concordato omologato spiega i propri effetti nei confronti di tutti i creditori risultanti precedentemente all'ammissione della procedura da parte del tribunale. Per quanto riguarda invece gli effetti dello stesso concordato nell'ambito delle societ\u00e0, a detta dell'articolo 184 II comma l.fall., esso trova applicazione, salvo diversa disposizione statutaria, solo ed esclusivamente nei confronti dei soci illimitatamente responsabili. Nel caso in cui, uno o pi\u00f9 creditori dissenzienti si oppongono al concordato, il tribunale fallimentare in sede di omologazione effettua un controllo circa la convenienza della proposta di concordato per il creditore rispetto alle altre procedure praticabili. L'omologazione \u00e8 soggetta anche a pubblicit\u00e0.\nRisoluzione e annullamento.\nTutti i creditori, ognuno nella rispettiva posizione, hanno la facolt\u00e0 di chiedere la risoluzione del concordato per mancata costituzione delle garanzie promesse o per inadempimento entro il termine di cui all'articolo 186 l.fall. Fa eccezione da questa formulazione normativa il caso in cui gli obblighi concordatari facciano capo ad un assuntore, ipotesi nella quale i creditori a detta degli articoli 137 e 186 potranno aggredire solo ed esclusivamente il patrimonio di quest'ultimo. Inoltre una novit\u00e0 introdotta dal decreto del 12 settembre 2007 n.169, prevede che \u201cil concordato non si pu\u00f2 risolvere se l'inadempimento ha scarsa importanza\u201d (articolo 186 l. fall.). Il concordato preventivo, cos\u00ec come quello fallimentare, pu\u00f2 essere annullato su istanza di un creditore o nel caso in cui risulti che il debitore abbia sottratto dolosamente una parte considerevole dell'attivo, o esposto passivit\u00e0 inesistenti. Tale domanda, a differenza di quanto accade nel caso succitato, va proposta con ricorso entro il termine perentorio di sei mesi dalla conoscenza del dolo oppure secondo la previsione di cui all'articolo 137 l. fall.\nContratti pendenti e concordato preventivo.\nMentre la legge fallimentare detta una minuziosa disciplina sulla sorte dei contratti pendenti nell'ambito del fallimento (artt. 72-83 legge fall.), distinguendo tra ipotesi di scioglimento automatico e di continuazione automatica, con la regola residuale della sospensione dell'esecuzione del contratto (art. 72 legge fall.), nulla veniva previsto per l'ambito del concordato preventivo. Il d.l. n. 83/2012, convertito in legge n. 134/2012, ha introdotto allo scopo di regolare la materia l'art. 169-bis legge fall., pi\u00f9 recentemente novellato dal d.l. n. 83/2015, convertito in legge n. 135/2015: si tratta di una delle novit\u00e0 pi\u00f9 significative nella disciplina dell'istituto. La nuova disciplina prevede la possibilit\u00e0 per il debitore in concordato preventivo di chiedere al giudice l'autorizzazione a liberarsi dal vincolo contrattuale, a fronte di un indennizzo da corrispondere alla controparte \"in bonis\".\nEsempi.\nSpesso la proposizione del concordato (specie prima della Riforma) era un mezzo per ritardare il fallimento. Molti son per\u00f2 gli esempi di concordato felicemente conclusi.\nUn importante concordato per importanza economica \u00e8 stato quello di Federconsorzi, che port\u00f2 poi all'incriminazione dello stesso giudice per concorso in bancarotta, con condanna in primo grado e successiva assoluzione in Cassazione con la formula pi\u00f9 ampia.\nIl primo concordato con garanzia e continuit\u00e0 con importo peraltro rilevante (30 milioni di euro) \u00e8 stato gestito dalla Sider Plating Scaligera di Verona (S.P.S. S.p.A.), azienda poi acquisita dal Gruppo ASO di Ospitaletto. Il concordato \u00e8 stato effettuato in tempi ristretti, con una percentuale del 30%. La fase esecutiva ha incluso l'affitto dell'azienda, garantendo la continuit\u00e0 operativa di tutti i reparti e salvando 130 posti di lavoro.\nLa riforma del concordato preventivo.\nIl decreto-legge n. 35 del 2005 (cd. decreto competitivit\u00e0), convertito in Legge n. 80 del 14 maggio 2005, \u00e8 entrato in vigore il 17 marzo 2005, trovando applicazione per tutti i procedimenti pendenti e non ancora omologati a tale data.\nIl nuovo art. 160 della Legge fallimentare, cos\u00ec come riformulato dalla Legge n. 80 del 2005, ha introdotto nel nostro ordinamento giuridico una diversa concezione della procedura di concordato preventivo, eliminando quei requisiti di \"meritevolezza\" che facevano del concordato una soluzione alle tensioni finanziarie, non irreversibili, dell'imprenditore \"onesto ma sfortunato\".\nUna delle principali modifiche introdotte dalla riforma \u00e8 l'abbandono della rigidit\u00e0 del principio della \"par condicio creditorum\". Ora i creditori possono essere suddivisi in classi omogenee e le stesse possono ricevere un trattamento diverso.\nL'istituto \u00e8 stato nuovamente modificato nel 2012, a seguito dei lavori del \"tavolo tecnico\" coordinato dal Sottosegretario alla Giustizia Andrea Zoppini e composto, tra gli altri, dai giuristi Alberto Maffei Alberti e Stefano Ambrosini.\nIl concordato preventivo biennale (diritto tributario).\nIn diritto tributario si usa lo stesso termine \"Concordato preventivo\" per indicare tutt'altro istituto: la possibilit\u00e0 di determinare in via preventiva e forfettaria il carico fiscale.\nLa legge n. 326 del 2003 ha introdotto una forma sperimentale di concordato preventivo fiscale che interessa le annualit\u00e0 2003 e 2004, che devono essere oggetto di accordo preventivo in modo congiunto. L'adesione al concordato da parte del contribuente determina una serie di benefici relativi alla determinazione agevolata delle imposte sul reddito, alla semplificazione di alcuni obblighi contabili e alla limitazione dei poteri di accertamento dell'Amministrazione finanziaria."}
{"id": "2039329", "revid": "1305772", "url": "https://it.wikipedia.org/wiki?curid=2039329", "title": "Comunit\u00e0 montana della Val Cavallina", "text": "La Comunit\u00e0 montana della Val Cavallina era una comunit\u00e0 montana della provincia di Bergamo in Lombardia. Con il Decreto Regionale n. 6840 del 26 giugno 2009 \u00e8 stata fusa con la Comunit\u00e0 montana del Monte Bronzone e Basso Sebino e la Comunit\u00e0 montana Alto Sebino. La nuova Comunit\u00e0 Montana ha preso la denominazione di \"Comunit\u00e0 montana dei Laghi Bergamaschi\" (zona omogenea 7) con sede a Lovere.\nSimboli.\nCon D.P.R. 6 febbraio 2003 venne concesso alla Comunit\u00e0 Montana \"Val Cavallina\" l'uso di stemma e gonfalone.\nBlasonatura stemma:\nBlasonatura gonfalone:"}
{"id": "2039332", "revid": "33751", "url": "https://it.wikipedia.org/wiki?curid=2039332", "title": "Pedro Sarabia", "text": "Carriera.\nCalciatore.\nClub.\nDebutta a 19 anni con la maglia del Cerro Porte\u00f1o giocandovi fino al 1996, anno nel quale passa agli argentini del Banfield, con i quali disputa la stagione 1996-1997. Nel 1997 si trasferisce al River Plate, dove rimane per cinque anni giocando 83 partite. Nel 2002-2003 gioca nel Jaguares de Chiapas, in Messico, prima di approdare al Club Libertad.\nDopo esser ripassato nuovamente al Cerro Porte\u00f1o tra il 2004 e il 2005 e poi ritornato al Club Libertad, il 7 luglio 2012 ha annunciato il suo ritiro da calciatore.\nNazionale.\nHa debuttato con la nazionale di calcio paraguaiana nel 1995, partecipando a e a e totalizzando 47 presenze.\nAllenatore.\nNel settembre 2013 \u00e8 stato nominato allenatore del Club Libertad, rimanendovi alla guida fino a maggio 2015."}
{"id": "2039333", "revid": "486946", "url": "https://it.wikipedia.org/wiki?curid=2039333", "title": "Comunit\u00e0 Montana della Valle Cavallina", "text": ""}
{"id": "2039334", "revid": "1543377", "url": "https://it.wikipedia.org/wiki?curid=2039334", "title": "Courento", "text": "La courento, courente o courenta (\"corenta\" in grafia occitana normalizzata) \u00e8 una danza tradizionale ballata nelle valli occitane ma largamente conosciuta nel repertorio del bal folk. Vi sono molti tipi di courento che si differenziano per il passo e per lo schema.\nCourento della val Varaita.\nViene eseguita da un cerchio di coppie in corteo. Le coppie si dispongono una dietro l'altra, gli uomini che portano la dama a destra la tengono con il braccio dietro la vita, le donne appoggiano la mano sinistra dietro la schiena dei compagni (sulla scapola). \nLa danza \u00e8 composta di due parti.\nPrima parte.\nPasseggiata \"la meiro\" delle coppie in senso antiorario.\nSeconda parte.\nGiratisi di fronte si fa un \"bal\u00e0\" e un \"vir\u00e0\" con il proprio partner, \nSi ripetono le parti per un numero di volte che viene deciso dai musicisti.\nConclusione.\nLa danza \u00e8 conclusa da un \"'balet\" che coinvolge tutte le coppie, i ballerini dopo aver ballato con la propria dama vanno verso il centro del cerchio (4 passi), si girano, tornano verso l'esterno (4 passi) andando leggermente a destra, cos\u00ec si vanno a trovare davanti ad una nuova ballerina con cui fanno il \"vira\", e di nuovo con le altre. La tradizione vuole che i musicisti ripetano il brano tante volte a seconda del numero dei partecipanti in modo da dare la possibilit\u00e0 a tutti di incontrarsi.\nCourenta della val Vermenagna.\nDanza energica, ballata in coppia, con il passo tipico e velocissimo della valle Vermenagna.\nCourento dei coscritti.\nDanzata da un cerchio di ballerini che si tiene per mano.\nCourenta dla rocho.\nCaratterizzata dalla doppia battuta delle mani."}
{"id": "2039338", "revid": "767487", "url": "https://it.wikipedia.org/wiki?curid=2039338", "title": "Carolina Pantani", "text": "Carriera.\nDopo gli esordi con la maglia della sua citt\u00e0 si trasferisce a Cervia dove disputa i campionati di serie B con l'Hellas Cervia e l'A2 con la Copura Ravenna. Ha militato anche a Reggio Emilia, Ancona, Schio, Siena, La Spezia, Orvieto. Ha disputato due All-Star Game di serie A2 ed una finale di Coppa Italia di A2 (16 punti)."}
{"id": "2039341", "revid": "767487", "url": "https://it.wikipedia.org/wiki?curid=2039341", "title": "Avarpi", "text": "Gli Avarpi (o Auarpoi-\u0391\u03c5\u03ac\u03c1\u03c0\u03bf\u03b9 o Avarni) furono una trib\u00f9 germanica stanziata nella Germania Magna, secondo quanto scritto da Tolomeo nell'opera \"Geografia\".\nDescrizione.\nL'etnonimo greco utilizzato da Tolomeo \u00e8 \"Auarpoi\". \"Avarpi\" \u00e8 una traslitterazione in lingua latina, ed alcuni la modificano in \"Avarni\" supponendo che Tolomeo si riferisse ai Varni del Meclemburgo. In ogni caso, Tolomeo usa solitamente il termine \"Farodeinoi\" per riferirsi ai Varni, e questo indicherebbe che gli \"Auarpoi\" erano prossimi ai \"Teutonikai\", e compresi tra Suebi e \"Farodeinoi\". Questo posizionamento geografico non \u00e8 preciso, ma si riferisce a qualche luogo nell'area della Pomerania. Gli Avarpi potrebbero anche non essere i Varni citati nello stesso passo, ma in questo caso non \u00e8 stata avanzata nessuna ipotesi plausibile su una loro identificazione."}
{"id": "2039344", "revid": "1305772", "url": "https://it.wikipedia.org/wiki?curid=2039344", "title": "Anteater", "text": "Anteater \u00e8 un videogioco arcade messo in commercio nel 1982 da Stern, e convertito in seguito per Atari 2600 con il nome di \"Aardvark\". Si tratta di un gioco di labirinto a schermata fissa, con un'idea di base simile a quella di \"Pac-Man\".\nModalit\u00e0 di gioco.\n\"Anteater\", in inglese formichiere, ha per protagonista questo animale, di cui il giocatore fa le veci e che rimane completamente immobile per tutta la durata della partita. Infatti occorre guidare la sua lingua all'interno di un vasto formicaio, dentro il quale tuttavia abitano oltre alle formiche altri insetti, appetibili e non. Il giocatore dovr\u00e0, in un lasso di tempo che copre idealmente ventiquattro ore (in realt\u00e0 pochi minuti di tempo reale), rappresentato dal sorgere e tramontare del sole sullo sfondo, riuscire ad espugnare il cuore del formicaio raggiungendo con la lingua le due regine, posizionate esattamente sul fondo della struttura. Per spingersi fino ad esse, la lingua del formichiere sar\u00e0 costretta a piegarsi e curvare in pi\u00f9 direzioni, incontrando sul suo cammino i detti vari ospiti della tana. Se per\u00f2 l'operazione risulta troppo lenta ed il sole tramonta, il formichiere lascer\u00e0 automaticamente la postazione, e la partita sar\u00e0 perduta.\nGli insetti.\nIl formichiere pu\u00f2 mangiare gli insetti che circolano nei cunicoli del formicaio passandovi sopra con la lingua. Per le formiche e gli scarabei non sorge problema alcuno riguardo alla modalit\u00e0 di cattura; invece per i bruchi \u00e8 necessaria una presa posteriore, in quanto la testa risulta velenosa; pertanto vanno aggirati. I ragni sono invece solo nocivi e vanno evitati. Da sottolineare il fatto che qualsiasi insetto vada a toccare la lingua in una zona che non corrisponde alla punta provoca una puntura dolorosa al formichiere, la perdita di una vita ed una interruzione della partita, che riprende stante la situazione sviluppata fino ad allora, ma ricominciando la discesa della lingua nel formicaio dal principio. Pertanto il giocatore sar\u00e0 tanto pi\u00f9 abile quanto sapr\u00e0 calcolare le distanze tra i vari insetti che periodicamente transitano sottoterra ed i tempi necessari per allungare o ritrarre la lingua a seconda delle esigenze. La cattura di molti insetti, in particolare degli scarabei, comporta un progressivo accumulo di punti che pu\u00f2 determinare l'aggiunta di una vita extra."}
{"id": "2039345", "revid": "136053", "url": "https://it.wikipedia.org/wiki?curid=2039345", "title": "Dialetti della Basilicata", "text": ""}
{"id": "2039347", "revid": "12290", "url": "https://it.wikipedia.org/wiki?curid=2039347", "title": "Capitan Marvel Jr.", "text": "Capitan Marvel Jr., il cui vero nome \u00e8 Freddy Freeman, \u00e8 un personaggio dei fumetti creato da Ed Herron e Mac Raboy. Inizialmente pubblicato dalla Fawcett Comics, i diritti sul personaggio vennero in seguito acquistati dalla DC Comics. La sua prima apparizione risale a \"Whiz Comics\" n. 25 (dicembre 1941).\nMembro della Famiglia Marvel, il suo alter ego Freddy Freeman \u00e8 un edicolante zoppo salvato da Capitan Marvel dal malvagio Capitan Nazi. I suoi poteri derivano direttamente da Capitan Marvel, mentre gli altri Marvel prendono i loro poteri dal Mago Shazam. Pronunciando il nome di Capitan Marvel, Freddy si trasforma in Capitan Marvel Jr.\nCome per la versione moderna di Mary Marvel e diversamente da Capitan Marvel, Junior rimane un teenager anche quando si trasforma nel supereroe.\nNella maxi-serie della DC \"The Trials Of Shazam!\" (2006-2008), Freddy Freeman ha dovuto sottoporsi a sei prove per dimostrare di essere in grado di succedere a Capitan Marvel. Una volta completate le prove, Freddy assunse il nome di Shazam.\nStoria editoriale.\nLa prima apparizione di Capitan Marvel Jr. \u00e8 su \"Whiz Comics\" n. 25 (dicembre 1941). Il mese successivo entrambi i Capitani compaiono su \"Master Comics\" n. 22 in un team-up con Bulletman e combattono contro il campione super-potenziato di Adolf Hitler, Capitan Nazi. Il successo di Capitan Marvel Jr. \u00e8 cos\u00ec repentino che diventa il protagonista della storia principale della serie \"Master Comics\" fino ad allora dedicata a Bulletman.\nBiografia del personaggio.\nDurante una battaglia con Capitan Nazi in \"Whiz Comics\" n. 25, uno dei pugni di Capitan Marvel mand\u00f2 il nemico a carenarsi in un lago. Un uomo anziano e suo nipote stavano pescando sul lago vicino dove Capitan Nazi atterr\u00f2, e non conoscendolo, tirarono l'uomo svenuto fuori dall'acqua impedendogli di annegare.\nRipresosi, Capitan Nazi butt\u00f2 il vecchio pescatore nell'acqua e spinse il ragazzo nel lago con un remo. Il vecchio uomo mor\u00ec immediatamente, ma Capitan Marvel riusc\u00ec a salvare il ragazzo, di nome Freddy Freeman, e lo port\u00f2 all'ospedale.\nCapitan Marvel, nei panni del suo alter ego, Billy Batson, apprende da un'infermiera che Freddy avrebbe potuto non superare la notte. Questo condusse Billy a prendere Freddy e portarlo al cospetto del Mago Shazam, che originariamente diede a Capitan Marvel i suoi poteri.\nBilly chiese al mago di guarire Freddy e salvargli cos\u00ec la vita, ma Shazam non pot\u00e9 farlo: disse invece che lui, come Capitan Marvel, poteva salvarlo passandogli una parte dei suoi poteri cos\u00ec che Freddy potesse camminare di nuovo. Shazam spar\u00ec, e Billy si trasform\u00f2 in Capitan Marvel, poco prima che Freddy si svegliasse.\nGuardando in su, Freddy esclam\u00f2 \u00abAccidenti... Capitan Marvel!\u00bb, e istantaneamente si trasform\u00f2 in una versione potenziata di s\u00e9 stesso. Freddy, ora chiamato Capitan Marvel Jr., somigliava a una versione pi\u00f9 giovane di Capitan Marvel, sebbene avesse un costume giallo e blu e un mantello rosso, invece del rosso e oro con un mantello bianco di Capitan Marvel. Quando Freddy si trova ad essere Capitan Marvel evita di pronunciare tale nome perch\u00e9 tornerebbe ad essere un normale essere umano. Per questo da supereroe si riferisce talvolta a se stesso come \"CM3\".\nThe Trial of Shazam.\nDurante \"Crisi infinita\", la roccia dell'Eternit\u00e0 fu distrutta dallo Spettro, che provoc\u00f2 la sparizione dei poteri in Capitan Marvel Jr. e Mary Marvel.\nCapitan Marvel si trasforma in Lord Marvel, e che assume il vecchio posto del Mago Shazam come custode della Roccia dell'Eternit\u00e0, e il suo costume, un tempo rosso, diventa bianco candido.\nMarvel propone a Freddy Freeman di sottoporsi ad un tentativo di dimostrarsi degno di sostituirlo nel ruolo di Capitan Marvel. Ognuna delle sei divinit\u00e0 che hanno contribuito coi loro poteri - Salomone, Ercole, Atlante, Zeus, Achille e Mercurio - metteranno alla prova Freddy, in un processo simile alle dodici fatiche di Ercole, che Freddy dovr\u00e0 completare con successo in modo che gli venga concesso il potere di quel particolare dio; se egli compir\u00e0 con successo tutti e sei i compiti, assumer\u00e0 il nome di Shazam.\nZareb Babak, un negromante retrocesso, far\u00e0 da guida a Freddy durante le sue prove. Allo stesso tempo, tuttavia l'organizzazione criminale conosciuto come il Consiglio di Merlino propongono un proprio candidato, una maga creola di nome Sabina. Se vincer\u00e0 le prove, allora il potere di Shazam sar\u00e0 perso per la Famiglia Marvel e lei ne avr\u00e0 il controllo. Freddy e Sabina finiscono per competere testa a testa per molte delle prove.\nFreddy supera le prove di Salomone e Achille, guadagnando saggezza e invulnerabilit\u00e0, ma ottiene solo la met\u00e0 della forza di Ercole, dopo che Sabina ruba ci\u00f2 che \u00e8 possibile da lui. Sabina uccide pi\u00f9 tardi Atlante e ruba il suo potere di resistenza, lasciando Freddy a sopportare il suo onere, bench\u00e9 venga poi sostituito da Billy Batson alias Marvel.\nApollo \u00e8 il candidato ideale per sostituire Atlante nel pantheon dei poteri di Shazam, ma decide di dividere egualmente la sua capacit\u00e0 di guarigione tra i due concorrenti, a seguito di una battaglia contro Freddy.\nSabina uccide centinaia di Elfi per trovare il dio Mercurio, riuscendo poi a rubare i poteri di Mercurio lasciandolo ferito, mettendosi infine in parit\u00e0 con Freddy. Con l'aiuto di Marvel e della Justice League, Freddy combatte Sabina e i demoni di Merlino per il diritto di evocare Zeus e di ottenere il suo potere, che riuscir\u00e0 ad ottenere solo se si impadronir\u00e0 di un milione di anime.\nDopo aver dimostrato di essere disposto a sacrificare la propria vita per impedire a Sabina di ottenere tutti i poteri di Shazam, Zareb rivela a Freddy che egli stesso \u00e8 Zeus travestito, e concede al ragazzo i pieni poteri di Shazam.\nSabina \u00e8 gettata attraverso un portale, apparentemente sconfitta, e la sua legione di demoni cacciati, e Freddy diventa Shazam per la prima volta. Come Shazam, Freddy indossa il costume che fu di Capitan Marvel, con i colori giallo-rosso e capelli pi\u00f9 lunghi. Ora Freddy pu\u00f2 dire \u00abShazam\u00bb per trasformarsi, anche se pu\u00f2 pronunciare tale parola senza trasformarsi e se lo desidera pu\u00f2 trasformarsi solo con la forza di volont\u00e0.\nNei film.\nFreddy Freeman appare nei film del DC Extended Universe \"Shazam!\" (2019) e \"Shazam!: Fury of the Gods\" (2023), interpretato da Jack Dylan Grazer e Adam Brody.\nDifferenze da Capitan Marvel (Billy Batson).\nI superpoteri dei due personaggi hanno origini magiche legata al Mago Shazam. I costumi e la trasformazione sono simili anche se con qualche differenza: Billy Batson grida il nome \u00abShazam!\u00bb e si trasforma in un supereroe adulto mentre Freddy pronuncia il nome \u00abCapitan Marvel\u00bb restando un adolescente. Quindi nel caso di Capitan Marvel Junior non avviene un cambio di et\u00e0 biologica durante la trasformazione.\nQuando la Fawcett Comics decide di dedicare una serie regolare a Capitan Marvel Junior, non vuole semplicemente creare delle storie basate su una versione adolescenziale del suo personaggio pi\u00f9 famoso. Grazie all'artista Mac Raboy si tenta un approccio diverso al personaggio. Lo stile di questo disegnatore \u00e8 molto realistico e si trova agli antipodi rispetto al tratto grottesco e quasi caricaturale di C.C.Beck, creatore e disegnatore di Capitan Marvel sulla serie \"Whiz Comics\".\nCon data novembre 1942 viene lanciata la serie regolare \"Captain Marvel Jr.\" incentrata sulle avventure del nuovo Capitano. Il modo di raccontare e disegnare le storie comincia a differire da quello utilizzato sugli altri albi della Fawcett Comics. I disegni di Mac Raboy contribuiscono a dare un'impostazione pi\u00f9 realistica sia alle storie che alle fattezze dei personaggi.\nElvis Presley.\nIl musicista Elvis Presley era un grande fan di Capitan Marvel Jr. e il suo taglio di capelli si rifece a quello del personaggio. In pi\u00f9, alcuni dei vestiti di scena di Elvis (con un mezzo mantello, simile a quello dei componenti della Famiglia Marvel), e il suo logo TBC (con un fulmine Marvel-lesco), erano ispirati da Capitan Marvel Jr. La collezione dei fumetti di Capitan Marvel Jr. raccolta da Elvis nella sua infanzia, si trova ancora nell'attico di Graceland. In risposta all'ammirazione di Elvis per il personaggio, Capitan Marvel Jr. fu mostrato sempre come un grande fan di Elvis Presley.\nCon riferimento alle somiglianze tra Freddy e Elvis, Freccia Verde I (Oliver Queen) si rivolge a Capitan Marvel Jr. con il soprannome \"Elvis Junior\"."}
{"id": "2039351", "revid": "287204", "url": "https://it.wikipedia.org/wiki?curid=2039351", "title": "Bhangra", "text": "Il bhangra (punjabi: \u0a2d\u0a70\u0a17\u0a5c\u0a3e \u0628\u06be\u0646\u06af\u0691\u0627, ) \u00e8 una forma di musica e danza che ha origine nella regione del Punjab del Pakistan e dell'India. Il bhangra ha origine come una danza ballata dagli agricoltori per festeggiare l'arrivo della primavera, un tempo nota come Vaisakhi. Oggi il bhangra sopravvive in forme diverse e stili di tutto il mondo, compresa la musica pop, colonne sonore di film e anche concorsi collegiali.\nStoria.\nIl bhangra tradizionale \u00e8 una fusione di musica e canto, il ritmo \u00e8 fornito dal dhol, ektara, il tumbi e la chimta. Ulteriori percussioni, compreso il tabla \u00e8 meno frequentemente usato nella musica bhangra come strumento solista, ma talvolta \u00e8 usato per accompagnare il dhol ed il dholki. I testi invitano a riflettere a lungo e spesso la tumultuosa storia del Punjab.\nNel corso degli ultimi anni il bhangra ha ricevuto un aumento della popolarit\u00e0, sia nella forma popolare, sia nella forma con contaminazioni hip hop, house e reggae. L'emigrazione degli abitanti Punjab al Regno Unito con le loro musiche, fece diventare popolare in Gran Bretagna la musica bhangra. All'inizio degli anni novanta molti artisti hanno restituito alla melodia bhangra il sound originale. Tra i pi\u00f9 famosi interpreti ci sono Malkit Singh e Panjabi MC.\nDanza.\nLa danza si \u00e8 sviluppata come una combinazione di danze provenienti da diverse parti della regione del Punjab. I ballerini utilizzano abiti coloratissimi in un vortice di coreografie intonano i canti."}
{"id": "2039361", "revid": "19933", "url": "https://it.wikipedia.org/wiki?curid=2039361", "title": "Auarpoi", "text": ""}
{"id": "2039362", "revid": "19933", "url": "https://it.wikipedia.org/wiki?curid=2039362", "title": "Avarni", "text": ""}
{"id": "2039365", "revid": "599013", "url": "https://it.wikipedia.org/wiki?curid=2039365", "title": "Vidal Sanabria", "text": "Carriera.\nClub.\nHa giocato prevalentemente per il Club Olimpia di Asunci\u00f3n, con il quale ha vinto diversi titoli nazionali e internazionali, tra cui la Coppa Libertadores 1990.\nNazionale.\nDebutta con la nazionale di calcio paraguaiana nel 1989, giocandovi fino al 1996."}
{"id": "2039366", "revid": "125494349", "url": "https://it.wikipedia.org/wiki?curid=2039366", "title": "Kevin Hart (attore)", "text": "Biografia.\nDopo aver vinto alcuni concorsi, abbandon\u00f2 il suo lavoro come venditore di scarpe e si dedic\u00f2 alla commedia. La sua performance lo ha portato a recitare in film come \"Paper Soldiers\", \"Scary Movie 3 - Una risata vi seppellir\u00e0\", \"...e alla fine arriva Polly\" e \"Scary Movie 4\". Nel 2010 col suo spettacolo \"Seriously Funny\" ha avuto un'ottima accoglienza, ottenendo spesso il tutto esaurito, successo replicato con il suo film-spettacolo \"Laugh at My Pain\", che a sua volta ha avuto grandi incassi ed una critica molto favorevole.\nVerso la fine del 2018 l'Academy of Motion Picture Arts and Sciences ha annunciato di averlo scelto per condurre la cerimonia di assegnazione degli Oscar del 24 febbraio 2019. L'annuncio, tuttavia, ha immediatamente provocato molte proteste da parte del web, in quanto l'attore, tra il 2009 e il 2011, aveva espresso su Twitter alcune posizioni ritenute omofobe. Dopo le proteste, Hart ha pubblicato dei video in cui si \u00e8 scusato, ha rinnegato le precedenti posizioni ed ha precisato di essere cambiato. Il 7 dicembre 2018, dopo l'aumento delle polemiche, ha rinunciato alla conduzione.\nVita privata.\nKevin Hart ha avuto due figli da Torrei Hart: Heaven Lee (nata nel 2005) e Hendrix (nato nel 2007). I due si sono fidanzati nel 2000 e sposati nel 2003, ma la coppia ha divorziato nel 2011. Successivamente si \u00e8 sposato con Eniko Parrish, con la quale ha avuto un figlio nato nel 2017.\nIl 1\u00ba settembre 2019 l'attore viene coinvolto in un incidente stradale: la sua auto, guidata da un amico, si schianta contro il guard rail della \"Mulholland Highway\".\nDoppiatori italiani.\nNelle versioni in italiano dei suoi film, Kevin Hart \u00e8 stato doppiato da:\nDa doppiatore \u00e8 stato sostituito da:"}
{"id": "2039368", "revid": "767487", "url": "https://it.wikipedia.org/wiki?curid=2039368", "title": "The March", "text": "The March \u00e8 il quarto album della band metalcore statunitense Unearth, pubblicato il 14 ottobre 2008 dalla Metal Blade Records.\nL'album \u00e8 stato prodotto da Adam Dutkiewicz, chitarrista e seconda voce dei Killswitch Engage. La canzone \"The Chosen\" \u00e8 stata inclusa nella colonna sonora del film Aqua Teen Hunger Force Colon Movie Film for Theaters.\nL'album ha debuttato alla posizione numero 45 della Billboard."}
{"id": "2039376", "revid": "729019", "url": "https://it.wikipedia.org/wiki?curid=2039376", "title": "Operazione Plunder", "text": "L'operazione Plunder incominci\u00f2 durante la notte del 23 marzo 1945, ed era costituita dall'attraversamento del fiume Reno nei pressi di Rees, Wesel e a sud del canale Lippe da parte della 2\u00aa armata britannica, al comando del generale di corpo d'armata Miles Dempsey, e la 9\u00aa armata statunitense al comando del generale di corpo d'armata William Simpson. Il XVIII Corpo aviotrasportato statunitense, costruito dalla 6\u00aa divisione aerotrasportata britannica e la 17\u00aa divisione aviotrasportata statunitense furono invece impiegate nell'operazione Varsity. Tutte queste formazioni facevano parte del 21\u00ba gruppo d'armata al comando del Maresciallo di campo Bernard Montgomery, come parte di un gruppo coordinato di attraversamento del Reno.\nPreparazione.\nI preparativi, come l'accumulo di rifornimenti, la costruzione della strada e il trasporto di 36 mezzi da sbarco della Royal Navy vennero nascosti attraverso una grande cortina fumogena a partire dal 16 marzo. L'operazione ebbe inizio durante la notte del 23 marzo 1945, e comprendeva anche l'operazione Varsity, l'atterraggio tramite paracadute e con alianti nei pressi di Wesel e l'operazione Archway da parte del SAS.\nBattaglia.\nL'assalto iniziale venne condotto da tre formazioni Alleate: il XXX e il XII Corpo britannico e il XVI Corpo statunitense. Una delle unit\u00e0 impiegate, la 79\u00aa divisione corazzata, al comando del maggiore Sir Percy Hobart era gi\u00e0 stata impiegata nello sbarco in Normandia. Essa \u00e8 specializzata nel risolvere compiti tramite veicoli corazzati particolari come il \"Buffalo\", un veicolo corazzato anfibio cingolato per il trasporto di carichi o personale in grado di attraversare terreno soffice e paludoso. Questi veicoli vennero utilizzati per la fanteria che venne inviata in avanguardia.\nLa prima parte dell'operazione ebbe inizio con la 51\u00aa divisione fanteria, guidata dal 7\u00ba Reggimento Black Watch, alle 21:00 del 23 marzo, seguita dal 7\u00aa Rgt Fanteria Argyll and Sutherland Highlanders. Alle 02:00 del 24 marzo la 15\u00aa divisione britannica sbarc\u00f2 tra Wesel e Rees. Inizialmente non ci fu opposizione, ma poco dopo incontrarono resistenza da parte di nidi di mitragliatrici. La 1\u00b0 Commando Brigate inglese entr\u00f2 a Wesel.\nLa 30\u00aa divisione statunitense giunse a sud di Wesel. La resistenza venne superata tramite l'uso dell'artiglieria e di bombardamenti aerei. Successivamente giunse anche la 79\u00aa divisione. Le perdite statunitensi furono minime.\nLa resistenza tedesca contro gli sbarchi degli scozzesi continu\u00f2, organizzando anche contrattacchi. Tuttavia continuarono gli sbarchi, tra cui equipaggiamento pesante e carri armati. Le forze statunitensi riuscirono a effettuare l'attraversamento nella serata del 24 marzo.\nL\"'operazione Varsity\" incominci\u00f2 alle 10:00 del 24 marzo, con l'obiettivo di disattivare le comunicazioni nemiche. Nonostante una dura resistenza agli atterraggi e dopo gli stessi, le truppe paracadutate riuscirono ad avanzare e a respingere i contrattacchi.\nVennero applicati gli insegnamenti tratti dalla dura lezione dell\"'operazione Market Garden\". Nel pomeriggio la 15\u00aa divisione scozzese si riun\u00ec con entrambe le divisioni aviotrasportate.\nI tedeschi opposero una strenua resistenza attorno a Bienen, a nord di Rees, dove l'intera 9\u00aa brigata canadese dovette essere impiegata per recuperare la \"Black Watch\". Tuttavia venne stabilita una testa di ponte e il vantaggio numerico e di equipaggiamento degli Alleati riuscirono a prevalere.\nConseguenze.\nImpatto sulla Germania.\nLa Germania schier\u00f2 contro gli Alleati la 1\u00aa armata paracadutisti, al comando del generale Alfred Schlemm, parte del Gruppo d'armata H. Anche se questa formazione era considerata una delle pi\u00f9 efficaci tra le forze tedesche presenti nella zona, essa era stata gravemente indebolita nella precedente battaglia di Reichswald. Incapaci di contrastare la pressione degli Alleati, l'armata tedesca si ritir\u00f2 a nord est verso Amburgo e Brema, lasciando un vuoto tra essa e la 15\u00aa armata tedesca nella Ruhr.\nIl 27 marzo, il comando della 1\u00aa armata paracadutisti pass\u00f2 al generale G\u00fcnther Blumentritt, poich\u00e9 Schlemm era stato ferito. Blumentritt e il suo superiore, il colonnello generale Johannes Blaskowitz riconobbero che la battaglia era persa: il fronte dell'armata era incompleto, non erano disponibili riserve, non era possibile il supporto aereo, l'artiglieria era debole ed erano presenti pochi carri armati. Le comunicazioni erano carenti, e un Corpo non pot\u00e9 essere contattato. I rifornimenti erano cos\u00ec scarsi che non vennero mai utilizzati.\nAnche se Blumentritt aveva ordini precisi provenienti dal Comando supremo di mantenere la posizione e combattere, egli, a partire dal 1\u00ba aprile gest\u00ec una ritirata con perdite minime oltre il canale Dortmund-Ems verso la foresta di Teutoburgo. Nell'arco di una settimana dall'avvio dell'operazione Plunder, gli Alleati avevano preso 30\u00a0000 prigionieri a nord della Ruhr.\nAlleati.\nNonostante il successo dell'operazione, essa sottoline\u00f2 ulteriormente l'irritazione della maggior parte dei generali statunitensi verso Montgomery e forse verso gli svantaggi del cauto approccio alle operazioni da parte del maresciallo inglese.\nMontgomery fece arrabbiare ripetutamente i comandanti statunitensi in Sicilia, in Normandia e dopo la offensiva delle Ardenne. La sua reputazione diminu\u00ec ulteriormente nell\"'operazione Market Garden\" e il fallimento dell'apertura del porto di Anversa (Battaglia della Schelda).\nGli attraversamenti dell'operazione Plunder vennero considerati il principale attacco attraverso il Reno, ma alla conferenza di Malta all'inizio di febbraio del 1945, Eisenhower pianific\u00f2 ulteriori attraversamenti a sud della Ruhr. Nella preparazione di questi ultimi, le truppe statunitensi il 7 marzo sfruttarono un ponte che i tedeschi non erano riusciti a demolire presso Remagen per formare una testa di ponte attraverso il Reno. Il generale Patton (un aspro critico di Montgomery) invi\u00f2 la sua 3\u00aa armata a forzare un ponte a sud del fiume Meno, di fronte a Oppenheim.\nLe preparazioni di Montgomery erano giudicate come eccessivamente caute e Patton era convinto che i nemici potevano essere respinti se fossero stati colti di sorpresa e quindi impreparati alla difesa. Tuttavia, mentre gli Alleati si stavano preparando, il XLVII Corpo Panzer riusc\u00ec a riequipaggiarsi e rinforzarsi in relativa sicurezza nei Paesi Bassi. A Bienen e altrove, gli anglo-canadesi affrontarono truppe tedesche in buone posizioni difensive.\nIl grande assalto dell'operazione Varsity venne criticato come non necessario e costoso in termini di perdite. Montgomery urt\u00f2 ulteriormente gli statunitensi proponendo di prendere il comando delle divisioni statunitensi."}
{"id": "2039381", "revid": "36426", "url": "https://it.wikipedia.org/wiki?curid=2039381", "title": "Convento di Belvedere", "text": "Il convento di Belvedere \u00e8 un complesso situato nel comune di Sorano, lungo la strada vicinale di Belvedere, presso l'omonima localit\u00e0 situata alcuni chilometri a sud-ovest del capoluogo comunale, non lontano dalle terme di Sorano.\nStoria.\nDi origini incerte, il convento era sorto come romitorio per frati e successivamente trasformato in struttura conventuale, ove i religiosi si occupavano di preparazioni a base di erbe.\nLa struttura in epoca settecentesca aveva gi\u00e0 conosciuto la trasformazione in complesso rurale, senza che tuttora si abbiano notizie circa l'abbandono del preesistente luogo religioso.\nLa trasformazione in struttura agricola, comport\u00f2 profonde modifiche all'originaria struttura architettonica, che si verificarono soprattutto con i lavori di ristrutturazione effettuati tra la fine dell'Ottocento e gli inizi del secolo scorso.\nDescrizione.\nIl convento di Belvedere si trovava all'interno dell'attuale complesso rurale, di cui si \u00e8 conservata l'originaria pianta ad L e i rivestimenti delle pareti esterne in tufo, elemento caratterizzante anche la piccola rupe sulla quale sorge.\nLa struttura, originariamente suddivisa nella chiesa e negli spazi conventuali, \u00e8 formata da quattro distinti corpi di fabbrica addossati tra loro e disposti su due livelli.\nIl ritrovamento di vasi e manufatti incassati in alcune strutture murarie del sottotetto testimoniano l'antica attivit\u00e0 di erboristeria che veniva svolta dai frati quando il complesso era adibito a struttura conventuale."}
{"id": "2039385", "revid": "110157", "url": "https://it.wikipedia.org/wiki?curid=2039385", "title": "Campionato europeo di pallavolo femminile 1958", "text": "Il campionato europeo di pallavolo femminile 1958 si \u00e8 svolto dal 30 agosto al 10 settembre 1958 a \u010cesk\u00e9 Bud\u011bjovice, Liberec e Praga, in Cecoslovacchia: al torneo hanno partecipato dodici squadre nazionali europee e la vittoria finale \u00e8 andata per la quarta volta all'URSS.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nGirone D.\nClassifica.\nLegenda:\nPodio.\nCampione.\nURSS(Quarto titolo)\nSecondo posto.\nCecoslovacchia\nTerzo posto.\nPolonia"}
{"id": "2039392", "revid": "767487", "url": "https://it.wikipedia.org/wiki?curid=2039392", "title": "E allora mambo!", "text": "E allora mambo! \u00e8 un film commedia diretto da Lucio Pellegrini.\nTrama.\nStefano \u00e8 un impiegato insoddisfatto del proprio lavoro; ha una moglie, Lisa, ed una figlia, Evita, e prova nostalgia per quando era uno studente spensierato e privo di responsabilit\u00e0.\nUn giorno, controllando l'estratto conto di sua figlia, si accorge di un accredito di sei miliardi. Si rivolge quindi al suo amico avvocato Mauro, il quale prima gli consiglia di restituirli, poi, di fronte alle insistenze dell'amico, gli suggerisce un ragioniere del Banco di San Marino che sarebbe in grado di sistemare i soldi sul conto.\nMauro quindi suggerisce a Stefano vari modi per investire il denaro e anche di dirlo alla moglie per cos\u00ec finire di sistemare la casa e acquistarle la tanto desiderata casa al mare. Stefano diffida l'amico di parlare dei soldi alla moglie e lo convince dietro un lauto compenso mensile a mettere in piedi per lui una serie di coperture.\nStefano rivela a Mauro le sue intenzioni di mollare il lavoro e tornare a Bologna per fare la vita che svolgeva quando era un semplice studente universitario, senza famiglia e responsabilit\u00e0.\nFa costituire a Mauro una societ\u00e0 fittizia, naturalmente a Bologna, in cui risulti essere dipendente e con una segretaria che risponda nell'eventualit\u00e0 che Lisa lo chiami al lavoro, senza dimenticare una busta paga pi\u00f9 alta in grado di convincere la moglie della convenienza del cambio di lavoro.\nStefano torna quindi a Bologna dove partecipa a varie feste e dove incontra Antonia, di cui si innamora. I due instaurano una relazione e vanno a vivere insieme, ma le cose si complicano quando lei rimane incinta. A Stefano, che per Antonia \u00e8 Ruben, sorge il problema della sua falsa identit\u00e0, perch\u00e9 senza documenti non si pu\u00f2 n\u00e9 sposare n\u00e9 riconoscere il bambino. Tramite un cliente di Mauro, riesce ad ottenere un falso passaporto albanese. I due si sposano e Antonia partorisce un maschio.\nStefano risulta impiegato nel turno di giorno per Lisa e per il turno di notte per Antonia, naturalmente come Ruben.\nStefano/Ruben si ritrova a non aver lasciato la vecchia vita, ma ad averla addirittura raddoppiata.\nLa vita diventa impossibile dovendo stare attento a non tradire la presenza di una famiglia all'altra e cercando di muoversi tra le due distinte identit\u00e0. Ormai distrutto decide di dare un taglio netto dando appuntamento alle due mogli nel solito posto perch\u00e9 incontrandosi si parlino e capiscano. \nComunica il piano anche a Mauro il quale si fa dire il luogo dell'appuntamento, preoccupato per le conseguenze legali per Stefano/Ruben, ma anche per lui in qualit\u00e0 di avvocato e complice. \nMauro per\u00f2 non arriva in tempo e le donne si sono ormai conosciute, ma per fortuna non hanno capito pensando che i rispettivi mariti siano solo colleghi di lavoro e non la stessa persona.\nLa vita per Stefano/Ruben diventa ancora pi\u00f9 difficile perch\u00e9 le due mogli sono diventate amiche e si danno appuntamento a casa di Lisa. Stefano allora deve fingersi ladro a casa sua per rubare tutto, ma proprio tutto, per nascondere in realt\u00e0 il vero intento di togliere di mezzo tutte le fotografie che tradiscano ad Antonia il suo matrimonio con Lisa. La refurtiva viene nascosta nell'ufficio di Mauro.\nLa verit\u00e0 salta fuori quando nei giorni successivi la coppia Ruben \u2013 Antonia va proprio da Mauro, dove si trova anche Lisa. Stefano/Ruben si trover\u00e0 faccia a faccia con le due mogli. La situazione precipita, Stefano/Ruben viene cacciato di casa da entrambe le consorti, andando a vivere in albergo. Alla fine, per\u00f2, la situazione si risolve con un accordo tra le due mogli: Stefano/Ruben cede tutti i 4 miliardi rimasti a Lisa che, a sua volta, passa un contributo mensile a Lisa per permetterle di poter realizzare il suo sogno di diventare pittrice a tempo pieno. Con il denaro, Lisa acquista l'azienda di piastrelle dove lavora Stefano/Ruben, il quale si deve continuare a barcamenare tra le due famiglie, con un calendario settimanale programmato nei minimi dettagli."}
{"id": "2039407", "revid": "179777", "url": "https://it.wikipedia.org/wiki?curid=2039407", "title": "Flavio Dalmazio (censore)", "text": ""}
{"id": "2039416", "revid": "125700192", "url": "https://it.wikipedia.org/wiki?curid=2039416", "title": "Suzuki Burgman", "text": "Il Suzuki Burgman \u00e8 uno scooter della casa giapponese Suzuki che lo mette in vendita dal 1998 in diverse cilindrate: 125, 150, 200, 250, 400 e 650 cm\u00b3.\nAl momento del debutto nella cilindrata di 400\u00a0cm\u00b3 \u00e8 stato il primo maxi-scooter monocilindrico sopra i 250\u00a0cm\u00b3.\nDotato di propulsore a 4 tempi raffreddato a liquido e di impianto frenante con freni a disco sia all'anteriore che al posteriore, \u00e8 stato rivisto in parte nel 2001. \nSono seguiti altri due restyling; il primo nel 2003 con l'aggiunta del doppio faro anteriore e l'ammorbidimento delle linee mentre il secondo restyling avviene nel 2007 dove la linea diventa pi\u00f9 snella e sportiva.\nDalle prove su strada \u00e8 stato rilevato che i suoi pregi sono l'ospitalit\u00e0 a bordo per pilota e passeggero, la capacit\u00e0 di carico e la maneggevolezza.\nDal 2007 non \u00e8 disponibile la cilindrata da 150 cm\u00b3, sostituita dalla cilindrata 200 cm\u00b3. Il modello di punta rimane il \"650 Executive\" che, a differenza delle cilindrate minori, offre un propulsore bicilindrico ed un cambio CVT assistito elettronicamente. I modelli di cilindrata inferiore mantengono invece, come \u00e8 classico nel campo di questi veicoli, il cambio CVT tradizionale con massette (o rulli)."}
{"id": "2039418", "revid": "709565", "url": "https://it.wikipedia.org/wiki?curid=2039418", "title": "Humphrey Stafford, I duca di Buckingham", "text": "Venne insignito del titolo di duca di Buckingham nel 1444 e perse la vita durante una delle battaglie della guerra delle due rose.\nGli incarichi e i titoli.\nHumphrey nacque a Stafford, nella regione inglese dello Staffordshire, figlio del conte Edmund Stafford e di sua moglie Anne di Gloucester, di stirpe reale essendo la figlia di Thomas Woodstock, I duca di Gloucester ultimogenito di Edoardo III d'Inghilterra. \nQuando Humphrey aveva un anno suo padre mor\u00ec alla Battaglia di Shrewsbury nel luglio del 1403 ed egli divenne possessore di numerose terre oltre che del titolo di sesto conte di Stafford. Le propriet\u00e0 di cui divenne il padrone erano sparse in diverse contee, ma pi\u00f9 della met\u00e0 erano di appannaggio della madre motivo per cui egli ricevette una rendita ridotta, pari a poco meno di 1260\u00a0\u00a3, fino al compimento del suo sedicesimo compleanno. Fino a che non divenne maggiorenne Humphrey fu posto sotto la tutela reale di Enrico IV d'Inghilterra e della moglie Giovanna di Navarra.\nIl 22 aprile 1421, all'et\u00e0 di diciannove anni, divenne cavaliere e nel 1424 entr\u00f2 a far parte del Consiglio Privato, dopo che era gi\u00e0 entrato a far parte del consiglio di reggenza a seguito della morte di Enrico V d'Inghilterra avvenuta nel 1422. In queste vesti esercit\u00f2 una moderata influenza sulle lotte di potere che in quegli anni si consumarono fra Humphrey di Lancaster ed Enrico Beaufort entrambi parenti del giovane Enrico VI d'Inghilterra. Per i suoi meriti e per la nobilt\u00e0 della sua nascita venne insignito del titolo di membro dell'Ordine della Giarrettiera nel 1429.\nPer due anni, tra il 1430 ed il 1432 fu Lieutenant-General (Luogotenente Generale) di Normandia e nel 1431 fu nominato conte di Perche, una provincia normanna occupata dagli inglesi e controllata da re Enrico VI. Questo titolo era molto importante per quello che riguardava la salvaguardia dei territori controllati dalla corona inglese in terra francese.\nAlla morte della madre nel 1438 Humphrey ricevette quanto restava della sua eredit\u00e0 compreso il titolo di Conte di Buckingham il 14 settembre 1444 egli fu nominato primo duca di Buckingham facendo di lui uno dei pi\u00f9 grandi proprietari terrieri d'Inghilterra. Tre anni dopo gli venne donata la precedenza su ogni altro duca che non fosse di sangue reale. A dispetto di tutti questi onori durante il periodo in cui fu Capitano di Calais Humphrey fu spesso in difficolt\u00e0 con le spese, egli era infatti responsabile che l'intera guarnigione venisse stipendiata e quando lasci\u00f2 l'incarico nel 1451 la corona gli era debitrice di una somma ingente che non era ancora stata ripagata.\nNel 1450 Humphrey divenne Lord guardiano dei cinque porti e Conestabile del Castello di Dover, rappresent\u00f2 la corona nei colloqui di pace con la Francia fra il 1445 e il 1446 e fu fra coloro che arrestarono Humphrey di Lancaster il 18 febbraio 1447 con l'accusa di tradimento.\nLa guerra dei cugini.\nFin dal 1451 il Consiglio privato and\u00f2 nelle mani di Edmund Beaufort, II duca di Somerset ed Humphrey lo support\u00f2 nel tentativo di mantenere la pace fra lui e Riccardo Plantageneto, III duca di York. Dall'agosto 1453 Enrico VI and\u00f2 in una sorta di stato catatonico e York venne nominato Protettore del regno, quando il re si riprese due anni dopo annull\u00f2 molte delle decisioni da lui prese e in breve scoppi\u00f2 la guerra che divenne nota come la Guerra delle due rose. Per quanto Humphrey fosse un sostenitore di Somerset e per quanto sua figlia Margaret fosse sposata con Edmund Beaufort, II duca di Somerset egli era restio a prendere le armi per schierarsi con lui. Quando Somerset venne arrestato per ordine di York Humphrey riusc\u00ec a farlo rilasciare nel febbraio 1455 ed egli stava cercando ancora di mediare la pace alla vigilia della Prima battaglia di St Albans il 22 maggio. Humphrey comand\u00f2 uno dei contingenti di Enrico e bench\u00e9 la battaglia port\u00f2 con s\u00e9 poche perdite vide non solo la vittoria di York, ma anche la morte di Somerset che cadde nello scontro ed egli stesso venne catturato. York era riuscito a piegare la politica inglese al proprio comando, si nomin\u00f2 Conestabile d'Inghilterra e quando Enrico torn\u00f2 ad ammalarsi egli torn\u00f2 ad essere il Protettore del regno\nHumphrey cerc\u00f2 di mantenere un rapporto civile con York e per questo perse la stima della regina Margherita d'Angi\u00f2, egli si oppose alla decisione della sovrana di togliere il proprio fratellastro Henry Bourchier, I conte di Essex (fra il 1404 e il 1406-4 aprile 1483) e Thomas Bourchier rispettivamente dagli incarichi di Lord gran tesoriere e Vescovo quanto ella disapprov\u00f2 il fatto che egli pi\u00f9 di una volta support\u00f2 York nelle decisioni di stampo militare. Alla fine comunque Humphrey si schier\u00f2 con i Lancaster e accompagn\u00f2 Margherita all'incontro con gli York che si tenne il 2 marzo 1458 e che doveva essere un tentativo di pacificazione. Quando nell'autunno 1459 le ostilit\u00e0 si rinfocolarono nuovamente sfociando nella Battaglia di Ludford Bridge egli combatt\u00e9 contribuendo alla disfatta degli yorkisti e venne ricompensato con diverse terre provenienti dalle propriet\u00e0 di William Odhall (1390forse-1460).\nRichard Neville, XVI conte di Warwick ricompatt\u00f2 quindi le proprie forze attraccando a Sandwich nel luglio del 1460. La Battaglia di Northampton si andava profilando ed Humphrey non si dichiar\u00f2 disposto ad ulteriori conciliazioni con gli inviati mandati da Warwick. La battaglia scoppi\u00f2 il 10 luglio 1460 e le sue sorti furono cambiate dall'improvviso volta faccia di Edmund Grey, I conte di Kent (26 ottobre 1416-22 maggio 1490) che ordin\u00f2 ai propri uomini di deporre le armi e permettere il passaggio degli yorkisti. Nello scontro Humphrey perse la vita insieme a John Talbot, II conte di Shrewsbury e a Thomas Percy, I barone di Egremont\nFamiglia.\nStafford spos\u00f2 Anne Neville (1414-1480) figlia di Ralph Neville e di Joan Beaufort, contessa di Westmoreland prima del 18 ottobre 1424 presso Castello di Raby. Dalla loro unione nacquero dieci figli, sei maschi e quattro femmine:"}
{"id": "2039422", "revid": "23117", "url": "https://it.wikipedia.org/wiki?curid=2039422", "title": "Yukon quest", "text": ""}
{"id": "2039426", "revid": "2153076", "url": "https://it.wikipedia.org/wiki?curid=2039426", "title": "Out of Control (Girls Aloud)", "text": "Out of Control \u00e8 il quinto album di inediti del gruppo musicale pop britannico Girls Aloud.\nL'album, registrato tra il maggio e l'ottobre 2008, \u00e8 stato pubblicato il 3 novembre 2008 in Gran Bretagna e Irlanda dall'etichetta discografica Fascination. Il titolo dell'album \u00e8 tratto da una frase della canzone \"We Wanna Party\" contenuta nello stesso e da una frase della canzone \"No Good Advice\" del primo album Sound of the underground.\nContesto.\nL'album \u00e8 stato anticipato dal singolo \"The Promise\", pubblicato nell'ottobre del 2008, che ha riscosso grande successo in Regno Unito raggiungendo la prima posizione della classifica. La canzone si \u00e8 anche aggiudicata il \"Popjustice \u00a320 Music Prize\" del 2009, che premia il miglior singolo pop britannico.\nUn mese dopo anche l'album raggiunge il vertice della classifica, posizione mai raggiunta prima da un album di inediti del gruppo ma conquistata dalla raccolta \"The Sound of Girls Aloud\", due anni prima.\nNel dicembre dello stesso anno \u00e8 stato invece pubblicato il secondo singolo, \"The Loving Kind\", canzone scritta dai Pet Shop Boys insieme a Miranda Coope, Brian Higgins e Tim Powell degli Xenomania. Il secondo singolo ha raggiunto la decima posizione della classifica. La promozione \u00e8 proseguita nella primavera del 2009 con un tour nazionale in Regno Unito e la pubblicazione del singolo \"Untouchable\", in una versione accorciata rispetto alla lunga versione dell'album; fu il primo singolo del gruppo a non entrare nei primi dieci posti della classifica britannica dall'inizio della loro carriera, nel 2002, piazzandosi comunque all'undicesimo posto. Il gruppo ha comunque piazzato ben venti singoli tra le prime dieci posizioni in maniera consecutiva.\nProduzione.\nCome di consueto, la produzione e la scrittura dell'album \u00e8 stata curata dalla squadra di produttori Xenomania, che per la traccia \"The Loving Kind\" ha collaborato con il celebre gruppo dance/synth pop Pet Shop Boys.\nL'album conteneva anche la traccia \"We Wanna Party\", che contiene la frase da cui prende il nome l'album, cover dell'omonimo brano di Lene Nystr\u00f8m contenuto nell'album di debutto da solista della cantante degli Aqua, \"Play with Me\".\nUnitamente all'album \u00e8 stato pubblicato, in edizione limitata, il primo album dal vivo del gruppo, \"Girls A Live\", che ha raggiunto la ventinovesima posizione della classifica degli album britannica."}
{"id": "2039430", "revid": "1543377", "url": "https://it.wikipedia.org/wiki?curid=2039430", "title": "Istituto Trudeau", "text": "L'Istituto Trudeau, sito presso il Lago Saranac, New York, fu fondato dal Dott. Edward Livingston Trudeau nel 1884 per la ricerca e il trattamento della Tubercolosi.\nTrudeau studi\u00f2 medicina dopo la morte per tubercolosi di suo fratello maggiore. A lui stesso venne diagnosticata la malattia nel 1873. Seguendo il modo di pensare di quei tempi i suoi medici e amici consigliavano come cura luoghi con climi particolari.\nEgli and\u00f2 a vivere nelle Montagne Adirondack, inizialmente nel Paul Smith's Hotel, cercando di vivere il pi\u00f9 possibile all'aperto; cos\u00ec egli riguadagn\u00f2 la salute perduta. Nel 1876 egli si trasfer\u00ec presso il villaggio Lago Saranac, New York e stabil\u00ec una pratica medica tra gli sportivi, guide e nei boschi della regione.\nNel 1882, Trudeau lesse che in Prussia il Dott.Hermann Brehmer aveva curato la Tubercolosi con la cura del riposo, aria pura e fresca della montagna. Seguendo questo esempio Trudeau cre\u00f2 l'Adirondack Cottage Sanitarium, con l'aiuto di diversi ricchi uomini d'affari che egli aveva conosciuto nel Paul Smith's Hotel. Nel 1884, dopo che un incendio aveva distrutto il suo piccolo laboratorio, Trudeau organizz\u00f2 il laboratorio di Saranak per lo studio della Tubercolosi, il primo laboratorio negli USA per lo studio della Tubercolosi. Quando nuovi medicinali divennero disponibili nel 1950 per trattare la malattia, l'Istituto divenne un'organizzazione indipendente e nonprofit a livello mondiale per ricerche mediche.\nOggi l'Istituto Trudeau porta avanti ricerche di Biomedicina per identificare processi usati dal Sistema immunitario per combattere i Virus come quelli dell'Influenza e Tubercolosi, Parassiti e Cancerogeni, di modo che terapie possano essere sviluppate per combattere le pi\u00f9 pericolose malattie.\nL'Istituto Truedau impiega 39 ricercatori a pieno tempo e uno staff di 21 persone di supporto, Nel 2006 Ha ricevuto $11.7 milioni di fondi federali."}
{"id": "2039431", "revid": "287204", "url": "https://it.wikipedia.org/wiki?curid=2039431", "title": "Zeljko Jerkov", "text": ""}
{"id": "2039434", "revid": "123437098", "url": "https://it.wikipedia.org/wiki?curid=2039434", "title": "La forza della vita (singolo)", "text": "La forza della vita \u00e8 una canzone cantata da Paolo Vallesi e scritta insieme al paroliere fiorentino Beppe Dati nel 1992.\nDopo aver vinto il Festival di Sanremo 1991 nella sezione \"Nuove proposte\" l'anno precedente, con il brano \"Le persone inutili\", il cantautore partecipa nella sezione \"Campioni\" del Festival di Sanremo 1992 classificandosi terzo.\nVerr\u00e0 inserita nell'album \"La forza della vita\". \u00c8 tuttora considerata una delle pi\u00f9 celebri canzoni del repertorio di Vallesi.\nNe \u00e8 stata incisa una cover nel 2002 da Federico Russo nel corso della trasmissione \"Operazione trionfo\".\nQuesta cover \u00e8 disponibile nei cd \"Operazione Trionfo 3\" e \"I ragazzi di Operazione Trionfo - Canter\u00f2 per te\"."}
{"id": "2039435", "revid": "773636", "url": "https://it.wikipedia.org/wiki?curid=2039435", "title": "Cappella di San Sebastiano (Sorano)", "text": "La cappella di San Sebastiano \u00e8 un edificio religioso situato nel comune di Sorano, nei pressi della frazione di Sovana, su un modesto pendio che domina la vicina strada vicinale di Sovana.\nStoria.\nLa piccola chiesa fu costruita nel corso del Seicento e quasi certamente consacrata dal vescovo Enea Spennozzi, che rimase a capo della Diocesi di Sovana tra il 1638 e il 1644, come testimoniato anche dalla presenza originaria di un suo stemma, oggi non pi\u00f9 presente ma in passato collocato sulla facciata principale al di sopra del portale d'ingresso.\nL'edificio religioso era ancora consacrato nel corso dell'Ottocento quando vi fu aggiunto il pronao, mentre il suo degrado ebbe inizio soltanto dalla met\u00e0 del secolo scorso in poi: il conseguente abbandono, seppur relativamente recente, ha portato la cappella a conservare soltanto i propri ruderi.\nDescrizione.\nLa Cappella di San Sebastiano si presenta oramai sotto forma di ruderi, parzialmente occultati dalla vegetazione spontanea circostante.\nDell'antico edificio religioso si sono conservate le strutture murarie esterne rivestite in pietra, tra le quali \u00e8 ben distinguibile il pronao che venne aggiunto in epoca ottocentesca, ben due secoli dopo la costruzione della chiesa.\nPur essendo stato perduto il tetto di copertura, \u00e8 ben distinguibile il vano pi\u00f9 ampio in cui si trovava la cappella propriamente detta, da quello di dimensioni inferiori che ospitava una piccola sagrestia, sulle cui pareti laterali si aprono due finestre di forma rettangolare.\nSono ancora visibili i resti dell'altare e, dietro ad esso, di una teca architravata e della porta di accesso che conduceva alla retrostante sagrestia."}
{"id": "2039438", "revid": "466539", "url": "https://it.wikipedia.org/wiki?curid=2039438", "title": "Festival di Cannes 1992", "text": "La 45\u00aa edizione del Festival di Cannes si \u00e8 svolta a Cannes dal 7 al 18 maggio 1992.\nLa giuria presieduta dall'attore francese G\u00e9rard Depardieu ha assegnato la Palma d'oro per il miglior film a \"Con le migliori intenzioni\" di Bille August, invece che ai favoriti \"Casa Howard\" di James Ivory e \"I protagonisti\" di Robert Altman.\nIl regista danese ha vinto di nuovo la Palma d'oro a distanza di soli quattro anni da \"Pelle alla conquista del mondo\", ma questo secondo premio \u00e8 apparso soprattutto un riconoscimento a Ingmar Bergman, qui in veste di sceneggiatore, che non ha mai vinto il premio maggiore del Festival."}
{"id": "2039439", "revid": "1728", "url": "https://it.wikipedia.org/wiki?curid=2039439", "title": "Contea di Urgel", "text": ""}
{"id": "2039446", "revid": "179777", "url": "https://it.wikipedia.org/wiki?curid=2039446", "title": "Cecina Decio Aginazio Albino (console)", "text": ""}
{"id": "2039451", "revid": "228587", "url": "https://it.wikipedia.org/wiki?curid=2039451", "title": "Cheung Kong Centre", "text": "Il Cheung Kong Centre \u00e8 un grattacielo situato ad Hong Kong, in Cina. Si trova a fianco del pi\u00f9 noto Bank of China Tower. \u00c8 stato progettato dal famoso architetto C\u00e9sar Pelli ed \u00e8 sede del Cheung Kong Holdings. \n\u00c8 una delle strutture scalate da Alain Robert, il francese chiamato \"The Human Spider\"."}
{"id": "2039454", "revid": "1226", "url": "https://it.wikipedia.org/wiki?curid=2039454", "title": "Dracula (personaggio)", "text": ""}
{"id": "2039456", "revid": "131358", "url": "https://it.wikipedia.org/wiki?curid=2039456", "title": "Swansea City", "text": ""}
{"id": "2039463", "revid": "523249", "url": "https://it.wikipedia.org/wiki?curid=2039463", "title": "Ettore Fenderl", "text": "Biografia.\nEttore Fenderl consegu\u00ec il diploma di ingegneria a Vienna e di ingegnere civile al Politecnico di Milano. Per un periodo fu al servizio della Regia Marina presso il Genio militare di Sassari e allora redasse una \"Monografia sulla Colonizzazione Interna della Sardegna\" per conto del Ministero. Avanz\u00f2 anche alcune proposte di recupero per la residenza di Garibaldi a Caprera.\nTornato poi nell'Impero austro-ungarico, si interess\u00f2 particolarmente del settore industriale. A Vienna pubblic\u00f2 l'opuscolo \"Hauptmomente Acetylen und Carbid Industrie\" (\"Ci\u00f2 che pi\u00f9 interessa nell'industria dell'acetilene e del carburo\") e fond\u00f2 uno studio di Ingegneria Civile. Nel 1898 brevett\u00f2 un tipo di centrale per la produzione dell'acetilene che venne applicato ad una dozzina di impianti tra l'Austria e la Russia.\nNel 1906 progett\u00f2 il palazzo del Ministero della Marina austriaca. Nel 1909 si interess\u00f2 alla regolazione del traffico nella citt\u00e0 interna di Vienna, proponendo progetti e tenendo conferenze in particolare sulla metropolitana. Ricopr\u00ec inoltre le cariche di giudice di pace (1905) e \"ingegnere autorizzato\" (1915).\nDal 1912 cominci\u00f2 ad interessarsi di radioattivit\u00e0, applicandola alle strumentazioni ottiche.\nDopo la Grande Guerra, anche per la stretta sorveglianza a cui era sottoposto il suo lavoro, torn\u00f2 in Italia e contribu\u00ec alla nascita dell\"'Istituto Statale di Radioattivit\u00e0 Italiano\" dove oper\u00f2 anche il giovane Enrico Fermi. Qui fond\u00f2 anche la \"Fenderlux\" una sua societ\u00e0 che realizzava apparecchiature ottiche per scopi militari. Si iscrisse in seguito al partito fascista.\nNel 1936 si ritir\u00f2 a vita privata acquistando una propriet\u00e0 a Vittorio Veneto. Nel 1950 istitu\u00ec la \"Fondazione Flavio ed Ettore Fenderl\" con scopi benefici. Come volle lui stesso, alla sua morte i suoi terreni furono adibiti ad uso sociale tramite la realizzazione del \"Parco Fenderl\".\nLa sua salma riposa nel cimitero di Sant'Andrea a Vittorio Veneto, in un tablino tombale progettato dallo stesso Fenderl \u201c\u2026i due disegni originali di questo Tablino Tombale, concepiti e disegnati da me stesso, Ing. Fenderl, con precisione millimetrica in tutti i suoi dettagli, senza attrezzature, utilizzando semplicemente due pezzi di carta millimetrata. Sono costretto a queste meticolose precisioni perch\u00e9, in oltraggio alla mia creazione, si \u00e8 gi\u00e0 ripetutamente tentato di plagiarla\u2026\u201d.\nI coriandoli.\nFenderl si \u00e8 attribuito l'invenzione dei coriandoli: secondo un racconto da lui stesso riferito (e riportato anche in un'intervista alla radio Rai del 1957), per festeggiare il Carnevale del 1876 avrebbe ritagliato dei triangolini di carta in quanto non aveva il denaro per comprare i confetti di gesso allora in uso."}
{"id": "2039465", "revid": "287204", "url": "https://it.wikipedia.org/wiki?curid=2039465", "title": "Girls A Live", "text": ""}
{"id": "2039468", "revid": "123567", "url": "https://it.wikipedia.org/wiki?curid=2039468", "title": "Prime rate", "text": ""}
{"id": "2039470", "revid": "767487", "url": "https://it.wikipedia.org/wiki?curid=2039470", "title": "Quei due (film 1935)", "text": "Quei due \u00e8 un film del 1935 diretto da Gennaro Righelli. Prende spunto dalla commedia in atto unico Sik-Sik, l'artefice magico.\nTrama.\nIl professore e il suo aiutante Giacomino cercano di sbarcare il lunario con piccoli lavoretti nei teatrini di provincia ma a volte anche come uomini di fatica. Nel loro girovagare fanno la conoscenza di Lily e la coinvolgono nei loro numeri teatrali con scarso successo.\nEntrambi sono segretamente innamorati della ragazza e non hanno il coraggio di lasciarla andare cos\u00ec si ritrovano a vivere assieme dividendo il poco cibo che riescono a racimolare.\nPurtroppo arriva Mario, un giovane violinista che dichiara subito il suo amore alla ragazza. Dopo alcuni battibecchi e litigi, il professore e Giacomino si rendono conto dell'amore sincero che lega i due giovani e li lasciano liberi di sposarsi."}
{"id": "2039471", "revid": "17204", "url": "https://it.wikipedia.org/wiki?curid=2039471", "title": "Ape Escape 2001", "text": ""}
{"id": "2039474", "revid": "599013", "url": "https://it.wikipedia.org/wiki?curid=2039474", "title": "Mirco Gualdi", "text": "Nel 1990 da dilettante si \u00e8 laureato campione del mondo su strada, vincendo la prova in linea a Utsunomiya in Giappone, \u00e8 stato poi professionista dal 1993 al 2000.\nCarriera.\nDopo sei stagioni da dilettante in cui diventa campione del mondo su strada il 1\u00ba settembre del 1990 e in cui partecipa ai Giochi olimpici di Barcellona nel 1992, passa professionista nel 1993 in maglia Lampre-Polti.\nIn otto anni di professionismo si distingue come buon gregario e vince poche gare, tra cui spicca per\u00f2 il successo di tappa a Verona al Giro d'Italia 1997. In quegli anni colleziona una sfortunata serie di infortuni che lo tengono lontano per parecchio tempo dalle corse, e dopo l'ennesimo infortunio avvenuto nel 2000 \u00e8 costretto a ritirarsi dalle corse."}
{"id": "2039476", "revid": "1543377", "url": "https://it.wikipedia.org/wiki?curid=2039476", "title": "Similitudine (ingegneria)", "text": "La similitudine \u00e8 un concetto utilizzato in ambito ingegneristico, grazie al quale si descrive un sistema reale tramite un modello fisico in scala rispetto al sistema reale.\nA sua volta si parla di similitudine geometrica, cinematica e dinamica a seconda del tipo di grandezze fisiche che sono conservate nel modello.\nLe principali applicazioni del concetto di similitudine riguardano l'idraulica e l'ingegneria aerospaziale, in cui si effettuano delle prove inerenti alle condizioni di flusso dei fluidi utilizzando dei modelli in scala. Nel caso si voglia studiare l'aerodinamica di un modello, i collaudi vengono effettuati nella galleria del vento.\nIl modello.\nGrazie all'impiego di modelli in scala si possono studiare complessi problemi di fluidodinamica, anche quelli che non possono essere studiati tramite simulazioni numeriche al computer o tramite tecniche di calcolo. Spesso \u00e8 conveniente oppure necessario usare modelli in scala ridotta rispetto all'originale, ma non sempre.\nMentre la geometria del modello pu\u00f2 essere facilmente scalata, altre quantit\u00e0, come la pressione, la temperatura, la velocit\u00e0, e la natura del fluido, non sono immediatamente scalabili. La similitudine viene raggiunta quando le condizioni provate sono tali che il risultato dell'esperimento pu\u00f2 essere applicato alla progettazione reale.\nScale-up.\nL'operazione di applicare i risultati della prova in scala al sistema reale viene detta scale-up (o \"scaling-up\").\nLe condizioni che devono essere rispettate nello \"scale-up\" sono le seguenti:\nPerch\u00e9 si abbia similitudine dinamica \u00e8 necessario che sia rispettata sia la similitudine geometrica, sia la similitudine cinematica.\nPer soddisfare le condizioni sopra citate il sistema viene ad essere analizzato, identificando dapprima tutti i parametri, usando i principi della meccanica del continuo.\nViene quindi sfruttata l'analisi dimensionale per esprimere il comportamento del sistema con il numero minore possibile di variabili indipendenti, utilizzando dove possibile dei numeri adimensionali per caratterizzare il sistema.\nViene imposto quindi al modello di assumere gli stessi valori dei numeri adimensionali considerati. In questa maniera ci si assicura che il modello e il sistema reale siano dinamicamente simili. Le equazioni che ne derivano sono dette \"scaling laws\".\nL'uguaglianza di tutti i numeri adimensionali non \u00e8 mai verificata nella pratica, ma pu\u00f2 essere assunta per vera quando le condizioni a cui sono sottoposti il modello in scala e il sistema reale sono vicine.\nLa similitudine \u00e8 difficile da raggiungere nel caso delle imbarcazioni, in quanto si hanno molte pi\u00f9 variabili da tenere sotto controllo, relative a due domini differenti (l'acqua e l'aria): le forze del vento che agiscono sulla parte emersa, le forze idrodinamiche che agiscono sulla parte sommersa, e le onde che agiscono all'interfaccia (mobile) dei due domini. Nel caso invece di un sottomarino o di un velivolo, che sono contenuti in un unico dominio, la similitudine \u00e8 raggiungibile con pi\u00f9 facilit\u00e0.\nEsempio.\nConsideriamo un modello di un sottomarino con scala 1:40. Il sistema reale opera in acqua a 0,5 \u00b0C ad una velocit\u00e0 di 5 m/s. Il modello \u00e8 invece testato in acqua a 20\u00a0\u00b0C. Si richiede di ricavare la potenza da fornire al sottomarino per raggiungere la velocit\u00e0 richiesta.\nAnzitutto si traccia il diagramma di corpo libero per stabilire l'entit\u00e0 delle forze agenti, e dalla teoria della meccanica del continuo \u00e8 possibile ricavare le relazioni tra forza e velocit\u00e0.\nLe variabili che descrivono il sistema sono presentate nella tabella seguente:\nQuesto problema presenta quindi 5 variabili indipendenti e 3 unit\u00e0 di misura fondamentali (metro, chilogrammo e secondo).\nSfruttando il teorema di Buckingham possiamo esprimere questo problema con 2 numeri adimensionali e una variabile indipendente.\nSfruttando l'analisi dimensionale, possiamo riarrangiare le unit\u00e0 di misura, raggruppandole in due gruppi adimensionali: il numero di Reynolds formula_1 e il coefficiente di pressione formula_2. Questi gruppi adimensionali contengono tutte le variabili tranne la forza formula_3, che \u00e8 la variabili da misurare nelle prove con il modello.\nPossiamo scrivere le \"scaling law\" come segue:\nNe deduciamo una velocit\u00e0 di prova:\nLa forza misurata dalla prova sul modello viene quindi \"scalata\" per ricavare la forza agente sul sistema reale:\nLa potenza formula_6 richiesta dal sottomarino \u00e8 quindi:"}
{"id": "2039477", "revid": "1039155", "url": "https://it.wikipedia.org/wiki?curid=2039477", "title": "Maura Cenciarelli", "text": "Biografia.\nMaura Cenciarelli \u00e8 la sorella gemella della doppiatrice Manuela Cenciarelli, il pap\u00e0 Guido Cenciarelli \u00e8 stato musicista e direttore d'orchestra, la mamma Gemma ha avuto un negozio di abbigliamento. Inizia da bambina la carriera di cantante nel coro 'I nostri figli' e nel 1977 quella di doppiatrice. Speaker radiofonica a Radio Rock, Radio Popolare e Rock Am, ora trasmette su Radioelettrica.it.\nHa svolto attivit\u00e0 di doppiatrice per numerosi film, film d'animazione, soap opera, serie televisive e cartoni animati ed \u00e8 particolarmente nota al pubblico per aver doppiato Meg Griffin ne \"I Griffin\".\nHa doppiato, fra gli altri, Alyssa Milano in \"Streghe\", Shantel VanSanten nel ruolo di Quinn James in \"One Tree Hill\", Ralph Winchester in \"I Simpson\" (a partire dal quattordicesimo episodio della nona stagione), Charmy Bee in \"Sonic X\", Chase in \"Paw Patrol\", Shippo in \"Inuyasha\", Izzy Izumi in \"Digimon Adventure\" e \"Digimon Adventure 02\", Kazu Shioda in \"Digimon Tamers\", Koji Minamoto in \"Digimon Frontier\", Miharu Rokujo in \"Nabari\", Michelle Thomas in \"Otto sotto un tetto\" nel ruolo di Myra Monkhouse, Wisdom il Saggio in \"Pretty Cure\" e numerosi ruoli nella serie \"Doctor Who\". Dal 2014 doppia Darwin Watterson ne \"Lo straordinario mondo di Gumball\".\nFa parte del gruppo \"Cartoon Heroes\" fondato nel 2011, collettivo di musicisti e cantanti originali delle sigle dei cartoni animati dagli anni settanta in poi.\nLa Cenciarelli \u00e8 stata vittima per cinque anni di stalking da parte di un suo ex fidanzato, che \u00e8 stato poi arrestato dalle forze dell'ordine. Maura ha raccontato la sua storia in una puntata del programma televisivo di Rai 3 \"Amore criminale\"."}
{"id": "2039490", "revid": "1305772", "url": "https://it.wikipedia.org/wiki?curid=2039490", "title": "Francesizzazione dei toponimi dei comuni del Nizzardo", "text": "La francesizzazione dei toponimi dei comuni del Nizzardo fu il processo, imposto dalle autorit\u00e0 francesi, di sostituzione dei toponimi ufficiali italiani con nomi francesizzati per i 101 comuni dell'ex Contea di Nizza che andarono a formare l'arrondissement di Nizza dopo l'annessione di questa alla Francia nel 1861 (per alcuni territori nel 1947)."}
{"id": "2039492", "revid": "113757", "url": "https://it.wikipedia.org/wiki?curid=2039492", "title": "Auvara", "text": ""}
{"id": "2039493", "revid": "290948", "url": "https://it.wikipedia.org/wiki?curid=2039493", "title": "Similitudine geometrica", "text": ""}
{"id": "2039494", "revid": "290948", "url": "https://it.wikipedia.org/wiki?curid=2039494", "title": "Similitudine cinematica", "text": ""}
{"id": "2039495", "revid": "290948", "url": "https://it.wikipedia.org/wiki?curid=2039495", "title": "Similitudine dinamica", "text": ""}
{"id": "2039501", "revid": "1573940", "url": "https://it.wikipedia.org/wiki?curid=2039501", "title": "Fibula di B\u00fclach", "text": "La fibula di B\u00fclach \u00e8 una fibula d'argento di forma circolare, con decorazioni in almandino, rinvenuta a B\u00fclach, Canton Zurigo, nel 1927.\nDatazione.\nLa tomba alemannica in cui \u00e8 stata rinvenuta (no. 249) viene datata al VI secolo, e contiene i resti di una donna adulta. La fibula, databile tra il III ed il VI secolo, reca un'iscrizione in Fu\u00feark antico, l'unica trovata finora in Svizzera.\nIscrizione.\nL'iscrizione inizia con\nLa prima e la terza runa \"f\", cos\u00ec come la \"a\", sono ribaltate in orizzontale.\n\"Frifridil\" \u00e8 un nomignolo per un amante maschio (Alto tedesco medio \"friedel\"). \"du\" \u00e8 un pronome di seconda persona singolare, gi\u00e0 differenziatosi dal comune Germanico occidentale \"\u00feu\", aiutando a classificare la scritta come Alto tedesco antico o tedesco alemanno.\nLa restante parte viene letta in modo diverso da vari studiosi. Secondo alcuni le lettere capovolte starebbero ad indicare un cambio nel senso di lettura.\nKrause e Jankuhn (1966) la leggono come:\nCon sole due rune \"l\", traducibili in \"tu, mio amante, abbracciami, porro! porro!\", interpretando le \"l\" come abbreviazioni di \"leek\" (porro, \"*laukaz\"), simboleggiando fertilit\u00e0 e prosperit\u00e0 (i porri sono comunemente associati a donne nubili nello scaldo in antico norreno).\nKlinenberg (1976) la legge:\ninterpretando la prima \"lid\" come lettura in senso opposto di \"dil\", ed il \"fud\" come opposto di \"du f\" nel tentativo di nascondere i contenuti osceni, \"lid\" significa \"pene\" e \"fud\" significa \"vagina\", ed interpretando le rune \"l\" come simboli fallici, oltre ad abbreviare il \"lid\". Tutto questo porterebbe alla traduzione: \"[Io, tuo] amante con il pene, tu con la vagina: prendimi; porro! pene! porro! pene!\".\nAllo stesso modo Opitz (1977) legge:\nsostenendo che le \"k\" e \"d\" ipotizzate da Klinenberg alla fine dell'iscrizione siano mere congetture.\nInterpretazioni successive hanno ipotizzato che le rune \"l\" furono incisioni non volute, e che la lettura sessuale di Klingenberg e Opitz fosse il prodotto di una fervida immaginazione. Looijenga (1997) vi legge un incomprensibile \"aftmu\". La sicura lettura di \"frifridil\", comunque, permette di stabilire con certezza che si tratta di un'iscrizione fatta come dedica tra amanti."}
{"id": "2039506", "revid": "119768653", "url": "https://it.wikipedia.org/wiki?curid=2039506", "title": "Sviluppo di Windows Me", "text": "Con il nome in codice Millennium si intende le varie build distribuite dopo Windows 98 SE per lo sviluppo di Windows Millennium Edition. Spesso per\u00f2 Millennium viene usato come nome della versione ufficiale che invece \u00e8 Millennium Edition o Me.\nInizi dello sviluppo.\nGi\u00e0 nel marzo 1999 dopo la distribuzione di Windows 98 SE, Microsoft annunci\u00f2 che dopo Windows 98 non ci sarebbero state pi\u00f9 versioni di Windows sviluppate con il kernel monolitico di Windows 9x., poich\u00e9 ritenuto obsoleto. Tuttavia dopo aver abbandonato il progetto Windows Neptune, che avrebbe dovuto introdurre il kernel NT nei sistemi operativi domestici, Microsoft annunci\u00f2 che l'erede di Windows 98 era in fase di sviluppo. Nel 1997 Millennium era considerato (come del resto annunciato) il nome in codice per una versione di Windows NT successiva a Windows NT 5.0, che secondo Microsoft andava distribuita nel 2001. Nel 1999 Millennium divenne ufficialmente il nome in codice per l'erede di 98, spesso riconosciuto come 98 Millennium Edition o 2000 Millennium proprio durante le varie build di Windows Millennium. Microsoft utilizz\u00f2 anche un nome in codice secondario: Georgia.\nStadio di Sviluppo Preliminare.\nLa prima versione di Millennium, la build 2332.2, era molto simile a Windows 98 SE: cambiava solamente la schermata di avvio, che presentava il logo Windows Millennium su uno sfondo azzurro cielo. Il primo sostanziale cambiamento riguardava lo spegnimento del computer: se nelle versioni precedenti, l'utente doveva prima cliccare l'opzione Shut down, adesso era sufficiente confermare l'opzione. La build 2348 includeva Windows Media Player e la nuova versione di Internet Explorer 5, integrata poi in Windows 2000. Identica alla build 2348 \u00e8 la build 2350.3 che non presenta migliorie visibili. La build 2358 integrava invece gli sfondi per il desktop di Windows 2000. Nessuna novit\u00e0 visibile nella build 2368.\nStadio di Sviluppo Beta.\nLa beta 1 introdusse parecchi miglioramenti: in questa release, il logo di Windows 98 SE venne completamente eliminato; il sistema ora si identificava come Windows Millennium o Windows 2000 Millennium.\nLa build 2394 introdusse per la prima volta in Windows il Ripristino configurazione di sistema che permetteva di ripristinare i file perduti facendo tornare il computer indietro nel tempo.\nLa beta 2 introdusse parecchie migliorie nel Ripristino configurazione di sistema, ed incluse una nuova versione di Internet Explorer, la 5.5. Millennium ora veniva definito come Windows 98 Millennium Edition.\nLa Beta 2 Refresh cambi\u00f2 notevolmente. Il setup fu parzialmente riscritto e per la prima volta in Windows comparve Windows Movie Maker, alla build 1200. L'interfaccia del System Restore venne riscritta ed era presente anche Windows NetMeeting 3.1.\nNella build 2470 il Ripristino di sistema fu completamente riscritto. Nella build 2481, i logo cambiarono completamente, cos\u00ec come il sistema si chiamava ora Windows Me (bench\u00e9 il prompt di MS-DOS lo riconoscesse ancora come Windows Millennium). Nella build 2491 le icone di molti programmi cambiarono. Nella Build 2499.3 non vi furono migliorie visibili. La build 2499.7 (Beta 3), annunciata nel 2000, incluse diversi miglioramenti e venne distribuita in Inglese, Giapponese, Tedesco e Coreano. Nella build 2509 Windows Media Player 6.4 \u00e8 stato aggiornato alla versione 7.0 ed ha introdotto una nuova interfaccia.\nNelle build 2513 e 2516 non presentavano migliorie visibili, e rappresentano la fase finale dello sviluppo di Windows Me.\nCuriosit\u00e0.\nLe icone di Windows Me sono uguali a quelle di Windows 2000.\nWindows Millennium Beta 1 e 2 sono ritenute da alcuni beta tester, pi\u00f9 stabili della beta 3 e della release finale di Windows Me.\nMolte delle applicazioni, loghi e immagini di Windows Me sono state introdotte in varie build di Microsoft Whistler.\n&lt;br&gt;"}
{"id": "2039508", "revid": "121050082", "url": "https://it.wikipedia.org/wiki?curid=2039508", "title": "Meso", "text": "Il meso \u00e8 una plicatura peritoneale che accoglie le emergenze vascolari di un organo.\nSi annoverano: mesentere, mesenteriolo (sebbene non accettato universalmente come un meso), mesocolon trasverso, mesosigma.\nAltre plicature son conosciute col nome di legamento. I legamenti, da definizione, sono poveri di vasi e nervi, ma questo non sempre \u00e8 vero: il legamento gastrolienale, per esempio, collega lo stomaco all'ilo della milza, portando con s\u00e9 il peduncolo lienale.\nAltra ambiguit\u00e0 anatomico-descrittiva \u00e8 data dal legamento largo dell'utero, dove si individuano mesovario e mesosalpinge.\nMesentere.\nIl mesentere \u00e8 la plicatura principale dell'apparato enterico, poich\u00e9 accoglie l'arteria mesenterica superiore, il vaso di nutrizione maggiore. Si tratta di un'ampia piega a ventaglio che raggiunge digiuno e ileo.\nLa sua radice \u00e8 una linea di 15-17 cm a direzione fortemente obliqua in basso e a destra, che parte dalla flessura duodenodigiunale e raggiunge l'articolazione sacroiliaca destra. L'attacco del mesentere sull'intestino tenue raggiunge i sei metri di lunghezza. Dalla radice all'intestino il mesentere misura 20 cm.\nMesocolon trasverso.\nIl mesocolon trasverso \u00e8 un'ampia piega che unisce il colon alla parete posteriore dell'addome, grosso modo all'altezza del pancreas, con direzione leggermente obliqua da destra a sinistra dal basso in alto, tesa tra i margini laterali dei due reni. Ai due lati si riflette nelle pieghe addossate al colon ascendente e discendente.\nLa lamina superiore \u00e8 la parte inferiore della borsa omentale e aderisce al grande omento, mentre la lamina inferiore ricopre il pancreas e da qui passa sulla faccia anteriore della porzione orizzontale del duodeno.\nL'importanza del mesocolon trasverso sta nel dividere la cavit\u00e0 peritoneale in due grandi spazi, uno sovramesocolico e uno sottomesocolico, sepimentato ulteriormente da mesentere e mesosigma.\nMesocolon ileopelvico.\nDetto anche mesosigma, individua la divisione tra spazio sottomesocolico e pelvi.\nLa lamina superiore arriva dalla lamina sinistra del mesentere, circonda il sigma e si riflette poi a costituire la lamina sinistra del mesosigma, per scendere in pelvi.\nProcedendo pi\u00f9 in basso si pu\u00f2 individuare il mesoretto, nelle cui lamine decorrono vasi e nervi per la porzione superiore del retto.\nIl mesosigma ha forma di V rovesciata, il cui apice, detto recesso intersigmoideo, si colloca in prossimit\u00e0 dell'uretere di sinistra, nel punto in cui questo scende in pelvi. Il braccio sinistro, ascendente fino al vertice, inizia al margine interno del muscolo grande psoas di sinistra, segue i vasi iliaci esterni, scavalcando quindi i vasi genitali e l'uretere sinistro; il braccio destro scende verso il promontorio sacrale per poi dirigersi verticalmente fino alla parte inferiore del corpo della III vertebra sacrale.\nIl recesso intersigmoideo pu\u00f2 risalire anche di 3-10 cm lungo il margine dello psoas di sinistra, potendo raggiungere anche la terza porzione (orizzontale) del duodeno.\nMesoappendice.\nIl mesoappendice o mesenteriolo \u00e8 una piega triangolare del peritoneo che circonda l'appendice vermiforme, inconstante. Racchiude vasi, nervi e linfatici, insieme a un linfonodo.\nLegamento largo dell'utero.\nLa parte che circonda la tuba uterina \u00e8 detta mesosalpinge. Il rivestimento cessa a livello del padiglione della tuba, in corrispondenza del quale la cavit\u00e0 peritoneale comunica con le vie genitali femminili. Il mesosalpinge permette una certa mobilit\u00e0 alla tuba.\nPosteriormente il legamento \u00e8 sollevato fino all'ilo ovarico, sul margine anteriore dell'ovaia, venendo a costituire il mesovario, che continua sulle due facce dell'organo, interrompendosi lungo una linea detta di Farre-Waldeyer, dove si continua nell'epitelio ovarico. In tal modo l'ovaio, pur non presentando rivestimento da parte della sierosa, viene a trovarsi dentro la cavit\u00e0 peritoneale.\nOrecchio medio.\nL'epitelio che, nell'orecchio medio, ricopre le cavit\u00e0 timpaniche e la catena degli ossicini, si ripiega in sepimenti che, a volte, vengono chiamati \"mesi\"."}
{"id": "2039509", "revid": "767487", "url": "https://it.wikipedia.org/wiki?curid=2039509", "title": "Space Station 3D", "text": "Space Station 3D \u00e8 un film documentario del 2002 riguardo alla Stazione Spaziale Internazionale. \u00c8 la prima produzione IMAX 3D realizzata nello spazio.\n\u00c8 narrata da Tom Cruise.\nLa \"versione\" (non 3D) venne intitolata semplicemente Space Station."}
{"id": "2039517", "revid": "131145", "url": "https://it.wikipedia.org/wiki?curid=2039517", "title": "Bastone Esculapio", "text": ""}
{"id": "2039522", "revid": "36426", "url": "https://it.wikipedia.org/wiki?curid=2039522", "title": "Chiesa di Sant'Anna (Sorano)", "text": "La chiesa di Sant'Anna \u00e8 un edificio situato nel comune di Sorano, in Toscana, lungo la strada vicinale di Sant'Anna, presso l'omonima localit\u00e0, a circa un chilometro a sud-est del capoluogo comunale.\nStoria.\nDi origini incerte ma antiche, la chiesa sorse alle dipendenze della non lontana pieve di Santa Maria dell'Aquila.\nNel corso dei secoli si svilupp\u00f2 un piccolo borgo rurale attorno al preesistente edificio religioso, tanto che durante il Settecento la chiesa era gi\u00e0 affiancata da alcuni edifici abitativi, rimanendo consacrata ed ospitando funzioni religiose almeno fino al tardo Ottocento.\nTra la fine dell'Ottocento e gli inizi del Novecento, iniziarono una serie di lavori che portarono alla trasformazione dell'originario edificio religioso in fabbricato adibito a deposito, contemporaneamente all'ampliamento dell'attiguo borgo rurale.\nDescrizione.\nLa chiesa di Sant'Anna, seppur sconsacrata, trasformata e adibita ad altri usi, \u00e8 ben riconoscibile all'interno dell'omonimo borgo rurale.\n\u00c8 ben riconoscibile, infatti, l'ampia facciata principale con portale d'ingresso centrale preceduto da alcuni gradini e con una finestra quadrangolare che si apre al centro della parte superiore. Una pi\u00f9 antica porta d'ingresso \u00e8 visibile, seppur chiusa, su una parete laterale, ove spicca il suo arco a sesto acuto che quasi certamente testimonia l'origine tardomedievale del primitivo edificio religioso.\nSul lato sinistro della facciata \u00e8 parzialmente addossato il campanile a pianta quadrata, trasformato in struttura abitativa a cui si accede attraverso una scalinata che conduce al piano rialzato. Quasi certamente, i lavori di ristrutturazione del secolo scorso hanno modificato l'orientamento originario della pianta della chiesa.\nAll'interno dell'edificio religioso era originariamente collocato un dipinto raffigurante la \"Madonna con San Giuseppe, sant'Anna e san Gioacchino\", che risultava essere ancora presente in epoca settecentesca e che probabilmente ha conferito la denominazione alla chiesa per la presenza della santa."}
{"id": "2039537", "revid": "314946", "url": "https://it.wikipedia.org/wiki?curid=2039537", "title": "Programma elettronico di stabilit\u00e0", "text": ""}
{"id": "2039551", "revid": "287204", "url": "https://it.wikipedia.org/wiki?curid=2039551", "title": "Destroyer", "text": "Destroyer (\"distruttore\" o \"cacciatorpediniere\" in lingua inglese) pu\u00f2 significare:"}
{"id": "2039565", "revid": "290948", "url": "https://it.wikipedia.org/wiki?curid=2039565", "title": "Teoria della similitudine", "text": ""}
{"id": "2039569", "revid": "287204", "url": "https://it.wikipedia.org/wiki?curid=2039569", "title": "Atacame\u00f1o", "text": "Gli Atacame\u00f1o, chiamati anche Lickan-antay, sono una trib\u00f9 di Nativi americani stanziati nel Deserto di Atacama, in Cile, Argentina e Bolivia. alcuni villaggi sono situati anche nella Cordigliera delle Ande.\nLingua.\nGli Atacame\u00f1o parlavano la lingua Kunza, una lingua parlata in Cile, ma estinta.\nStoria.\nIntorno al 2000-1000 a.C. gli Atacame\u00f1o diventarono un popolo sedentario. Durante questo periodo si svilupp\u00f2 un'economia basata sull'allevamento dei lama e l'agricoltura del mais. Tra il 400 a.C. e il 100 d.C., gli Atacame\u00f1o si divisero in vari villaggi: Lasana, Chiu-Chiu, Calama, San Pedro de Atacama, Peine, Tilomonte, Toconao. Poi vennero conquistati dagli europei e vennero colpiti da malattie. Avevano costruito vari villaggi in mattoni di terracotta e pietra. Oggi questa trib\u00f9 sopravvive con un numero esiguo di individui.\nReligione.\nGli Atacame\u00f1o credevano in vari dei e soprattutto nel vulcano Licanabur. Credevano, inoltre, nella vita oltre la morte; per questo seppellivano i morti con vari oggetti per il lungo viaggio verso l'aldil\u00e0."}
{"id": "2039570", "revid": "1149807", "url": "https://it.wikipedia.org/wiki?curid=2039570", "title": "Gran Premio d'Europa 1983", "text": "Il Gran Premio d'Europa 1983 \u00e8 stata la quattordicesima prova della stagione 1983 del Campionato mondiale di Formula 1. Si \u00e8 corsa domenica 25 settembre 1983 sul Circuito di Brands Hatch, nel Regno Unito. La gara \u00e8 stata vinta dal brasiliano Nelson Piquet su Brabham-BMW; per il vincitore si tratt\u00f2 del decimo successo nel mondiale. Ha preceduto sul traguardo il francese Alain Prost su Renault e il britannico Nigel Mansell su Lotus-Renault.\nVigilia.\nSviluppi futuri.\nEmerson Fittipaldi, due volte campione del mondo, test\u00f2 al Balocco una vettura dell'Alfa Romeo, in vista di un suo possibile ritorno in F1.\nAnalisi per il Campionato Piloti.\nAlain Prost comandava la graduatoria del campionato piloti, a due gare dal termine, con due punti di vantaggio su Ren\u00e9 Arnoux, cinque su Nelson Piquet e 11 su Patrick Tambay. Prost si sarebbe aggiudicato il suo primo titolo mondiale gi\u00e0 in questo Gran Premio, in particolare vincendo con Piquet massimo terzo, con Arnoux non oltre il quinto posto.\nAnalisi per il Campionato Costruttori.\nLa Scuderia Ferrari comandava la graduatoria con 17 punti di margine sulla Renault, l'unica altra scuderia che poteva impensierire il team in italiano, per la conquista del titolo iridato. La scuderia italiana si sarebbe aggiudicata il titolo riservato ai team se avesse conquistato solo un punto in meno del team francese.\nAspetti tecnici.\nLa Brabham, la McLaren e la Renault adottarono degli alettoni posteriori simili a quelli gi\u00e0 sperimentati dalla Scuderia Ferrari, ovvero con dei profili supplementari, che ne ampliavano la sezione. Alla Ferrari invece vennero proposte delle modifiche al sistema di raffreddamento. Vennero presentate delle modifiche al motore dell'Alfa Romeo, che avrebbero dovuto ridurre il tempo di risposta del turbo, cos\u00ec come il motore BMW dell'ATS venne dotato di nuovi scarichi. Altre novit\u00e0 vennero presentate dai motori TAG-Porsche, in uso alla McLaren. La Tyrrell affid\u00f2 anche a Danny Sullivan una 012, mentre la Spirit decise di proseguire con la 201, giudicando la nuova 101 non ancora pronta.\nAspetti sportivi.\nPer la prima volta venne tenuto un Gran Premio d'Europa con una denominazione autonoma e non solo aggiunta onorifica a qualche gara corsa sul continente. L'ultima occasione, in cui una gara aveva aggiunto al proprio nome anche quello di \"Gran Premio d'Europa\", era stato il Gran Premio di Gran Bretagna 1977, corso a Silverstone. Gi\u00e0 nel 1964 e 1972 le gare, valide come GP di Gran Bretagna, corse a Brands Hatch, aveva ottenuto tale denominazione onorifica. Per la prima volta si organizzavano due gare iridate, nello stesso anno, nel Regno Unito.\nIl circuito aveva ospitato, ad aprile, la Race of Champions, gara non valida per il campionato, vinta da Keke Rosberg. Era dal 1976 che uno stesso tracciato non ospitava due gare di F1 nella stessa stagione, anche se solo una valida per il campionato. In quella occasione era capitato proprio a Brands Hatch, che oltre al gran premio nazionale, aveva organizzato anche la Race of Champions.\nL'inserimento della gara nel calendario fu dovuta alla cancellazione di altre gare, gi\u00e0 previste. Vennero cancellati infatti, il GP di Svizzera, ma con la possibilit\u00e0 che nella stessa data, e sempre a Digione, si potesse tenere un Gran Premio d'Europa, il GP di New York, e quello di Las Vegas. Solo a fine giugno venne inserito in calendario il Gran Premio d'Europa, da tenersi per\u00f2 sul Circuito di Brands Hatch, il 25 settembre. La gara fece segnare, stante anche l'accesa lotta per il titolo, il tutto esaurito in autodromo. Vennero stimati 500 potenziali milioni di telespettatori, grazie alla diretta in Eurovisione.\nLa Theodore Racing present\u00f2 una sola vettura, quella di Roberto Guerrero. Le difficolt\u00e0 finanziarie del team erano dovute alla separazione tra Mo Nunn, che aveva deciso di proseguire la sua attivit\u00e0 negli Stati Uniti, e Teddy Yip. Fu l'ultima apparizione in F1, per il team. In compenso la Williams iscrisse una terza vettura, per il neo campione di F2, Jonathan Palmer. Era dal Gran Premio d'Olanda 1982 che un team non iscriveva pi\u00f9 di due vetture a una gara (ai tempi era stata la March). Palmer utilizz\u00f2 il numero 42, non presente in F1 dal Gran Premio d'Italia 1976, utilizzato da Loris Kessel.\nQualifiche.\nResoconto.\nAl venerd\u00ec Elio De Angelis fu il pi\u00f9 rapido nelle prove ufficiali, dopo che, nelle libere del mattino, era secondo, alle spalle di Nelson Piquet. L'italiano, al pomeriggio, precedette il suo compagno di team, Nigel Mansell, mentre Piquet fu solo terzo. Ottennero risultati pi\u00f9 deludenti le Ferrari: Ren\u00e9 Arnoux chiuse settimo, mentre Patrick Tambay fu solo undicesimo. Arnoux si lament\u00f2 che le gomme non duravano pi\u00f9 di un giro lanciato, mentre Tambay fu penalizzato da problemi al motore.\nLa giornata successiva Riccardo Patrese s'inser\u00ec al secondo posto. De Angelis conquist\u00f2 la sua prima \"pole position\", la prima per la Lotus dal Gran Premio del Canada 1978, ovvero dopo 74 gare. Il pilota romano fu anche autore di un'uscita di pista nelle libere della mattina, ma difese la prima posizione agevolmente, utilizzando un solo treno di gomme al sabato. Per la prima volta dal Gran Premio di Francia 1953 due italiani erano ai primi due posti della griglia di partenza. Fu anche la prima \"pole position\" per la Pirelli, dai tempi del ritorno in F1, la prima dal Gran Premio d'Argentina 1958. Mansell si conferm\u00f2 terzo, e dietro a lui si classificarono tutti i piloti in lotta per il titolo. Solo Alain Prost era attardato, ottavo, dietro anche al compagno di team Eddie Cheever. Jacques Laffite non si qualific\u00f2, per la seconda gara consecutiva, mentre entr\u00f2 nei 26 Jonathan Palmer, all'esordio.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nPrima del via Riccardo Patrese ebbe un problema al motore della sua Brabham, e decise di partire col muletto, adattato per\u00f2 alle esigenze del suo compagno di team, Nelson Piquet.\nIl pilota padovano alla partenza fu pi\u00f9 rapido del connazionale Elio De Angelis, e si pose al comando della gara. Anche Nigel Mansell tent\u00f2 di passare De Angelis alla \"Druids\", ma senza successo; pure Eddie Cheever ebbe un buon spunto al via, ove pass\u00f2 le due Ferrari, e tent\u00f2 anche di mettersi davanti a Nelson Piquet, che resistette all'attacco. Manfred Winkelhock si pose davanti a Ren\u00e9 Arnoux, mentre Tambay fu passato anche dall'altro pilota della Renault, Alain Prost. Al termine del primo giro la classifica recitava Patrese, De Angelis, Mansell, Piquet, Cheever, Winkelhock, Arnoux, Prost e Tambay.\nAl secondo giro Prost pass\u00f2 sia Winkelhock che Arnoux, col tedesco che dovette cedere anche ad Arnoux. Davanti, intanto, Mansell subiva dei problemi nel mettere a temperatura gli pneumatici con Piquet e Cheever che passarono il britannico. Le difficolt\u00e0 del pilota della Lotus proseguirono anche nel giro successivo, ove fu costretto a cedere anche a Prost e Arnoux.\nDe Angelis si pose all'attacco di Patrese, cos\u00ec come Prost si avvicin\u00f2 a Cheever, che pass\u00f2 al nono giro. I primi sei avevano un buon margine sul resto del gruppo, guidato da un lento Mansell.\nAll'undicesimo passaggio ci fu un contatto tra i primi due; la vettura di De Angelis tocc\u00f2 quella di Patrese, in un tentativo di sorpasso: entrambi finirono sull'erba. Patrese ripart\u00ec subito, secondo dietro a Nelson Piquet, mentre De Angelis scal\u00f2 sesto. La gara del pilota romano dur\u00f2 ancora due giri, quando fu costretto al ritiro col motore fuori uso.\nAlain Prost si trov\u00f2, per qualche giro, dietro a Patrese, che cos\u00ec favoriva la fuga del compagno di team Piquet. Il francese pass\u00f2 il pilota della Brabham al giro 15. Cinque giri dopo Ren\u00e9 Arnoux termin\u00f2 in testacoda, fermandosi sui cordoli della curva \"Stirling\". Aiutato dai commissari rientr\u00f2 in pista, ormai per\u00f2 staccato dalla zona dei punti.\nPiquet comandava la gara davanti a Prost, staccato di dieci secondi: si era poi formato un trenino, che vedeva al comando Patrese, seguito da Cheever, Mansell, Tambay, De Cesaris e Winkelhock.\nAl ventottesimo giro si ruppe una canalizzazione dell'olio sulla Tyrrell di Danny Sullivan; il pilota statunitense si accorse subito dell'incendio che stava propagandosi alla vettura, e si ferm\u00f2 in una via di fuga, ove i commissari poterono spegnere le fiamme.\nEddie Cheever si ferm\u00f2 per la sosta al giro 35, rientrando undicesimo. Nei giri seguenti si fermarono anche De Cesaris, Winkelhock e Arnoux. Al giro 38 si stacc\u00f2 un alettone anteriore sulla McLaren di John Watson, gi\u00e0 danneggiato in precedenza. Il pilota britannico perse il controllo della monoposto, e sbatt\u00e9 contro le barriere.\nAl giro 39 una lunga sosta di Patrese ai box, dovuta alle difficolt\u00e0 dei meccanici a sostituirgli uno pneumatico lo fece scendere in decima posizione. Nei giri seguenti tocc\u00f2 anche a Prost e Mansell fermarsi per cambiare le gomme, senza particolari problemi. Al giro 43 tocc\u00f2 a Patrick Tambay, e al giro 44 al leader Piquet: anche in questo caso alla Brabham vi furono dei problemi nel fissaggio di una ruota, ma il brasiliano rientr\u00f2 in gara primo. Dietro al brasiliano vi era Alain Prost, poi Patrick Tambay, Nigel Mansell, Eddie Cheever, Andrea De Cesaris, Derek Warwick, Bruno Giacomelli e Riccardo Patrese.\nLe possibilit\u00e0 di arrivo ai punti per Cheever sfumarono pochi giri dopo, quando fu costretto a una sosta imprevista per un problema alla visiera del casco, che venne aggiustata con del nastro adesivo dai suoi meccanici. Lo statunitense sprofond\u00f2 in classifica in quattordicesima posizione.\nProst subiva dei problemi agli pneumatici e non godeva di un motore performante, ci\u00f2 che gli imped\u00ec di attaccare Piquet per il primo posto. Anche Ren\u00e9 Arnoux fu nuovamente costretto al cambio delle gomme, abbandonando cos\u00ec le speranze residue di marcare punti iridati. Al giro 56 entr\u00f2 in azione, inavvertitamente, l'estintore sulla vettura di Warwick. Il britannico riusc\u00ec a proseguire anche se con problemi di visibilit\u00e0 e di sensibilit\u00e0 al braccio destro.\nAl sessantesimo giro Mansell ebbe la meglio su Tambay, per il terzo posto alla \"Paddock Hill\"; il ferrarista aveva degli pneumatici rovinati e dei freni ormai al limite di rottura. Due giri dopo il francese usc\u00ec di pista alla \"Druids\", a causa del bloccaggio di una ruota.\nNelson Piquet conquist\u00f2 la sua decima vittoria nel mondiale di F1, davanti ad Alain Prost e Nigel Mansell. Prost comandava la classifica del mondiale piloti, con due punti di vantaggio su Piquet.\nRisultati.\nI risultati del gran premio furono i seguenti:\nNote.\n\"Salvo indicazioni diverse le classifiche sono tratte da \""}
{"id": "2039572", "revid": "125700088", "url": "https://it.wikipedia.org/wiki?curid=2039572", "title": "La roba", "text": "La roba \u00e8 una novella di Giovanni Verga pubblicata per la prima volta sulla rivista \"La Rassegna Settimanale\" nel 1880, poi successivamente compresa nella raccolta \"Novelle rusticane\" (1883).\nTrama.\nA Francofonte, in contrada Passaneto, un bracciante, Mazzar\u00f2, grazie alla sua intelligenza ed attraverso l'utilizzo di imbrogli, riesce ad appropriarsi delle terre del padrone (un ricco barone) lasciando a quest'ultimo solo il proprio stemma.\nMazzar\u00f2 diventa ricco ma avaro, \u00e8 severo con i suoi mezzadri e il suo unico scopo \u00e8 possedere cos\u00ec tanta terra da eguagliare quella del re. Divenuto vecchio, pensando che la morte sia ormai vicina, \u00e8 disperato perch\u00e9 sa di non poter portare con s\u00e9 le ricchezze accumulate ed infine uccide gli animali delle sue propriet\u00e0 percuotendoli con un bastone e gridando: \"Roba mia, vientene con me!\".\nContenuti e tecniche narrative.\nNella novella, un abbozzo del successivo \"Mastro-don Gesualdo\", si trovano diversi esempi di una delle tecniche narrative usate dallo scrittore Verga e cio\u00e8 la tecnica dello straniamento, che, definita teoricamente dai formalisti russi degli anni '20, serve per narrare un avvenimento o descrivere un personaggio utilizzando un punto di vista estraneo all'oggetto.\nSi crea cos\u00ec nel lettore un senso di disorientamento, perch\u00e9 questi non ravvisa nel racconto la tradizionale presentazione dei valori codificati, trasmessi da un narratore diegetico, onnisciente, ma si trova faccia a faccia con il fatto nudo e crudo e con il modo di pensare di Mazzar\u00f2, o con quello di un narratore interno al mondo rappresentato.\nIl narratore in questa novella non dimostra mai riprovazione nei confronti del personaggio principale, Mazzar\u00f2, e dei sistemi che ha usato per divenire ricco, mai riprovazione per la sua avarizia, per la sua aridit\u00e0 sentimentale, per la sua brutalit\u00e0 nei confronti dei lavoranti, per la disumanit\u00e0 verso i fittavoli rovinati dalla sua avarizia di usuraio.\nMazzar\u00f2 appare talvolta quasi eroico o degno di lode, cos\u00ec come appare ridicolo nel finale. Anche qui come nella \"Lupa\", il narratore popolare sembra condividere la mentalit\u00e0 ed i valori del popolo, nel modo in cui vede il protagonista.\nCome ne \u201cL'amante di Gramigna\u201d si immagina qualcuno che va in giro e domanda di chi siano i possedimenti che incontra lungo il cammino: \nIn questa novella non vi \u00e8 un punto di vista privilegiato, tutti raccontano e dicono la loro. Il lettore vede anche il punto di vista di Mazzar\u00f2 che si leva il pane di bocca per amore della \"roba\"; un uomo senza vizi ma anche senza affetti:\nIn un certo senso in Mazzar\u00f2 c'\u00e8 il riscatto del povero bracciante che tutti pigliavano a calci ma che poi diviene ricco.\nLa ricchezza di Mazzar\u00f2, per\u00f2, non serve al miglioramento sociale, non serve a creare una vera classe borghese soddisfatta di s\u00e9 e dei propri valori, crea soltanto altri vinti. Mazzar\u00f2 non forma una famiglia, non crea una nuova dinastia di proprietari perch\u00e9 per lui l'unico valore \u00e8 la roba, che non pu\u00f2 portare con s\u00e9 nell'aldil\u00e0: per questo si dispera e vuole che la roba muoia con lui.\nCuriosit\u00e0.\nIl rapper Caparezza si ispira a questa novella per la canzone \"Ninna nanna di Mazzar\u00f2\", presente nell'album \"Habemus Capa\"."}
{"id": "2039574", "revid": "834", "url": "https://it.wikipedia.org/wiki?curid=2039574", "title": "Esame urine", "text": ""}
{"id": "2039586", "revid": "617444", "url": "https://it.wikipedia.org/wiki?curid=2039586", "title": "Cattedrale di Albi", "text": "La cattedrale di Santa Cecilia (in francese: \"Cath\u00e9drale Sainte-C\u00e9cile\") \u00e8 la chiesa madre dell'arcidiocesi di Albi, situata ad Albi, capoluogo del dipartimento del Tarn in Francia. Essa posa su un picco roccioso che domina il fiume Tarn ed \u00e8 uno dei pi\u00f9 grandi edifici del mondo costruiti con soli mattoni. La sua costruzione richiese due secoli di lavoro (dal 1282 al 1480). Dal 1862 \u00e8 classificata come Monumento storico di Francia.\nStoria.\nLa cattedrale fu costruita su un edificio di culto preesistente. Fortemente voluta dal vescovo Bernard de Castanet, fu iniziata il 15 agosto 1282, quando si stava spegnendo l'eco delle lotte contro l'eresia albigese e delle dispute armate con i conti di Tolosa e la citt\u00e0 di Albi, con il proprio circondario, era passata alla corona di Francia. Memore delle vicende belliche che avevano dilaniato quelle terre, Bernard de Castanet volle che la cattedrale avesse anche caratteristiche di fortezza. La struttura principale fu terminata gi\u00e0 nel 1380, ma numerose altre opere connesse, interne ed esterne, furono eseguite successivamente. Nel 1410 fu aperta il Portale di \"Dominique de Florence\" e nel 1480 la cattedrale fu solennemente consacrata dal vescovo Luigi I d'Amboise (vescovo di Albi dal 1474 al 1503), che fece terminare fra il 1485 ed il 1492 l'ultima parte del campanile sul \"donjon\", edificare il coro ed il \"Jub\u00e9\" (o Pontile-tramezzo), e che commission\u00f2 anche il grande baldacchino esterno (Quest'ultimo e il \"Jub\u00e9\" costruiti in pietra bianca ed in stile gotico fiammeggiante), terminato nel 1536.\nNel 1500 fu terminato anche l'insieme di splendidi affreschi del Giudizio universale, sulla parte interna che chiude la navata unica, lato opposto al coro, e quindi volta ad occidente.\nFra il 1509 ed il 1512 vennero eseguiti da artisti carpigiani, Giovan Francesco Donelli e i suoi collaboratori Agazzani e Bissoli gli affreschi sulle vele della volta.\nNel 1736 fu anche terminata la installazione del grande organo, opera di Christophe Moucherel, posto sul lato interno occidentale della navata, al di sopra degli affreschi del Giudizio Universale.\nNel 1947 \u00e8 stata insignita del titolo di Basilica minore.\nDescrizione.\nEsterno.\nLa cattedrale di Santa Cecilia ha il carattere di una chiesa-fortezza, per la posizione sopraelevata e per la presenza del dongione (in francese: \"donjon\"), ovvero il campanile-torre.\nL'esterno dell'edificio \u00e8 caratterizzato e dominato proprio dal dongione, fondamentalmente con una forma a parallelepipedo con base quadrata con gli angoli rinforzati da contrafforti circolari in mattoni; la torre \u00e8 situata a ridosso del lato corto della navata, pertanto la chiesa \u00e8 priva di facciata. I quattro ordini del campanile sono divisi da terrazze con balaustre in pietra. I due ordini inferiori, non presentano finestre, ma alte feritoie con arco a tutto sesto; il terzo ordine dal basso, invece, \u00e8 decorato con archetti ogivali pensili e, su ognuno dei quattro lati, si apre una bifora gotica; l'ordine superiore \u00e8 ottagonale, a sua volta diviso in due ordini ulteriori, con quello inferiore quattro bifore e quello superiore otto, ed \u00e8 rinforzato da tre piccoli archi rampanti e da una caratteristica struttura cilindrica in mattoni all'interno della quale si trovano le scale.\nL'ingresso della chiesa si trova lungo il fianco destro, all'altezza della sesta campata, ed \u00e8 in stile gotico fiammegiante. Il portale \u00e8 leggermente strombato ed \u00e8 sormontato da una quadrifora con, al centro, la statua della \"Vergine col Bambino\". La porta \u00e8 preceduta da un protiro in pietra, aperto su tre lati con un'arcata a tutto sesto e con volta a crociera poggiante su quattro pilastri. Sulla parte esterna dell'abside, si trova un piccolo campaniletto a pianta circolare, costituito da una copertura piramidale a pianta ottagonale e con la cella campanaria che si apre sull'esterno tramite piccole monofore ogivali.\nInterno.\nL'interno della cattedrale di Santa Cecilia \u00e8 a navata unica di dodici campate con cappelle laterali a pianta quadrata sormontate da un matroneo. La navata termina con l'abside poligonale con cinque cappelle radiali ottagonali. L'orientamento non \u00e8 quello originale, con l'altare maggiore situato nell'abside, ma \u00e8 invertito, con l'altare collocato nella base della torre campanaria e il coro adibito a cappella feriale.\nIl coro.\nAll'interno della chiesa, nell'area situata nelle cinque campate alla destra del portale e nell'abside, si trova il pregevole \"coro\" del XV secolo, preceduto da uno \"Jub\u00e9\", recinzione trasversale che separava il coro e il presbiterio dal resto della chiesa. Questa zona \u00e8 definibile come il \"sancta sanctorum\" della chiesa, la parte un tempo accessibile solo ai chierici.\nSi tratta di uno dei pochi \"Jub\u00e9\" rimasti fino ai giorni nostri. Il coro \u00e8 delimitato da un'elaborata transenna marmorea decorata con sculture e rilievi. Le sculture interne rappresentano Santi del Nuovo Testamento, mentre quelle esterne in numero maggiore i personaggi dell'Antico Testamento. A ridosso delle pareti interne, si trovano gli stalli lignei intarsiati. Nella parte semicircolare, vi \u00e8 un altare in marmo con mensa sorretta da pilastri e, alla sua destra, vi \u00e8 la cattedra vescovile. Al centro troviamo una statua della \"Madonna con bambino\" con a destra San Giovanni Battista e a sinistra San Paolo, mentre sul lato opposto Santa Cecilia.\nLe pareti.\nSulla parete di controfacciata, sopra i contrafforti circolari della torre campanaria, si trovano due cicli di affreschi realizzati tra il 1474 e il 1484 raffiguranti il \"Giudizio Universale\" e la \"Creazione del mondo\". Gli affreschi delle volte furono realizzati in stile rinascimentale italiano tra il 1509 e il 1512 da pittori di Bologna. Le dimensioni della superficie pittorica sono di 100 metri di lunghezza per 20 di larghezza.\nIl presbiterio, rialzato di alcuni gradini rispetto al resto della chiesa, ospita il moderno altare maggiore. Nella base del campanile \u00e8 situata la cappella del Santissimo Sacramento, interamente affrescata e con volta a crociera.\nOrgani a canne.\nSulla cantoria a ridosso della parete di controfacciata, si trova il grande organo a canne della cattedrale.\nLo strumento venne costruito tra il 1734 e il 1736 da Christophe Moucherel con 43 registri distribuiti fra quattro manuali e pedaliera. In seguito, sub\u00ec una serie di restauri che ne alterarono le caratteristiche originarie. Gi\u00e0 nel 1747, Fran\u00e7ois e Jean-Fran\u00e7ois L'\u00c9pine aggiunsero alcuni registri ad ancia, mentre nel 1779 Joseph Isnard aggiunse un quinto manuale (\"Bombarde\") con una batteria di ance e un cornetto. Nuovi restauri furono intrapresi nel XIX secolo: tra il 1824 e il 1825, Antoine Peyroulous cambi\u00f2 l'ordine dei registri sui manuali; tra il 1840 e il 1841 i fratelli Claude fecero alcune riparazioni ed altre da Fr\u00e9d\u00e9ric Junk nel 1859. Nel 1865, Th\u00e9odore Maucourt chiuse i registri della terza tastiera (\"R\u00e9cit\") in cassa espressiva. Con un restauro effettuato tra il 1902 e il 1904, Jean-Baptiste Puget trasform\u00f2 lo strumento in un organo romantico riutilizzando parte del materiale antico. Nel 1974, lo strumento venne catalogato come monumento storico di Francia. Tra il 1977 e il 1981, Barth\u00e9lemy Formentelli ricostru\u00ec lo strumento in stile barocco. Lo stesso organaro ha effettuato una pulizia generale dell'organo nel 1999.\nL'organo a canne \u00e8 racchiuso entro una maestosa cassa lignea decorata con sculture e rilievi; si compone del \"Grand Buffet\" e del \"Positivo tergale\". Il \"Grand Buffet\" presenta otto campate simmetricamente uguali separate da nove \"tourrelles\" circolari, sormontate da sculture. Le canne di mostra delle campate sono con bocca \"a mitria\", mentre quelle delle \"tourrelles\" sono con bocca \"a scudo\". Il \"Positivo tergale\" segue lo schema del \"Grand Buffet\", con quattro campate separate da cinque \"tourrelles\" circolari sormontate da sculture. La consolle \u00e8 a finestra ed ha cinque tastiere (di 51 note \"Positif de dos\", prima tastiera, \"Grand-Orgue\", seconda tastiera, e \"Bombarde\", terza tastiera; di 27 note \"R\u00e9cit\", quarta tastiera; di 39 note \"\u00c9cho\", quinta tastiera) e pedaliera a leggio di 30 note. L'organo dispone di 56 registri per un totale di canne.\nA pavimento alla destra del presbiterio si trova un secondo organo a canne di modeste dimensioni, racchiuso entro una cassa neogotica."}
{"id": "2039588", "revid": "287204", "url": "https://it.wikipedia.org/wiki?curid=2039588", "title": "ARA Sant\u00edsima Trinidad (D-2)", "text": "Lo ARA \"Sant\u00edsima Trinidad\" \u00e8 stato un cacciatorpediniere della classe Type 42 inglese, realizzato in Argentina su licenza per la Marina argentina. Durante la sua costruzione la nave fu affondata sullo scalo da una carica esplosiva da 80 kg, che esplodendo a 1 metro di distanza apr\u00ec una falla di 6x3 metri. Gli autori furono i guerriglieri Montoneros, ed in particolare M\u00e1ximo Alfredo Nicoletti, ex incursore della marina argentina e membro dei servizi informativi, che fu anche il protagonista di un altro attentato, fallito, l'operazione Algeciras, durante la Guerra delle Falkland. Il suo nome ripropone quello del brigantino \"Sant\u00edsima Trinidad\" che fece parte della squadra navale comandata dall'ammiraglio Guillermo Brown che nel 1815 combatt\u00e9 una campagna navale contro gli spagnoli. Altra nave della squadra era la fregata a vela \"H\u00e9rcules\", nome riproposto dalla marina argentina per l'unit\u00e0 gemella della \"Sant\u00edsima Trinidad\" Type 42.\nOrigini.\nLe Type 42 argentine, le prime navi sudamericane con capacit\u00e0 di difesa aerea a lungo raggio, avevano alcuni miglioramenti rispetto all'originale britannico, come 2 lanciatori per missili Exocet e 4 mitragliatrici da 12,7\u00a0mm oltre all'armamento standard.\nLa \"Sant\u00edsima Trinitad\", per quanto nominalmente riparata, ebbe la carriera compromessa dai danni subiti e non \u00e8 pi\u00f9 operativa dal 1989; dopo la radiazione la nave \u00e8 stata usata come serbatoio di pezzi di ricambio per mantenere operativo il suo gemello, l\"'Hercules\".\nImpiego operativo.\nLe due navi furono impiegate durante la parte iniziale della Guerra delle Falkland, come scorta alla portaerei \"Veinticinco de Mayo\", inquadrate nel \"Grupo de Tarea 79\" (Task Force 79) sia nelle fasi iniziali della guerra (l'attacco a Port Stanley) che in quello che avrebbe dovuto essere un attacco a tenaglia contro la flotta inglese, con a nord la portaerei e a sud l'incrociatore \"General Belgrano\" e la sua scorta; durante l'avvicinamento, il 2 maggio 1982, le navi di scorta rilevarono le emissioni di un solitario Sea Harrier in ricognizione, e la \"H\u00e9rcules\" lo illumin\u00f2 con i sistemi di controllo tiro, ma non riusc\u00ec a lanciare i missili per un malfunzionamento dell'impianto lanciamissili. La \"Sant\u00edsima Trinitad\" invece perse il suo elicottero Lynx in un incidente di volo. Dopo l'affondamento del \"General Belgrano\", non essendo riuscita la portaerei a lanciare i suoi aerei d'attacco per mancanza di vento, le unit\u00e0 rientrarono alla base, e visto il pericolo costituito dai sottomarini nucleari inglesi furono tenute lontano dalle acque profonde; esse risultarono poi comunque importanti perch\u00e9, pur non essendo impiegati direttamente, aiutarono molto a studiare le tattiche aeree per evitare i radar dei cacciatorpediniere similari inglesi."}
{"id": "2039593", "revid": "287204", "url": "https://it.wikipedia.org/wiki?curid=2039593", "title": "Debipur", "text": " \nDebipur \u00e8 una suddivisione dell'India, classificata come \"census town\", di 9.115 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 10' 53 N e 88\u00b0 10' 21 E.\nSociet\u00e0.\nEvoluzione demografica.\nAl censimento del 2001 la popolazione di Debipur assommava a 9.115 persone, delle quali 4.777 maschi e 4.338 femmine. I bambini di et\u00e0 inferiore o uguale ai sei anni assommavano a 1.131, dei quali 557 maschi e 574 femmine. Infine, coloro che erano in grado di saper almeno leggere e scrivere erano 6.203, dei quali 3.581 maschi e 2.622 femmine."}
{"id": "2039608", "revid": "999533", "url": "https://it.wikipedia.org/wiki?curid=2039608", "title": "Gran Premio del Sudafrica 1983", "text": "Il Gran Premio del Sudafrica 1983 \u00e8 stata la quindicesima, e ultima, prova della stagione 1983 del Campionato mondiale di Formula 1. Si \u00e8 corsa sabato 15 ottobre 1983 sul Circuito di Kyalami. La gara \u00e8 stata vinta dall'italiano Riccardo Patrese su Brabham-BMW; per il vincitore si tratt\u00f2 del secondo successo nel mondiale. Ha preceduto sul traguardo il connazionale Andrea De Cesaris su Alfa Romeo, e il brasiliano Nelson Piquet, anch'egli su Brabham-BMW.\nGrazie ai risultati della gara Piquet si \u00e8 aggiudicato, per la seconda volta in carriera, Campionato mondiale piloti di Formula 1, mentre la Scuderia Ferrari ha vinto il Campionati costruttori, per l'ottava volta.\nVigilia.\nSviluppi futuri.\nAll'indomani del Gran Premio d'Europa la Scuderia Ferrari annunci\u00f2 che Michele Alboreto, pilota impegnato con la Tyrrell, avrebbe sostituito Patrick Tambay, a partire dalla stagione 1984. Era il primo italiano a correre nel mondiale di F1 per la casa italiana dal Gran Premio degli Stati Uniti d'America 1973, quando la Ferrari aveva schierato Arturo Merzario. Tambay venne avvicinato dalla Renault, mentre si fecero pi\u00f9 insistenti le voci di un rientro nelle competizioni per Carlos Reutemann, con la Ligier.\nLa FISA modific\u00f2 la prima bozza di calendario per la stagione 1984; l'esordio era previsto il 26 febbraio, col Gran Premio del Brasile, la fine il 7 ottobre con quello d'Europa. Nel frattempo, il sindaco di Roma, Ugo Vetere, annunci\u00f2 l'interesse della citt\u00e0 per ospitare una gara, nel 1985.\nAnalisi per il Campionato Piloti.\nTre piloti erano ancora in lizza per il titolo: Alain Prost comandava la classifica con 57 punti, seguiva Nelson Piquet con 55 e infine Ren\u00e9 Arnoux con 49; nessuno dei tre si trovava nella situazione di dover scartare il punteggio ottenuto in questa gara. Prost si era aggiudicato 4 gare, mentre i suoi avversari solo tre.\nAlain Prost avrebbe vinto il suo primo titolo se:\nNelson Piquet avrebbe vinto il suo secondo titolo se:\nRen\u00e9 Arnoux avrebbe vinto il suo primo titolo se;\nDi seguito \u00e8 riportata la situazione, in base ai piazzamenti e alle possibili combinazioni, tra i due contendenti del campionato\nAnalisi per il Campionato Costruttori.\nDue scuderie potevano ancora conquistare il titolo riservato ai costruttori: comandava la Ferrari, con 89 punti, e seguiva la Renault con 78. Entrambe le scuderie avevano ottenuto 4 vittorie in stagione. La Renault era perci\u00f2 costretta a vincere il Gran Premio per tenere vive la speranze di aggiudicarsi il titolo.\nLa Renault avrebbe vinto il suo primo titolo costruttori se:\nOgni altra combinazione avrebbe dato, per l'ottava volta, il titolo costruttori alla Ferrari.\nAspetti tecnici.\nIl Sudafrica aveva interdetto, da luglio, l'importazione di idrocarburi sul suo territorio nazionale; ci\u00f2 avrebbe costretto le scuderie ad utilizzare la benzina locale, a 93 ottani, di qualit\u00e0 scadente. Per ovviare ai problemi tecnici che ne sarebbero potuti derivare si decise di permettere ai team l'uso della benzina avio a 104 ottani. Pochi giorni prima della gara per\u00f2 la Brabham, saputo che il divieto d'importazione era decaduto, decise di far giungere in pista 1.500 litri della benzina utilizzata normalmente nel corso del campionato, sulla qualche, tra l'altro, vi erano timori di irregolarit\u00e0 espressi dai concorrenti.\nScoperta l'abolizione del divieto le altre scuderie ottennero il mantenimento della deroga all'utilizzo della benzina avio. Questa deroga fu per\u00f2 contrastata dalla stessa Brabham. La FISA minacci\u00f2 di non considerare valido il gran premio, senza prima un accordo sulla benzina, ma questo avrebbe privato il pilota della Brabham, Nelson Piquet, della possibilit\u00e0 competere ancora per il titolo.\nLa BMW forn\u00ec alla Brabham un sistema di controllo elettronico dell'iniezioni, che poteva essere regolata con un manettino presente in vettura. La casa tedesca aveva ideato anche un nuovo sistema di raffreddamento. La Renault prepar\u00f2, per la prima volta, un motore da qualifica. Altre innovazioni vennero presentate anche dal motore TAG, che equipaggiava le McLaren, e che riguardavano il sistema di raffreddamento degli scambiatori di calore.\nL'innovazione pi\u00f9 importante fu l'esordio della Williams FW09, la prima vettura della scuderia inglese a motore turbo, fornito dalla Honda, che gi\u00e0 sosteneva la Spirit.\nAspetti sportivi.\nOriginariamente il gran premio era previsto come gara di apertura del campionato, ma, dopo la decisione assunta dalla federazione di modificare il regolamento tecnico, venne rinviato, per concedere alle scuderie pi\u00f9 tempo per testare le nuove vetture, modificate nell'aerodinamica.\nAlla gara non partecip\u00f2 la Theodore Racing, che cos\u00ec abbandon\u00f2 definitivamente la Formula 1. Non vi partecip\u00f2 nemmeno la Spirit, che per\u00f2 rientr\u00f2 in campionato l'anno seguente. Il numero di vetture iscritte scese cos\u00ec a 26, visto che la Williams non schier\u00f2 pi\u00f9 la terza vettura, come invece avvenuto nella gara precedente.\nNelle prove libere, che si tennero a inizio settimana, il pi\u00f9 veloce, al luned\u00ec, fu Patrick Tambay, che precedette Elio De Angelis; i due furono per\u00f2 i soli piloti a testare gomme da qualifica. Tambay complet\u00f2 93 giri, pari a due gran premi. Tambay si conferm\u00f2 anche al marted\u00ec, mentre secondo fu l'altro ferrarista Ren\u00e9 Arnoux. La Renault ebbe delle difficolt\u00e0 a esprimere velocit\u00e0 sul rettilineo principale, anche se Prost chiuse col quinto tempo. Si dimostr\u00f2 competitiva la nuova Williams, con Jacques Laffite che ottenne il quarto tempo. Derek Warwick distrusse, in un incidente, la sua Toleman, restando per\u00f2 indenne.\nSi ipotizz\u00f2 che la Renault potesse saltare il rifornimento in gara, sfruttando l'altitudine del tracciato, che limitava la potenza dei turbo. Questo avrebbe significato, infatti, un minor consumo di carburante.\nQualifiche.\nResoconto.\nLe prime prove ufficiali videro, col miglior tempo, la Ferrari di Patrick Tambay, che precedette di due decimi Nelson Piquet, e di oltre mezzo secondo Alain Prost. Tambay batt\u00e9 il tempo del brasiliano nella fase finale della sessione. L'altro pilota ancora in lizza per il titolo, Ren\u00e9 Arnoux fu vittima di un curioso incidente. Nella prima fese delle prove fu costretto ad accostare la sua vettura al bordo della \"Clubhouse\", per un problema elettrico; nel tentativo di aiutare i commissari a spostare la monoposto, la ruota anteriore sinistra colp\u00ec la caviglia del pilota francese. Trasportato in un ospedale di Johannesburg le radiografie esclusero una frattura ma evidenziarono uno stiramento. La presenza del pilota francese per il resto del weekend di gara non venne messe in discussione. Keke Rosberg, con la nuova Williams, motorizzata Honda, chiuse col quinto tempo.\nIl caldo del giorno seguente consent\u00ec solo a dieci piloti di migliorare il tempo del gioved\u00ec. Tambay conferm\u00f2 la \"pole position\", la quarta della sua carriera. Il francese comp\u00ec solo due giri nella giornata, proprio per la difficolt\u00e0 di migliorare i cronometraggi del giorno prima. Alle sue spalle rimase Nelson Piquet, mentre terzo scal\u00f2 Riccardo Patrese, pur nelle difficolt\u00e0 delle Brabham, che subirono la rottura di due motori. Anche Arnoux riusc\u00ec a recuperare il quarto posto, battendo il tempo del giorno prima di Prost, che al venerd\u00ec dovette accontentarsi solo del decimo tempo di giornata, a causa anche di una errata scelta degli pneumatici. Kenny Acheson riusc\u00ec, per la prima volta, a qualificarsi per la gara, mentre le due Osella, pur non avendo ottenuto un tempo sufficiente per la qualifica, vennero ammesse comunque alla gara, con l'accordo di tutte le altre scuderie.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNel giro di formazione, a causa di un problema al motore, il pilota della McLaren John Watson non prese il via assieme agli altri piloti. Riuscito a partire, una volta raggiunto il plotone, gi\u00e0 schierato sulla griglia, invece di accodarvisi, riprese la sua posizione in griglia, cosa non permessa dal regolamento, tanto durante il gran premio venne squalificato.\nAl via le Brabham di Nelson Piquet e Riccardo Patrese presero il comando, rubando la prima posizione a Patrick Tambay; alla \"Crowthorne\" Andrea De Cesaris pass\u00f2 Alain Prost, per il quarto posto. Seguivano Keke Rosberg, Ren\u00e9 Arnoux e Elio De Angelis. Nel secondo giro Tambay dovette cedere anche a De Cesaris e Prost. Sempre al giro 2 Jacques Laffite fin\u00ec la sua gara, per un incidente, dopo essere stato tamponato da Eddie Cheever.\nAl quinto giro Niki Lauda prese la settima posizione ad Arnoux e, un giro dopo, pass\u00f2 anche Keke Rosberg. De Angelis, nel frattempo, viene passato da diverse vetture, a causa di un guasto al propulsore. Al nono giro Prost pass\u00f2 De Cesaris, mentre Lauda sorpass\u00f2 anche l'altro ferrarista, Tambay, che aveva dei problemi con gli pneumatici. Nello stesso giro termin\u00f2 la sua gara Ren\u00e9 Arnoux, uno dei tre piloti in lizza per il titolo, col motore fuori uso.\nLa rincorsa di Lauda prosegu\u00ec al giro 12, quando super\u00f2 De Cesaris e si trov\u00f2 quarto, dietro alle due Brabham e Prost. Con questa classifica Piquet si sarebbe assicurato il titolo, con 3 punti di margine sul francese della Renault. Al giro 18 Lauda entr\u00f2 sul podio virtuale, passando Prost. Al ventesimo giro viene esposta la bandiera nera per Watson.\nAl ventottesimo passaggio Nelson Piquet and\u00f2 ai box per il cambio gomme: rientr\u00f2 in pista sempre primo, davanti a Patrese e Lauda. Al trentaquattresimo passaggio anche Lauda and\u00f2 al cambio gomme, rientrando in gara solo settimo. Due giri dopo Alain Prost si ritir\u00f2, per un problema al turbo. Ormai solo un ritiro poteva levare a Piquet il suo secondo titolo mondiale. Piquet guidava sempre il gran premio, davanti a Patrese, De Cesaris, Tambay, Lauda e Warwick.\nTra il giro 41 e il 47 fecero la loro sosta De Cesaris, Tambay e Patrese. Ci\u00f2 permise a Lauda di scalare terzo, dietro alle due Brabham. Keke Rosberg settimo, al giro 48, riusc\u00ec a sdoppiarsi, in quanto Piquet aveva rallentato il ritmo di gara. Al giro 56 si ferm\u00f2 anche Patrick Tambay, anche lui fermato da un guasto al turbo. Poco dopo anche Bruno Giacomelli fu costretto all'abbandono, con le fiamme che si levavano dal motore della sua Toleman.\nAl sessantesimo giro Riccardo Patrese venne lasciato passare da Piquet, portandosi in testa alla gara. Al giro 69 Niki Lauda prese il secondo posto al brasiliano, alla \"The Kink\". Piquet ora si trovava vicino anche De Cesaris, mentre proseguiva la lotta tra Rosberg e Cheever per la sesta posizione.\nNegli ultimi giri Niki Lauda si lanci\u00f2 all'inseguimento di Patrese, ma dovette desistere per un corto circuito della sua batteria, ritirandosi. Piquet riconquist\u00f2 cos\u00ec la seconda posizione, che per\u00f2 perse presto, passato da Andrea De Cesaris.\nLa classifica non mut\u00f2 fino al termine. Dietro alla doppietta di piloti italiani, Nelson Piquet, col terzo posto, si aggiudic\u00f2 il suo secondo titolo mondiale. Derek Warwick chiuse quarto davanti a Rosberg. Una vettura motorizzata Honda tornava cos\u00ec a punti in Formula 1 per la prima volta dal Gran Premio del Messico 1968, quando un analogo piazzamento fu ottenuto da Jo Bonnier.\nRisultati.\nI risultati del gran premio furono i seguenti:"}
{"id": "2039615", "revid": "594360", "url": "https://it.wikipedia.org/wiki?curid=2039615", "title": "River Flows in You", "text": "River Flows in You (\"Un fiume scorre in te\" in italiano) \u00e8 una composizione per pianoforte solista composta dal pianista e compositore sudcoreano Yiruma e incisa nel suo secondo disco del 2001 \"First Love\", insieme ad altre famose melodie come \"Kiss the Rain\" e \"Maybe\".\nNel brano, di musica contemporanea, sono presenti molti elementi riconducibili anche alle sonorit\u00e0 pop e New Age.\nIl tema principale si ripete e nel ritornello viene sviluppato con molti abbellimenti musicali come in altri brani dello stesso autore, quali \"Maybe\". Pur basandosi su pochi accordi \u00e8 un brano molto espressivo."}
{"id": "2039619", "revid": "290948", "url": "https://it.wikipedia.org/wiki?curid=2039619", "title": "Scarico convergente-divergente", "text": ""}
{"id": "2039623", "revid": "56620", "url": "https://it.wikipedia.org/wiki?curid=2039623", "title": "Fuori di zucca", "text": "Fuori di zucca - Brividi, Tormenti e i soliti casini di un adolescente in crescita (titolo originale \"The Growing Pains of Adrian Mole\") \u00e8 un romanzo di Sue Townsend scritto nel 1984 ed \u00e8 il proseguimento de \"Il diario segreto di Adrian Mole\". In esso vengono narrate le vicende quotidiane di un ragazzo di quindici anni di nome Adrian Mole.\nTrama.\nIn seguito ad un'operazione al naso, a Adrian s'ingrossa quest'ultima parte del corpo. Barry Kent, il prepotente compagno, \u00e8 stato cacciato da scuola. Un dentista leva a Adrian un dente cariato e, in seguito ad una protesta della madre, il dentista ne mette a Adrian uno nuovo. In pratica, questo libro narra delle vicende dello sfortunato quindicenne, che tenta di diventare scrittore di libri famosi.\nQueenie, la moglie di Bert muore in seguito a un ictus.\nAmori.\nPandora lascia Adrian perch\u00e9 ossessionato da esperienze sessuali. Poi si rimettono insieme.\nFratelli.\nDoreen Slater, l'ex amante del padre di Adrian, George, ha avuto un figlio, e proprio dal padre di Adrian. \nDai genitori di Adrian nasce una nuova figlia, Rosie, che Lucas ritiene sua figlia, invece il padre \u00e8 George."}
{"id": "2039626", "revid": "287204", "url": "https://it.wikipedia.org/wiki?curid=2039626", "title": "Provincia di Sakon Nakhon", "text": "La provincia di Sakon Nakhon si trova in Thailandia e fa parte del gruppo regionale della Thailandia del Nordest. Si estende per 9.606 km\u00b2, ha 1.128.232 abitanti ed il capoluogo \u00e8 il distretto di Mueang Sakon Nakhon. La citt\u00e0 principale \u00e8 Sakon Nakhon.\nSuddivisione amministrativa.\nLa provincia \u00e8 suddivisa in 18 distretti (\"amphoe\"). Questi a loro volta sono suddivisi in 125 sottodistretti (\"tambon\") e 1323 villaggi (\"muban\")."}
{"id": "2039628", "revid": "287204", "url": "https://it.wikipedia.org/wiki?curid=2039628", "title": "Dhupguri", "text": " \nDhupguri \u00e8 una suddivisione dell'India, classificata come \"census town\", di 37.998 abitanti, situata nel distretto di Jalpaiguri, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 36' 0 N e 89\u00b0 1' 0 E e ha un'altitudine di 79 .\nSociet\u00e0.\nEvoluzione demografica.\nAl censimento del 2001 la popolazione di Dhupguri assommava a 37.998 persone, delle quali 19.972 maschi e 18.026 femmine. I bambini di et\u00e0 inferiore o uguale ai sei anni assommavano a 4.499, dei quali 2.334 maschi e 2.165 femmine. Infine, coloro che erano in grado di saper almeno leggere e scrivere erano 27.684, dei quali 15.517 maschi e 12.167 femmine."}
{"id": "2039629", "revid": "225373", "url": "https://it.wikipedia.org/wiki?curid=2039629", "title": "Cagnetto", "text": ""}
{"id": "2039632", "revid": "91533", "url": "https://it.wikipedia.org/wiki?curid=2039632", "title": "Zacharia Sitchin", "text": ""}
{"id": "2039635", "revid": "1851848", "url": "https://it.wikipedia.org/wiki?curid=2039635", "title": "Nannie Doss", "text": "In totale uccise 12 persone, tra cui la suocera, due nipoti, sua madre, sua sorella, due mariti e due dei suoi figli mediante l'utilizzo di veleno per topi o arsenico.\nBiografia.\nNannie Doss (ovvero Nancy Hazle Doss con il soprannome e il cognome dell'ultimo marito) nacque nel 1905 a Blue Mountain nell'Alabama da Jim Hazle, un padre alcolista e collerico e una madre invece affettuosa, Louisa \"Lou\" Holder Hazle; era la maggiore di tre sorelle e un fratello.\nA 7 anni, durante un viaggio in treno con tutta la famiglia, Nannie sub\u00ec un grave incidente; a causa di una brusca frenata, Nancy sbatt\u00e9 fortemente la testa procurandosi una ferita che nel tempo non le diede tregua causandole frequenti emicranie. Secondo le sue affermazioni, questa sarebbe stata la causa principale della sua vita da \"serial killer\".\nTutte e quattro le sorelle occupavano le giornate con lo studio, con il lavoro nei campi e con le faccende domestiche. Nancy, in particolare, crebbe trascorrendo la sua adolescenza alla ricerca di un amore romantico, ma il padre le proibiva anche di truccarsi e di frequentare i suoi coetanei, specialmente se di sesso maschile. Nonostante il severo divieto, crescendo Nannie cominci\u00f2 a frequentare di nascosto i ragazzi del luogo.\nPrimo matrimonio.\nNel 1921 trov\u00f2 lavoro come operaia in una fabbrica nella vicina Anniston dove si produceva lino. L\u00ec incontr\u00f2 il sedicenne Charles \"Charley\" Braggs che, dopo essere stato presentato al padre, venne accolto ben volentieri in famiglia. I due si sposarono ed ebbero quattro figli in poco tempo, ma sei anni dopo Nancy, stanca della fatica di allevare tanti figli, ne uccise due mettendo del veleno per topi (stricnina) nelle loro minestre; inspiegabilmente dopo poco tempo mor\u00ec anche la madre di Charlie, con cui Nancy aveva una forte rivalit\u00e0.\nNessuno cap\u00ec che si tratt\u00f2 di omicidio, ma il marito sospett\u00f2 di Nancy; chiese il divorzio nel 1927 (lo ottenne nel 1928) e se ne and\u00f2 con una delle due figlie rimaste, tornando un anno dopo con una nuova compagna e cacciando l'ex moglie di casa. Nannie ritorn\u00f2 a casa dei suoi genitori con le due figlie rimaste, lasciandole per lo pi\u00f9 alle cure di sua madre. Lei invece inizi\u00f2 a lavorare in un laminatoio di cotone locale per mantenere se stessa e i suoi figli. Impieg\u00f2 il tempo restante alla ricerca di un nuovo marito, tramite annunci e ricerche sulla rivista intitolata \"Cuori solitari\". Cominci\u00f2 cos\u00ec a frequentare Frank Harrelson di Jacksonville (Carolina del Nord), che spos\u00f2 poco dopo.\nSecondo matrimonio.\nIl matrimonio and\u00f2 avanti per sedici anni, ma fu tutt'altro che felice, in quanto Frank si rivel\u00f2 essere anch'egli un alcolista e venne arrestato spesso per rissa. Durante questo matrimonio Melvina, la primogenita di Nannie, ebbe due figli. Subito dopo il parto del secondo figlio di Melvina, Nancy lo uccise infilando uno spillone nella testa del neonato. Nessuno sospett\u00f2 qualcosa, anche se Melvina aveva un ricordo confuso: sul letto dell'ospedale credette infatti di aver sognato distrattamente la madre che infilzava la testa della bambina. Nancy fu effettivamente vista giocare con uno spillone all'interno dell'ospedale, ma Melvina immagin\u00f2 di aver sognato la scena e cos\u00ec la morte della figlia sembr\u00f2 un naturale decesso successivo al parto.\nTempo dopo Melvina litig\u00f2 con il marito e decise di andare per qualche tempo da suo padre, lasciando il primo figlio alla madre Nancy. Mentre la figlia era via, Nancy stipul\u00f2 una ricca assicurazione sulla vita del nipote Robert (circa $ 500), dopodich\u00e9 lo uccise asfissiandolo, senza sollevare alcun sospetto. Quello stesso anno uccise anche suo marito Frank; una sera del 1945 questi torn\u00f2 a casa ubriaco, dopo una notte di festa con amici che erano tornati dal servizio prestato durante la seconda guerra mondiale, e costrinse Nancy ad avere rapporti sessuali con lui. Il giorno seguente ella decise di ucciderlo mettendo del veleno per topi nella sua bottiglia di whisky e anche questa morte non dest\u00f2 sospetti, poich\u00e9 a causa dell'alcool Frank aveva molti problemi fisici. Egli mor\u00ec il 15 settembre 1945.\nTerzo matrimonio.\nNel 1947 Nannie si trasfer\u00ec a Lexington in Carolina del Nord, dove conobbe e spos\u00f2 Arnie Lanning. Tuttavia anche questo matrimonio non si rivel\u00f2 sereno; anche lui era un alcolista. Utilizzando lo stesso metodo utilizzato per il precedente marito, Nannie uccise anche Arnie, che venne tuttavia considerato morto per insufficienza cardiaca data la sua abitudine di bere alcolici. La sorella e la madre di quest'ultimo reclamarono il diritto di ottenere la casa del defunto Arnie, cos\u00ec Nancy la diede alle fiamme e uccise la madre di Arnie per incassare i soldi dell'assicurazione. In seguito Nannie si trasfer\u00ec dalla sorella Dovie e uccise anche lei con del veleno. Dopo averne ereditato la casa, tramite un'agenzia matrimoniale conobbe Richard Morton, con cui si spos\u00f2.\nQuarto matrimonio.\nDopo un primo periodo di felicit\u00e0, Nannie scopr\u00ec che Richard si tratteneva spesso in citt\u00e0 poich\u00e9 aveva una o pi\u00f9 amanti; decise cos\u00ec di uccidere anche lui. Nel frattempo per\u00f2 mor\u00ec anche il padre di Nannie e sua madre, per non restare sola, si trasfer\u00ec nel gennaio 1953 da lei e suo marito Richard. Cos\u00ec Nannie uccise per prima la madre e dopo circa tre mesi anche il marito, dopo che questi aveva bevuto un thermos di caff\u00e8 che Nannie aveva appositamente preparato con l'arsenico. Nel frattempo aveva gi\u00e0 cercato annunci di \"single\" sulla solita rivista, conoscendo Samuel Doss di Tulsa, con cui si spos\u00f2 nel giugno del 1953.\nQuinto matrimonio e ultima vittima.\nI primi tempi furono felici poich\u00e9 Doss non era un alcolizzato, ma dopo un po' anche questo matrimonio si trasform\u00f2 in un rapporto noioso, cos\u00ec Nannie decise di andarsene. Il marito, tramite varie lettere, la implor\u00f2 di cambiare idea e lei decise di ritornare solamente dopo aver ottenuto che il suo nome apparisse sul conto bancario del consorte e di diventare la beneficiaria di due polizze assicurative per la vita. Rientrata a casa del marito, decise subito di ucciderlo con una torta di prugne avvelenata con l'arsenico, ma non vi riusc\u00ec. Sam cominci\u00f2 a sentirsi male e rimase ricoverato in ospedale per un mese, ma riusc\u00ec comunque a salvarsi.\nNessuno ancora sospettava di Nannie, ma la notte stessa in cui Sam torn\u00f2 dall'ospedale, la donna fece un secondo tentativo, riuscendo questa volta a uccidere il marito utilizzando il suo metodo ben rodato, ovvero mettendo l'arsenico nel caff\u00e8. Stavolta il medico curante di Samuel incominci\u00f2 ad avere dei sospetti su Nannie, dato che il suo paziente era appena stato dimesso dall'ospedale in salute. Le chiese quindi di acconsentire a un'autopsia, spiegandole che avrebbe salvato altre vite in futuro se avesse potuto determinare quale malattia aveva causato la morte del marito. Quando il dottore trov\u00f2 abbastanza arsenico nel corpo di Doss da uccidere un cavallo, avvis\u00f2 subito la polizia, che arrest\u00f2 la donna.\nArresto e condanna.\nNannie decise di confessare tutto solo dopo che la polizia minacci\u00f2 di confiscarle le riviste di annunci di \"Cuori solitari\" e, dopo dodici omicidi, nel 1955 fu condannata all'ergastolo. A 48 anni rischi\u00f2 di essere la prima donna a dover affrontare la sedia elettrica in Oklahoma, ma dopo due anni di carcere un giudice la dichiar\u00f2 folle. Il magistrato spieg\u00f2 poi che non aveva voluto creare un \"precedente\" andando a giustiziare una donna e specialmente non una persona con disabilit\u00e0 mentale.\nDoss apparve entusiasta per la prospettiva della vita in carcere, dove divenne famosa per la sua abitudine di sorridere allegramente e ridacchiare mentre parlava dei suoi crimini; fu cos\u00ec che guadagn\u00f2 il soprannome di \"giggling granny\" (\"nonna ridacchiante\"). Intervistata sulla sua vita in prigione, Doss si lamentava che l'unico lavoro che le fosse permesso era nella lavanderia, notando che le sue offerte per lavorare in cucina erano state educatamente rifiutate. Il 2 giugno 1965 mor\u00ec di leucemia nel penitenziario dell'Oklahoma, nel decimo anniversario della sua carcerazione, e fu sepolta nel cimitero di Maple Grove a Russellville, in Kentucky."}
{"id": "2039638", "revid": "478814", "url": "https://it.wikipedia.org/wiki?curid=2039638", "title": "Provincia di Sisaket", "text": "La provincia di Sisaket () \u00e8 in Thailandia e fa parte del gruppo regionale della Thailandia del Nordest. Si estende per 8.840 km\u00b2, ha abitanti e il capoluogo \u00e8 il distretto di Mueang Sisaket, dove si trova la citt\u00e0 principale Sisaket.\nSuddivisione amministrativa.\nLa provincia \u00e8 suddivisa in 22 distretti (\"amphoe\"). Questi a loro volta sono suddivisi in 206 sottodistretti (\"tambon\") e 2411 villaggi (\"muban\").\nAmministrazioni comunali.\nNessun comune della provincia ha lo status di citt\u00e0 maggiore (\"thesaban nakhon\"), i due comuni che rientrano tra le citt\u00e0 minori (\"thesaban mueang\") sono Sisaket (che nel 2020 aveva residenti) e Kantharalak (). Tra le pi\u00f9 popolate municipalit\u00e0 di sottodistretto (\"thesaban tambon\") vi sono Phrai Bueng , Khun Han e Nam Kham ."}
{"id": "2039642", "revid": "307923", "url": "https://it.wikipedia.org/wiki?curid=2039642", "title": "Barbo dorato", "text": ""}
{"id": "2039645", "revid": "1543377", "url": "https://it.wikipedia.org/wiki?curid=2039645", "title": "Benedetto Pareto", "text": "\u00c8 stato dichiarato beato, quale ufficiale riconoscimento dell'apparizione mariana da parte della Chiesa Cattolica.\nL'apparizione.\nSecondo la tradizione, l'apparizione di Maria al contadino Pareto ebbe luogo il 29 agosto 1490 sul Monte Figogna.\nLa storia della presunta apparizione \u00e8 riportata in un memoriale notarile del 1530 da tre testimoni, verosimilmente tre contadini della Val Polcevera, che tra i primi accorsero all'appello del Pareto che cercava uomini e mezzi per la costruzione della primordiale Cappella.\nIl memoriale descrive il Pareto come un uomo umile e pio, che acconsent\u00ec con entusiasmo alla richiesta che la Madonna gli avrebbe fatto di dedicarle una cappella sulla vetta del Monte Figogna.\nMa, lungo la strada di casa, venne dissuaso dalla moglie, la quale temeva per il danno alla reputazione che una storia cos\u00ec singolare avrebbe provocato tra la gente del paese.\nQuesta inadempienza sarebbe costata al Pareto una grave caduta da un albero di fico.\nOrmai moribondo e giudicato spacciato, gli sarebbe stata offerta una nuova opportunit\u00e0 ed egli, in cambio della grazia della guarigione, si impegn\u00f2 a mantenere la promessa fatta.\nLa casa del veggente.\nFonti storiche locali riferiscono che la sua famiglia viveva presso la localit\u00e0 denominata ancora oggi dei \"Pareti\", dove fino all'inizio del XX secolo erano ancora visibili i resti di un'abitazione a lui attribuita.\nOggi in quel luogo sorge un complesso di due cappelle. La pi\u00f9 grande venne edificata intorno al 1905, su commissione dell'allora parroco di Livellato don Eugenio Carossio, ed \u00e8 stata affrescata tra il 1989 e il 1990 dal pittore e sacerdote genovese don Francesco Boccardo, con scene tratte dal racconto dell'apparizione o tratte dalla storia pi\u00f9 recente del santuario, quali la visita di papa Giovanni Paolo II nel 1985.\nLa seconda cappella, pi\u00f9 piccola, custodisce una lapide del 1818, posta in quel luogo dall\"'Onorevole Masseria del Santuario\", dove si legge:\n\"In queste macerie vedi gli avanzi dell'abituro in cui soggiornava quel Benedetto Pareto al quale apparve la Regina del Cielo il 29 agosto 1490 e gli die' grazia di erigere in nome di Lei il tempio che torreggia in vetta al Figogna\".\nOgni anno, la seconda domenica di settembre, la cappella, detta della \"II Apparizione\", \u00e8 meta di una solenne processione religiosa, organizzata dai parrocchiani di Livellato e dalla loro Confraternita.\nNonostante l'umile origine, il cognome \u00e8 attestato appartenere a nobile famiglia italiana originaria di Genova e Ovada:\nLe notizie della tradizione orale.\nLe notizie sulla vita del Pareto, al di l\u00e0 di quelle relative al presunto evento soprannaturale, sono poche e desunte soprattutto da fonti orali.\nTra le scarse notizie, dall'iconografia tradizionale si desume che egli praticava la pastorizia, portando a pascolare il suo piccolo gregge lungo le pendici del monte Figogna; e dalla stessa sappiamo che presso la casa egli si prendeva cura di alcuni alberi da frutto, uno dei quali, un fico, gli provoc\u00f2 il drammatico incidente che la devozione attribu\u00ec al suo aver disatteso alla richiesta di Maria.\nLa tradizione orale riporta i nomi della moglie, Teresa, e dei figli Bartolomeo e Pasquale, che forse realizzarono il primo piccolo albergo nei pressi della prima cappella. I loro discendenti edificarono intorno al 1651 un luogo di ristoro, nel bivio tra la strada per Livellato e l'appena realizzata direttrice per il Santuario.\nLa devozione dopo la sua morte.\nDopo la morte, la devozione popolare attribu\u00ec al Pareto l'appellativo di beato, utilizzato nonostante la mancanza del riconoscimento ufficiale della Chiesa.\nUna parte delle sue ossa fu conservata fino alla met\u00e0 del XIX secolo in una cassetta di legno barocca, custodita nella chiesa di Livellato. Nel 1842, su decreto vescovile, venne rimossa e le ossa furono gettate in una fossa comune.\nQuelle custodite a tutt'oggi nell'oratorio di Livellato sono state riesumate all'inizio del XX secolo, ma recenti analisi scientifiche ne hanno rivelato la non autenticit\u00e0.\nNel 1998 furono riportate al santuario del Figogna alcune ossa ritenute di Benedetto Pareto, molto pi\u00f9 numerose di quelle conservate a Livellato, e custodite per oltre settant'anni nel santuario della Madonna della Guardia di Tortona, fondato da don Luigi Orione. Le presunte reliquie, analizzate e ritenute non autentiche, sarebbero state cedute negli anni venti del XX secolo dall'allora rettore del Santuario mariano del Figogna, monsignor Clemente Malfatti, all'amico don Orione, in procinto di erigere a Tortona un grandioso santuario dedicato alla Madonna della Guardia."}
{"id": "2039647", "revid": "767487", "url": "https://it.wikipedia.org/wiki?curid=2039647", "title": "Banochemi", "text": "I Banochemi (noti anche come Baenochaemae, Bainochaimai-\u0392\u03b1\u03b9\u03bd\u03bf\u03c7\u03b1\u03af\u03bc\u03b1\u03b9 o Bonochamae) furono un popolo germanico citato da Tolomeo e stanziato nella Germania Magna. Secondo il geografo, i Banochemi vivevano ad est dei Camavi, nei pressi del fiume Elba."}
{"id": "2039648", "revid": "438678", "url": "https://it.wikipedia.org/wiki?curid=2039648", "title": "Tipi di attacco informatico", "text": "Un tipo di attacco informatico, nella sicurezza informatica e nella crittografia, \u00e8 un metodo di violazione adottato per cercare di recuperare quante pi\u00f9 informazioni possibili da informazioni protette tramite crittografia.\nModalit\u00e0 e tecniche.\nUn attacco pu\u00f2 risultare pi\u00f9 efficace se combinato con la ricerca di informazioni collaterali sul sistema da violare. A questo scopo pu\u00f2 essere utilizzato un attacco a canale laterale, nel quale si raccolgono dati sulla chiave, sull'algoritmo, sulle risorse computazionali, sul sistema operativo. Esempi di canali laterali sono il consumo elettrico, il tempo di esecuzione delle operazioni dell'algoritmo, le variazioni del campo magnetico, il rumore elettromagnetico prodotto.\nClassificazione.\nCe ne sono diversi tipi, distinti per modalit\u00e0, tecniche e scopi, i pi\u00f9 comuni possono essere raggruppati come segue:"}
{"id": "2039651", "revid": "26630", "url": "https://it.wikipedia.org/wiki?curid=2039651", "title": "Lycos", "text": "Lycos \u00e8 un motore di ricerca ed un portale web che focalizza la sua attivit\u00e0 nella fornitura di servizi e contenuti per Internet. Lycos comprende anche una rete di posta elettronica, web hosting, reto sociale e siti di intrattenimento. L'azienda ha sede a Waltham, Massachusetts ed \u00e8 una sussidiaria di Kakao.\nStoria.\nLycos nasce come motore di ricerca nell'ambito di un progetto di Michael Loren Mauldin presso la Carnegie Mellon University di Pittsburgh nel 1994. Il progetto esce dall'ambito accademico l'anno successivo ad opera di Bob Davis e viene presentato al pubblico il 13 aprile del 1995. Gli anni seguenti sono caratterizzati da una crescita sostenuta tanto che nel 1999 Lycos \u00e8 presente in oltre 40 paesi nel mondo e diviene il sito web pi\u00f9 visitato in assoluto. La crisi delle dot-com che si manifesta pesantemente tra la fine degli anni novanta e i primi anni duemila coinvolge anche Lycos che nel 2000 viene acquistata dalla spagnola Terra Networks per 5,4 miliardi di dollari. Negli stessi anni Lycos abbandon\u00f2 gradualmente il ruolo di motore di ricerca ed evolve verso la filosofia del portale offrendo quindi anche servizi non strettamente legati alla ricerca.\nPur rimanendo uno dei siti pi\u00f9 visitati al mondo, Lycos sotto la gestione di Terra perde competitivit\u00e0 surclassato nella ricerca prima da AltaVista e poi da Google. Nel 2004 le attivit\u00e0 di Lycos vengono nuovamente cedute alla coreana Daum Communications Corporation che ne \u00e8 diventata la proprietaria.\nIl 16 febbraio 2009 Lycos Italia chiude quasi tutti i servizi tra cui la mail con questo annuncio: \"Cari utenti e cari potenziali utenti LYCOS, come gi\u00e0 annunciato le settimane scorse sulla stampa e sul nostro sito Internet, il 15.02.2009 abbiamo cessato la maggior parte delle nostre attivit\u00e0 e dei servizi relativi al nostro portale.\"\nAssetto.\nLycos opera in diverse decine di paesi nel mondo. Il suo mercato principale rimane quello degli Stati Uniti mentre le attivit\u00e0 europee sono gestite tramite joint venture con operatori locali. Il modello commerciale del sito \u00e8 di tipo misto e comprende quindi sia gli introiti pubblicitari delle inserzioni presenti sul sito, sia la vendita di servizi a valore aggiunto come ad esempio l'hosting di siti web.\nServizi.\nLe funzioni di ricerca rappresentano un servizio non pi\u00f9 centrale per Lycos. Al pari di altri portali come Yahoo! o Excite, Lycos offre una vasta gamma di servizi, per lo pi\u00f9 gratuiti, tra cui chat e contenuti informativi. Non mancano le collaborazioni con fornitori esterni che curano alcune sezioni del sito.\nTra i servizi a pagamento, Lycos offre l'hosting web, una versione potenziata della sua mail, una sezione dedicata agli acquisti elettronici.\nLycos ha anche acquisito negli anni le attivit\u00e0 di altre societ\u00e0 che sono state poi integrate nella sua offerta. Tra queste si segnalano Tripod, storico sito di web hosting gratuito, e Jubii societ\u00e0 danese che fornisce un servizio di web mail innovativo che attualmente si affianca ma non sostituisce quello di Lycos."}
{"id": "2039657", "revid": "287204", "url": "https://it.wikipedia.org/wiki?curid=2039657", "title": "Dignala", "text": " \nDignala \u00e8 una suddivisione dell'India, classificata come \"census town\", di 12.510 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 35' 11 N e 87\u00b0 11' 16 E.\nSociet\u00e0.\nEvoluzione demografica.\nAl censimento del 2001 la popolazione di Dignala assommava a 12.510 persone, delle quali 6.741 maschi e 5.769 femmine. I bambini di et\u00e0 inferiore o uguale ai sei anni assommavano a 1.177, dei quali 605 maschi e 572 femmine. Infine, coloro che erano in grado di saper almeno leggere e scrivere erano 9.753, dei quali 5.739 maschi e 4.014 femmine."}
{"id": "2039658", "revid": "729019", "url": "https://it.wikipedia.org/wiki?curid=2039658", "title": "Marco Carrino", "text": "Biografia.\nAiutante di Battaglia degli Alpini, Cavaliere della Repubblica Italiana, \u00e8 stato decorato con medaglia d'argento al valor militare, insignito della croce di guerra e autorizzato a fregiarsi agli effetti araldici dell'emblema dell'Istituto Nazionale del Nastro Azzurro.\n\u00c8 stato insignito di onorificenza per distruzione di carro armato nemico che apr\u00ec un varco alle truppe alpine nella ritirata di Russia dove aveva assunto il comando dei superstiti della Divisione Cuneense, Battaglione \"Borgo San Dalmazzo\".\nLa relazione sui fatti d'arme dei reparti della \"Cuneense\" dal giorno 17 gennaio al 29 gennaio 1943, scritta da Marco Carrino, \u00e8 riportata nel libro \"La Cuneense, storia di una divisione alpina\" di Libero Porcari. Fu lo stesso generale Emilio Battisti, comandante della Divisione Cuneense, a scrivere l'introduzione al libro di Giuseppe Costa, \"Vent'anni dopo, i disperati del Don\", diario di Piero Comaschi e Marco Carrino, superstiti della tragica odissea degli alpini.\nOnorificenze.\nCon queste motivazioni il 20 marzo 1950 il Presidente della Repubblica, Luigi Einaudi, gli confer\u00ec la medaglia d'argento al valore militare."}
{"id": "2039661", "revid": "729019", "url": "https://it.wikipedia.org/wiki?curid=2039661", "title": "Matt Pini", "text": "Biografia.\nDi professione idraulico, Pini si mise in luce rugbisticamente gi\u00e0 ai tempi della scuola: fece parte della rappresentativa studentesca australiana e, successivamente, dell'Under-21.\nTrasferitosi a Brisbane, debutt\u00f2 nel 1994 negli \"Wallabies\" e un anno dopo fu selezionato da Bob Dwyer per la in Sudafrica.\nTuttavia perse il posto dopo il primo incontro, una sconfitta proprio contro gli \"Springbok\", e fu rimpiazzato da Matt Burke; perse anche il posto nella rappresentativa del Queensland a vantaggio di un altro nazionale, Tim Horan.\nQuando stava per tornare alla sua professione, fu chiamato nel 1997 da Dwyer, nel frattempo trasferitosi in Inghilterra ad allenare il Leicester; questi gli comunic\u00f2 che c'era un club della Premiership che necessitava di un estremo, e Pini, quando seppe che si trattava del Richmond, accett\u00f2.\nNel 1998, grazie ad ascendenze italiane, pot\u00e9 acquisire la doppia cittadinanza ed essere selezionato per la Nazionale allora diretta da Georges Coste; esord\u00ec per l' nel 1998 nel torneo di qualificazione a Huddersfield contro e (rispettivamente vittoria e sconfitta).\nNel 1999, partecipando alla Coppa del Mondo, divenne tra i pochi giocatori ad avere disputato la competizione con due Nazionali diverse.\nNel 2000, dopo il Sei Nazioni, matur\u00f2 la decisione di non giocare pi\u00f9 in Nazionale per poter stare vicino alla famiglia, scelta che fu ufficializzata in settembre, all'inizio della prima delle tre stagioni con il Newport.\nNel 2003, dopo tre stagioni nel club gallese, abbandon\u00f2 l'attivit\u00e0 agonistica.\nDal 2007 allena la prima squadra del Gallopers Old Boys di Ashgrove, che milita nella Premiership del Queensland."}
{"id": "2039662", "revid": "106908", "url": "https://it.wikipedia.org/wiki?curid=2039662", "title": "Batini", "text": "I Batini (o Bateinoi-\u0392\u03b1\u03c4\u03ae\u03b9\u03bd\u03bf\u03b9) furono una trib\u00f9 germanica citata da Tolomeo e stanziata nella Germania Magna, ad est dei Banochemi, i quali erano vicini all'alto corso dell'Elba. Questo \u00e8 tutto quello che si sa per certo di questo popolo; tuttavia, basandosi sulla somiglianza dei nomi, che abbiano abitato nell'area dell'odierna Bautzen, in Sassonia.\nPresentavano un'economia basata unicamente sul frutto dell'arancio. I reperti risalenti ai Batini mostrano come la trib\u00f9 attuasse con ricorrenza annuale una sorta di vendemmia delle arance nota come \"pestatura batinica\". Le arance venivano calpestate con i piedi cos\u00ec da estrarne il succo durante canti e balli che facevano del \"pestare\" una sorta di culto e rito religioso. Questa usanza ha fatto dei Batini la trib\u00f9 nota come \"Pestarance\"."}
{"id": "2039665", "revid": "287204", "url": "https://it.wikipedia.org/wiki?curid=2039665", "title": "Dhusaripara", "text": " \nDhusaripara \u00e8 una suddivisione dell'India, classificata come \"census town\", di 12.117 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 38' 31 N e 88\u00b0 00' 58 E.\nSociet\u00e0.\nEvoluzione demografica.\nAl censimento del 2001 la popolazione di Dhusaripara assommava a 12.117 persone, delle quali 6.091 maschi e 6.026 femmine. I bambini di et\u00e0 inferiore o uguale ai sei anni assommavano a 2.831, dei quali 1.454 maschi e 1.377 femmine. Infine, coloro che erano in grado di saper almeno leggere e scrivere erano 3.625, dei quali 2.373 maschi e 1.252 femmine."}
{"id": "2039673", "revid": "287204", "url": "https://it.wikipedia.org/wiki?curid=2039673", "title": "Dhulian", "text": " \nDhulian \u00e8 una suddivisione dell'India, classificata come \"municipality\", di 72.906 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 24\u00b0 40' 60 N e 87\u00b0 58' 0 E e ha un'altitudine di 3 .\nSociet\u00e0.\nEvoluzione demografica.\nAl censimento del 2001 la popolazione di Dhulian assommava a 72.906 persone, delle quali 36.524 maschi e 36.382 femmine. I bambini di et\u00e0 inferiore o uguale ai sei anni assommavano a 14.479, dei quali 7.309 maschi e 7.170 femmine. Infine, coloro che erano in grado di saper almeno leggere e scrivere erano 28.746, dei quali 17.449 maschi e 11.297 femmine."}
{"id": "2039678", "revid": "123504586", "url": "https://it.wikipedia.org/wiki?curid=2039678", "title": "Ain't It Funny (Murder Remix)", "text": "Ain't It Funny (Murder Remix) \u00e8 un brano musicale della cantante statunitense Jennifer Lopez, scritto dalla stessa con Cory Rooney, 7 Aurelius e i rapper Ja Rule e Cadillac Tah che eseguono le strofe da loro scritte. Prodotto da Irv Gotti, il brano \u00e8 stato pubblicato nel 2002 come singolo apri-pista dell'album di remix di Lopez intitolato , ed \u00e8 stato un enorme successo, soprattutto negli Stati Uniti, dove ha raggiunto il numero 1 della Hot 100 rimanendovi per sei settimane consecutive e di molte altre classifiche di Billboard.\nComposizione e testo.\nDopo il notevole successo che il singolo precedente I'm Real aveva riscontrato soprattutto grazie al remix della Murder, Inc. curato da Irv Gotti, Lopez e la casa discografica decidono di produrre un remix del singolo Ain't It Funny (pubblicato al di fuori degli Usa) ricorrendo nuovamente all'aiuto di Gotti e di Ja Rule. Come nel caso di \"I'm Real\", anche il remix di \"Ain't It Funny\" \u00e8 molto diverso dalla versione originale in tutto, nella struttura, nella base, nelle sonorit\u00e0 e perfino nel testo, rendendo le due versioni due canzoni completamente diverse, accomunate soltanto dal titolo. La versione originale infatti, scritta e prodotta dalla cantante insieme a Cory Rooney, era un tipico esempio di Pop latino, con grande uso di timbales e maracas; la versione prodotta da Gotti invece ha un timbro completamente diverso, ovvero di hip hop tagliente che si avvale del campionamento di un brano del 1994 di Craig Mack, \"Flava in Ya Ear\". L'uso di piatti e sintetizzatore \u00e8 molto pi\u00f9 forte rispetto ai precedenti singoli della cantante, che erano caratterizzati da ritmi hip hop pi\u00f9 morbidi. Il testo della canzone, pur essendo diverso, si incentra sullo stesso tema di quello della versione originale, ma usando un linguaggio pi\u00f9 esplicito e aggressivo (infatti nei rap di Caddillac Tah e Ja Rule, sebbene nella cover del CD promozionale per il Murder Remix di Ain't It Funny non ci sia mai stata messa l'etichetta \"Parental Advisory Explicit Content\", vengono recitati due versi per le due strofe in cui dice per i rispettivi casi \"It's must be the ass\" (\"La tua arma deve essere il culo\") e \"I never been a sucker, fuck you Chill Ya\" (\"Non ho mai avuto uno schifoso, vaffanculo Chill Ya\"). La cantante si rivolge ad un ex fidanzato che decide di tornare all'attacco, chiedendogli se non sembra divertente che lui la desideri adesso, quando in passato l'ha trascurata proprio mentre erano fidanzati. J.Lo gli consiglia di prenderla come una esperienza da cui imparare, e ricorda di come lui l'abbia trattata durante la loro storia passata, da quando la lasciava sola a quando le faceva regali costosi solo per non lasciarla scappare (citando anche la hit passata Love Don't Cost a Thing). La canzone si chiude con un outro in cui la cantante ipotizza una possibile amicizia, visto che entrambi hanno trovato un nuovo partner.\nLa canzone era stata inizialmente pensata per l'allora esordiente Ashanti, ma Gotti ha persuaso la cantante affinch\u00e9 lasciasse il pezzo a Lopez, in modo da allargare il numero di artisti famosi con cui avesse collaborato la sua etichetta Murder Inc. In ogni caso Ashanti ha prestato la sua voce per i cori del brano. In un'intervista del 2004 rilasciata a People, alla domanda su quale canzone avrebbe interpretato con piacere, Ashanti ha risposto proprio \"Ain't It Funny (Murder Remix)\".\nVideo musicale.\nIl videoclip del singolo, diretto dall'allora marito della cantante Chris Judd, si apre con la soggettiva dell'ipotetico ex ragazzo della Lopez che attende fuori di casa che gli venga aperta la porta. La cantante lo fa entrare svogliatamente e lo accompagna per tutta la casa, dove si sta svolgendo una festa, finch\u00e9 non entrano in camera da letto e iniziano a litigare; dopo di ci\u00f2 lei lo caccia di casa dando un calcio alla porta. Questa sequenza \u00e8 intermezzata da riprese di Lopez, Ja Rule e Cadillac Tah che eseguono il brano in una stanza bianca, mentre l'ultima parte del video \u00e8 eseguita nella cucina dai rivestimenti dorati. La strofa di Cadillac Tah vede il rapper che esegue il brano in uno studio di registrazione allestito in casa. Il video \u00e8 pieno di comparse fatte da artisti legati alla Murder Inc., tra cui Ashanti e Irv Gotti.\nIl look della cantante in questo video \u00e8 molto diverso rispetto a quelli precedenti. I suoi capelli sono perfettamente lisci con una frangetta sulla fronte, ed indossa nella maggior parte delle scene, lenti a contatto colorate, che vanno dall'argento al dorato. Nella prima parte trucco e abiti della cantante sono tutti incentrati sul viola, mentre nella scena girata nella stanza bianca indossa una corta camicetta colorata e pantaloni rossi piene di frangelaterali. In un'altra scena la cantante appare seduta su una sedia girevole, con i capelli raccolti in una coda di cavallo e una camicia di seta gialla, che lascia intravedere il reggiseno.\nRicezione.\nA differenza del remix di \"I'm Real\", \"Ain't It Funny (Murder Remix)\" \u00e8 stato pubblicato separatamente da \"Ain't It Funny\", e viene considerato come una canzone diversa dall'originale anche dal punto di vista delle classifiche. Sulla copertina del singolo non viene specificato \"Murder Remix\", in quanto la versione originale non \u00e8 stata pubblicata in America del Nord, dove il pubblico segue molto di pi\u00f9 l'hip hop che il latin pop. Il 9 marzo del 2002 il singolo raggiunge la posizione numero 1 della Hot 100, dove rimane stabile per sei settimane consecutive, fino al 13 aprile. Sia per J.Lo che per Ja Rule questo \u00e8 il terzo singolo a ottenere la numero 1 negli Usa. Il singolo ha raggiunto la vetta della classifica sostituendo Always On Time, singolo di Ja Rule con Ashanti, e dopo sei settimane \u00e8 stato rimpiazzato da \"Foolish\" di Ashanti: in questo modo la Murder Inc. di Gotti ha dominato le classifiche per gran parte del 2002, imponendosi come etichetta di grande successo sia nel panorama urban che in quello pop. Il brano \u00e8 stato il terzo di J.Lo, dopo If You Had My Love e \"I'm Real\", ad entrare nella top10 della Hot R&amp;B/Hip-Hop Songs. Nelle classifiche di fine anno il singolo \u00e8 arrivato al numero 13 nella Hot 100 e al numero 34 nella classifica R&amp;B.\nNel Regno Unito la canzone ha raggiunto la posizione numero 4, diventando il terzo singolo della cantante a raggiungere questa posizione nelle classifiche britanniche e il settimo ad entrare in top5. Il singolo ha raggiunto la posizione numero 7 sia in Svizzera che nei Paesi Bassi, e in entrambi i casi \u00e8 stato il settimo singolo della cantante ad entrare in top10.\nIn altri casi il singolo \u00e8 entrato in classifica senza superare il successo ottenuto da \"Ain't It Funny\"."}
{"id": "2039679", "revid": "838137", "url": "https://it.wikipedia.org/wiki?curid=2039679", "title": "Faventia", "text": ""}
{"id": "2039682", "revid": "729019", "url": "https://it.wikipedia.org/wiki?curid=2039682", "title": "Joseph Karl Ambrosch", "text": "Biografia.\nSulla vita giovanile di Ambrosch ci giungono scarse informazione e nessuna propriamente dimostrabile. Tuttavia si sa per certo che studi\u00f2 musica a Praga sotto la guida di Johann Antonin Kozeluch. Grazie alla sua straordinaria, piacevole e ben addestrata voce, a partire dal 1784, fu attivo come cantante tenore, probabilmente fu membro di una compagnia teatrale, presso diversi teatri d'opera; dapprima cant\u00f2 ad Bayreuth e successivamente Amburgo e Hannover. Il 18 giugno 1787 Ambrosch si esib\u00ec nella parte di \"Belmonte\" nel Singspiel mozartiano \"Il ratto dal serraglio\" ad Amburgo, dove rimase fino al 1790. A partire dal 1791 per vent'anni cant\u00f2 principalmente per il \"K\u00f6nigliche Theater\" (Teatro Reale) di Berlino, dove debutt\u00f2 sempre nei panni dei \"Belmonte\". Del suo periodo berlinese si ricordano in particolare nel 1795 le sue partecipazioni nella parte di \"Tamino\" in una ripresa del \"Flauto Magico\" e nei panni di \"Pylades\" (Pilade) in una ripresa in tedesco del \"Iphigenie auf Tauris\", Nonostante egli avesse ricevuto a partire dal 1811 una pensione, apparve in pubblico come interprete in Singspiele e in concerti fino al 1818. Fu membro della \"Singakademie\" dal 1810 al 1817 e fu attivo inoltre come compositore, soprattutto di canti massonici."}
{"id": "2039683", "revid": "174925", "url": "https://it.wikipedia.org/wiki?curid=2039683", "title": "Baharyia", "text": ""}
{"id": "2039684", "revid": "339392", "url": "https://it.wikipedia.org/wiki?curid=2039684", "title": "Assassin's Creed Harder Assassinate", "text": ""}
{"id": "2039689", "revid": "110157", "url": "https://it.wikipedia.org/wiki?curid=2039689", "title": "Exact Audio Copy", "text": "Exact Audio Copy o pi\u00f9 semplicemente EAC, \u00e8 un software proprietario per l'estrazione (ripping) delle tracce audio da supporti CD Audio. Il programma \u00e8 stato scritto e progettato da Andre Wiethoff per il sistema operativo MS Windows, ma \u00e8 stato testato con successo anche su Linux tramite l'utilizzo di Wine.\nEAC \u00e8 usato per convertire le tracce standard di un Audio CD in file di tipo .wav, che tramite un codificatore esterno possono successivamente essere trasformate in file MP3, Ogg Vorbis, WavPack, e FLAC. Supporta inoltre l'uso di \"AccurateRip\" (confronta il proprio rippaggio con quello degli altri utenti) e pu\u00f2 automaticamente creare cue sheets con tutti i gap, gli attributi delle tracce, l\"'International Standard Recording Code\" ed il cd text.\nIl software \u00e8 disponibile con una licenza freeware per uso non commerciale. \"Exact Audio Copy\" \u00e8 diventato molto popolare fra gli audiofili per l'elevata qualit\u00e0 dell'estrazione delle tracce audio ed anche per la capacit\u00e0 di recuperare tracce da cd danneggiati."}
{"id": "2039695", "revid": "729019", "url": "https://it.wikipedia.org/wiki?curid=2039695", "title": "Battaglia di Faenza (542)", "text": "Nella primavera del 542, nella battaglia di Faenza (allora Faventia), un esercito ostrogoto guidato da re Totila sconfisse le pi\u00f9 numerose forze bizantine dei generali Constanzo ed Alessandro, dando il via alla rinascita dell'offensiva gotica, che contrastava la conquista bizantina dell'Italia.\nBattaglia.\nNel 541 Totila fu eletto re degli Ostrogoti. Nel frattempo i Bizantini, verso la fine del 541, tentarono di impadronirsi di Verona ma senza successo. Quando Totila fu informato degli avvenimenti di Verona, chiam\u00f2 a s\u00e9 gran parte dei Goti ivi di guarnigione, mettendo cos\u00ec assieme un esercito di 5.000 Goti, e conducendoli a Faenza, dove si era ritirato l'esercito imperiale. Procopio inserisce nella narrazione un'arringa del soldato armeno Artabaze, in cui metteva in guardia i suoi superiori dal non sottovalutare i Goti solo perch\u00e9 inferiori di numero. Artabaze sugger\u00ec ai suoi comandanti di porre truppe dall'altro lato del fiume, e di assalire l'esercito goto mentre si accingeva a valicare il fiume per impedire di riunirsi in un solo corpo. Il consiglio di Artabaze non fu per\u00f2 accolto dai suoi comandanti, i quali, divisi su come operare, non prepararono adeguatamente la loro armata all'imminente battaglia, venendo accusati da Procopio di consumare oziosi il loro tempo.\nSempre Procopio riporta un'arringa di Totila al proprio esercito, in cui esortava le proprie truppe a dare il massimo nella battaglia imminente, consapevoli che se la battaglia fosse stata persa, sarebbe stata persa definitivamente anche la guerra, a causa della disparit\u00e0 delle forze; tuttavia il re era fiducioso nel fatto che in caso di vittoria i Goti avrebbero potuto guadagnare terreno, accrescersi di numero e riconquistare finanche l'Italia intera, considerando anche le divisioni tra i generali bizantini nonch\u00e9 il malcontento della popolazione italica per l'oppressione fiscale bizantina.\nTotila comand\u00f2 a trecento soldati di valicare il fiume, di accostarsi all'accampamento nemico e di dardeggiarlo, nella convinzione che lo scompiglio creato lo avrebbe fatto desistere da ogni pensiero di valorose gesta. Nel frattempo, attraversato il fiume con il resto della sua armata, Totila marci\u00f2 immediatamente contro il nemico. A un certo punto un goto di nome Uliare, spronato il cavallo e lasciata l'ordinanza, si ferm\u00f2 in mezzo ai due schieramenti asserendo di voler sfidare a duello qualcuno degli avversari; solo l'armeno Artabaze accett\u00f2 la sfida, mentre i suoi commilitoni erano immobili sopraffatti dalla paura. Ebbe la meglio Artabaze che fer\u00ec mortalmente Uliare. Tuttavia, nel tentativo di dare il colpo di grazia per sicurezza al nemico, si fer\u00ec accidentalmente e gravemente anch'egli, venendo costretto a indietreggiare. Uliare mor\u00ec come anche Artabaze, dopo tre giorni di agonia. Mentre Artabaze veniva curato, proseguiva la battaglia tra i due schieramenti. A decidere la battaglia fu la comparsa dei trecento soldati goti che attaccarono inaspettatamente l'esercito imperiale alle spalle; i soldati bizantini, convinti erroneamente che quei 300 soldati goti fossero in numero maggiore, volsero vergognosamente in fuga, venendo inseguiti dal nemico e subendo molte perdite. I Goti fecero molti prigionieri di guerra e per di pi\u00f9 si impadronirono di tutte le insegne imperiali. I comandanti imperiali, con l'esercito decimato, trovarono riparo in varie fortezze, di cui assunsero la difesa."}
{"id": "2039696", "revid": "767487", "url": "https://it.wikipedia.org/wiki?curid=2039696", "title": "Povero Cristo", "text": "Povero Cristo \u00e8 un film italiano del 1975 diretto da Pier Carpi.\nTrama.\nCento milioni in cambio delle prove dell'esistenza di Dio: un'inchiesta tra la gente non gli consente di trovarle, ma il protagonista trover\u00e0 Ges\u00f9 Cristo in se stesso e otterr\u00e0 lo stesso il compenso."}
{"id": "2039712", "revid": "1543377", "url": "https://it.wikipedia.org/wiki?curid=2039712", "title": "Heaven (Bryan Adams)", "text": "Heaven \u00e8 una canzone rock scritta da Bryan Adams e Jim Vallance per il quarto album di Adams \"Reckless\" pubblicato nel 1984, da cui \u00e8 stato estratto come terzo singolo.\nLa canzone raggiunse la vetta della classifica \"Billboard\" Hot 100 e la numero nove della \"Billboard\" Rock Tracks. La canzone \u00e8 stata in seguito inserita in tutti i greatest hits di Adams, tranne che in \"The Best of Me\". Il disco \u00e8 stato certificato disco d'oro in Canada nel 1985.\nDescrizione.\nComposizione e registrazione.\nBryan Adams compose \"Heaven\" nel periodo in cui apriva i concerti dei Journey.\nLa registrazione di \"Heaven\" venne effettuata presso lo studio di registrazione The Power Station di New York il 6 e 7 giugno del 1983.\nAdams pensava che \"Heaven\" non fosse idonea per l'album Reckless, decisione in parte influenzata dal produttore discografico Jimmy Iovine, che stava lavorando con il cantautore canadese al momento della registrazione. Iovine sosteneva che la canzone fosse \"soft\" esortando Adams a non includerla nell'album; ma all'ultimo minuto Adams aggiunse \"Heaven\" per la track-list.\nA met\u00e0 della sessione di registrazione, il batterista \"Mickey Curry\" annunci\u00f2 che avrebbe lasciato perch\u00e9 aveva gi\u00e0 preso impegni precedenti per una sessione con Hall &amp; Oates.\nCurry aveva messo in guardia Adams circa la limitata disponibilit\u00e0 di quel giorno. La sessione di registrazione \"Heaven\" era in ritardo, cos\u00ec ha chiamato il batterista della band Journey, Steve Smith. Smith era a New York, in quel momento e ha in sostituito Curry. Durante la scrittura di \"Heaven\", Adams e Vallance sono stati influenzati dalla ballata \"Faithfully\".\nPubblicazione e riscontro.\nIl singolo \"Heaven\" \u00e8 apparso nella colonna sonora di A Night In Heaven nel 1983 e ha ricevuto molta diffusione in radio, raggiungendo la posizione numero 9 nella mainstream rock song nei primi mesi del 1984. \u00c8 stato rilasciato come terzo singolo estratto dall'album Reckless nell'aprile del 1985 e ha raggiunto la posizione numero 1 nella \"Billboard\" Hot 100. La canzone \u00e8 anche tornata nella Billboard Rock Tracks nel 1985, raggiungendo la posizione numero 27. \"Heaven\" ha anche raggiunto la posizione numero 12 sulla Adult contemporary music, diventando il secondo singolo di Adams ad arrivare nella lista dopo Straight from the Heart nel 1983. In Canada, \"Heaven\" \u00e8 stata ufficialmente lanciata alla radio nel mese di gennaio del 1985. La canzone ha raggiunto le prime venti posizioni sulla RPM e rimase nella Top 20 per un altro mese.\nLa canzone \u00e8 stata pubblicata in Australia, Europa e Nuova Zelanda nel 1985. \"Heaven\" ha raggiunto la Top 40 nel Regno Unito; ha raggiunto la top ten in Svezia e nel Regno Unito e poi la top 20 in Austria, Irlanda , Svizzera ; in Germania ha raggiunto la posizione numero 28.\nVideo musicale.\nIl video prodotto per \"Heaven\" fu diretto dal regista irlandese Steve Barron. Il video \u00e8 stato nominato all'MTV Video Music Awards nella categoria \"migliore cinematografia\". La canzone non ha vinto il premio, ma \u00e8 stata una dei quattro singoli tratti dall'album che \u00e8 stato nominato per un MTV Video Music Award.\nCi sono due versioni del video musicale: la prima fu girata a Jersey City e vede il cantautore esibirsi durante un concerto in mezzo a molti fan, tra cui l'attrice Lysette Anthony. Quest'ultima dopo aver lasciato il fidanzato per aver guidato in stato di ubriachezza (infatti si vede che si arrabbia con un poliziotto) si dirige verso il teatro dove si sta tenendo il concerto del cantautore; sul finire della canzone per\u00f2 lui la vede e lei scappa, e la insegue, mentre la seconda fu girata a Londra viene mostrato Bryan Adams esibirsi in un teatro vuoto mentre dietro di lui, degli schermi mostrano il suo gruppo suonare.\nCover.\nNel corso degli anni sono state effettuate numerose cover del brano, fra cui:\nVersione di DJ Sammy.\nInterpretato da DJ Sammy e Yanou con la partecipazione vocale della cantante Do, \u00e8 stato pubblicato come singolo il 21 novembre del 2001 in Europa.\nHeaven ha raggiunto il 1\u00ba posto nel Regno Unito e il numero 8 degli Stati Uniti nella Billboard Hot 100."}
{"id": "2039714", "revid": "201394", "url": "https://it.wikipedia.org/wiki?curid=2039714", "title": "Francesco Magnelli", "text": "Durante la sua carriera ha suonato, fra gli altri, con Litfiba, CSI e CCCP.\nBiografia.\nInizia a collaborare con i Litfiba nel 1984, contribuisce con Gianni Maroccolo agli arrangiamenti di 17 re, inoltre partecipa alle registrazioni del successivo album Litfiba 3 e prende parte alla relativa tourn\u00e9e in qualit\u00e0 di tastierista aggiunto.\nParallelamente all'attivit\u00e0 con i Litfiba, nel periodo tra gli anni ottanta e novanta, ha fondato con Gianni Maroccolo e Antonio Aiazzi il gruppo dei Beau Geste, dedito in particolare alla composizione di colonne sonore per spettacoli teatrali, pubblicando due dischi per la Materiali Sonori.\nCon la prima scissione dei Litfiba e la fuoriuscita di Maroccolo dalla band, il sodalizio con il bassista si rafforza e i due musicisti vengono chiamati dai CCCP Fedeli alla linea per curare gli arrangiamenti e per suonare nelle registrazioni del disco Epica Etica Etnica Pathos. Ma appena pubblicato il disco anche la band emiliana si scioglie.\nNel 1991 produce per i Dharma, band della scena rock grunge fiorentina, l'omonimo album pubblicato dalla BMG Ariola. L'anno successivo attiva una collaborazione con Gianni Maroccolo e il tecnico del suono Marzio Benelli dello Studio Emme, fondando il centro di produzione \"Sonica\". Vengono scoperte e lanciate band come Settore Out, Joecool e Marlene Kuntz e prodotti i loro primi dischi. Sempre nel 1992 il direttore artistico del Museo D'Arte Moderna di Prato, organizza una serata in cui gli ex CCCP, insieme agli ex Litfiba propongono dal vivo tutte le canzoni dell'ultimo album realizzato insieme e mai suonate in concerto. Lo spettacolo diventa la scusa per tornare on stage tutti insieme e sar\u00e0 la scintilla che porter\u00e0 alla nascita del Consorzio Suonatori Indipendenti. Infatti dopo la serata di Prato, racchiusa nell'album live Maciste contro tutti pubblicato nel '93, la band decide di proseguire insieme per una tourn\u00e9e nei primi mesi dello stesso anno. Nel 1994 viene pubblicato il loro primo album in studio Ko de mondo, registrato nel manoir \"Le Prajou\" a Finist\u00e8re, in Bretagna.\nNel frattempo la casa di produzione \"Sonica\", si unisce a \"I Dischi Del Mulo\" fondata da Giovanni Lindo Ferretti e Massimo Zamboni, per dare vita al Consorzio Produttori Indipendenti.\nNel 1996 viene pubblicato il secondo album in studio Linea Gotica, che contiene ovvi riferimenti alla Resistenza italiana durante la Seconda guerra mondiale e alla guerra nei Balcani di quegli anni. L'anno successivo i CSI curano la colonna sonora del film Tutti gi\u00f9 per terra di Davide Ferrario al quale partecipano con un cameo.\nNel settembre del '97 vede la luce l'album di pi\u00f9 successo del gruppo. Infatti Tabula Rasa Elettrificata arriva a sorpresa primo in classifica, mettendo cos\u00ec in crisi l'idea di \"gruppo alternativo\". Da l\u00ec a poco Zamboni lascer\u00e0 la band e con la pubblicazione delle raccolte Noi non ci saremo Vol. 1 e Vol. 2 l'esperienza C.S.I. si chiude.\nDopo il matrimonio tra Magnelli e Ginevra Di Marco, celebrato con rito civile il 1\u00ba luglio 2000 nella casa comunale di Montespertoli, dalle ceneri dei C.S.I. nascono nel 2001 i P.G.R., band formata dai componenti superstiti al progetto precedente. Ma dopo aver pubblicato il primo disco omonimo, nel 2004, assieme a Ginevra, Magnelli lascia i PGR per seguire la carriera solista della moglie.\nNel maggio 2014, in occasione del trentennale della pubblicazione della colonna sonora di Eneide di Krypton, torna a collaborare con i Beau Geste per rimettere in scena la vecchia pi\u00e8ce teatrale riveduta e corretta in sei serate dal vivo al Teatro Studio di Scandicci.\nIl progetto, che vede anche la composizione di un nuovo \"canto\" e la pubblicazione delle registrazioni delle serate, viene interamente finanziato attraverso un crowdfunding online sulla piattaforma Musicraiser.\nFrancesco Magnelli e Ginevra Di Marco hanno tre figli: Jacopo, Viola, Alice.\nStazioni Lunari.\nMagnelli \u00e8 ideatore e direttore artistico di Stazioni Lunari, spettacolo musicale itinerante al quale prendono parte ogni volta autori e musicisti sempre diversi, che interagiscono tra di loro in una fusione musicale che travalica stili e generi. La musica proposta proviene in parte dal repertorio di ogni artista e in parte da brani della tradizione della musica popolare di varie parti del mondo. Unico ospite fisso del progetto \u00e8 Ginevra Di Marco, mentre tra gli altri artisti che hanno preso parte a Stazioni Lunari si ricordano: Cisco, Cristiano Godano, Simone Cristicchi, Giovanni Lindo Ferretti, Teresa De Sio, Piero Pel\u00f9, Morgan, Paola Turci, Brunori Sas, Carmen Consoli e Max Gazz\u00e8.\nDiscografia.\nCon i Beau Geste.\nBeau Geste:"}
{"id": "2039718", "revid": "984922", "url": "https://it.wikipedia.org/wiki?curid=2039718", "title": "Fono (Micronesia)", "text": "Fono ( o Ono) \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Nomoneas Settentrionali, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 319 abitanti (Census 2008)."}
{"id": "2039719", "revid": "547992", "url": "https://it.wikipedia.org/wiki?curid=2039719", "title": "Pio Angeletti", "text": "Biografia.\nInizi\u00f2 la sua carriera cinematografica sul set di \"Roma citt\u00e0 aperta\" di Roberto Rossellini, come ragazzo tuttofare; la collaborazione con il regista continu\u00f2 anche con \"Viaggio in Italia\" ed \"Europa '51\", film nel quale fece anche un cammeo nel ruolo di un magistrato.\nIn seguito produsse \"Celluloide\" di Carlo Lizzani, pellicola che ripercorre le fasi di produzione di \"Roma citt\u00e0 aperta\".\nSono gli anni in cui diventa ispettore di produzione nella societ\u00e0 \"Ponti-De Laurentiis\", dove ebbe il compito di seguire film di notevole budget come \"Ulisse\" di Mario Camerini del 1954.\nDopo molti anni trascorsi alla \"Fair Film\" di Mario Cecchi Gori come direttore di produzione, decide di separarsi e di fondare insieme ad Adriano De Micheli la \"Dean Film\".\nQui approdarono come collaboratori gli amici di una vita: Dino Risi, Ettore Scola, Age e Scarpelli, Bernardino Zapponi, Ruggero Maccari e successivamente Mario Monicelli e Luigi Comencini.\nCon la Dean Film in societ\u00e0 con Adriano De Micheli produsse molti successi, tra i quali: \"Il fascino discreto della borghesia\", \"C'eravamo tanto amati\", \"Dramma della gelosia\" e \"Profumo di donna\"."}
{"id": "2039721", "revid": "37401", "url": "https://it.wikipedia.org/wiki?curid=2039721", "title": "Complemento di estensione", "text": ""}
{"id": "2039722", "revid": "57342", "url": "https://it.wikipedia.org/wiki?curid=2039722", "title": "Epoca glaciale", "text": ""}
{"id": "2039723", "revid": "287204", "url": "https://it.wikipedia.org/wiki?curid=2039723", "title": "Choru\u017eivka", "text": "Choru\u017eivka (in ucraino: \u0425\u043e\u0440\u0443\u0436\u0456\u0432\u043a\u0430) \u00e8 un villaggio situato nell'Oblast' di Sumy, nell'Ucraina settentrionale. Sorge a circa 111 metri sul livello del mare."}
{"id": "2039730", "revid": "287204", "url": "https://it.wikipedia.org/wiki?curid=2039730", "title": "Tony Richardson", "text": ""}
{"id": "2039731", "revid": "255167", "url": "https://it.wikipedia.org/wiki?curid=2039731", "title": "Piis-Paneu", "text": ""}
{"id": "2039733", "revid": "767487", "url": "https://it.wikipedia.org/wiki?curid=2039733", "title": "Letti selvaggi", "text": "Letti selvaggi \u00e8 un film italiano del 1979, l'ultimo diretto da Luigi Zampa. \u00c8 una classica commedia all'italiana divisa in otto episodi. E' una produzione italo-spagnola.\nEpisodi.\nL'arabo.\nUn venditore ambulante da spiaggia, \"arabo di Terracina\" (Orazio Orlando), \u00e8 circuito da una giovane donna (Sylvia Kristel); lasciato in attesa nella camera da letto, vi scopre il cadavere d'un uomo assassinato nascosto da cuscini: incastrato dalla donna e dal marito (Gianfranco Barra), viene immediatamente arrestato. Scarcerato dopo dieci anni, raggiunge la donna per vendicarsi: nuovamente sedotto, dopo avere consumato l'agognato rapporto sessuale, recandosi in cucina scopre nel frigorifero il cadavere del marito. Rassegnato, si lascia nuovamente arrestare, avendo fornito per la seconda volta un alibi alla donna e al suo nuovo amante.\nUna mamma.\nUna giovane prostituta (Monica Vitti) si lascia convincere da un ragazzino a recitare la parte della madre, per giustificarlo dinanzi al direttore della scuola (Roberto Benigni). Scoprendo nel corso del colloquio le marachelle del ragazzo e il suo scarso profitto scolastico, s'immedesima sempre pi\u00f9 nel ruolo sgridando e schiaffeggiando il ragazzino come fosse davvero suo figlio, portandolo via da scuola per ricondurlo \"sulla retta strada\".\nLa vedova.\nLa vedova d'un onorevole (Ursula Andress), appena rientrata dal funerale, \u00e8 raggiunta in casa da un fotografo (Michele Placido) interessato a scattare qualche foto per il giornale. Inizialmente contraria, la donna viene convinta dapprima a posare in bagno, quindi in sottoveste e infine sul letto, dove verr\u00e0 raggiunta dal fotografo.\nUn pomeriggio noiosetto.\nIl marito d'una coppia siciliana (Jos\u00e9 Luis L\u00f3pez V\u00e1zquez), sospettoso dell'apatia della moglie (Laura Antonelli), le s'avvicina e scorge per strada un giovane; convinto di averne scoperto l'amante, la costringe a uscire in strada per avvicinarlo. Con una pistola in mano, osserva la scena che si risolve in un nulla di fatto. Rientrata, la donna trova il marito a letto: avvicinatasi alla finestra, impugna la pistola e spara al giovane. In attesa della polizia che arrester\u00e0 il marito, rimarca la propria fedelt\u00e0 coniugale.\nLa moglie giovane.\nUn attempato professore (Enrico Beruschi), padre di due bambini, opprime la moglie (Sylvia Kristel) con un rapporto pignolo e asfissiante, rimarcandone l'incapacit\u00e0 in cucina, comprandole da solo i vestiti, rimproverandola di \"essere troppo veloce a letto\". La donna, con la scusa di un gioco coi bambini, lo lega infine a una sedia, chiudendogli la bocca con un frutto, e scappa con i figli in Francia.\nAttenzione a quei due.\nUn ladro e la sua complice Maria (Monica Vitti) derubano una principessa della sua preziosissima collana. Angelo, segretario della principessa (Michele Placido), approfitta della non accortezza dei ladri e a sua volta s'impossessa della refurtiva. Successivamente Maria riesce a riappropriarsi della collana sfruttando la propria femminilit\u00e0, travestendosi quindi da suora e fuggendo in treno, dove per\u00f2 ritrova Angelo, determinato a riprendersi la collana. Infine i due diventeranno amanti, ma solo per provare a ingannarsi ancora.\nLa passante.\nUna donna (Ursula Andress) si spoglia all'improvviso in una via trafficata e causa incidenti a catena, d'accordo con il carrozziere della zona (Jos\u00e9 Luis L\u00f3pez V\u00e1zquez) che ha cos\u00ec modo d'incrementare la propria attivit\u00e0, pagando una percentuale alla donna.\nLa donna d'affari.\nGiovanna (Laura Antonelli) \u00e8 un'impegnatissima donna d'affari che affascina un orchestrale (Jos\u00e9 Sacrist\u00e1n) incontrato per caso. I due cercheranno un po' d'intimit\u00e0, ostacolati dalla frenetica vita professionale di lei.\nProduzione.\nL'episodio \"La donna d'affari\" \u00e8 stato girato a Madrid."}
{"id": "2039743", "revid": "66387", "url": "https://it.wikipedia.org/wiki?curid=2039743", "title": "Onda d'urto (fisica)", "text": ""}
{"id": "2039745", "revid": "767487", "url": "https://it.wikipedia.org/wiki?curid=2039745", "title": "You Want It You Got It", "text": "You Want It You Got It \u00e8 il secondo album di Bryan Adams, prodotto dallo stesso Adams e \"Bob Clearmountain\" ed \u00e8 stato pubblicato nel 1981. Questo \u00e8 stato l'album che ha istituito il suono che Adams ha conservato tutta la sua carriera discografica. A differenza del primo album in cui Adams e Jim Vallance stessi hanno suonato la maggior parte degli strumenti, \"You Want It You Got It\" \u00e8 stato registrato dal vivo in studio. \u00c8 stato registrato e mixato a New York nel corso di un periodo di due settimane durante la primavera del 1981.\nL'album in origine doveva essere intitolato \"Bryan Adams Hasn't Heard Of You Either\" (a causa della indifferenza critica per il suo primo album), ma il senso dell'umorismo di Adams non \u00e8 stato preso in considerazione della casa discografica, che hanno optato per il titolo pi\u00f9 sicuro.\nNegli anni successivi, molte delle canzoni sono state registrate da altri artisti. Gli esempi includono \"Lonely Nights\" dai Uriah Heep, \"Jealousy\" dai Prism, \"Tonight\" da Randy Meisner e \"Fits Ya Good\" da Tove Naess, tra gli altri.\nYou Want It You Got It Tour.\n\u00c8 il tour musicale di Bryan Adams a supporto del suo album You Want It You Got It.\nIl \"tour\" inizia da Toronto nell'ottobre 1981, per proseguire nel 1982 interamente in Canada e negli Stati Uniti d'America, per alcune date svolge concerti assieme alla rock band canadese Loverboy."}
{"id": "2039751", "revid": "108997368", "url": "https://it.wikipedia.org/wiki?curid=2039751", "title": "Parem", "text": "Parem (o Param) \u00e8 un'isoletta delle Caroline. Amministrativamente \u00e8 una municipalit\u00e0 del Distretto Nomoneas Meridionali, di Chuuk, uno degli Stati Federati di Micronesia.\nHa 395 abitanti (Census 2008)."}
{"id": "2039752", "revid": "767487", "url": "https://it.wikipedia.org/wiki?curid=2039752", "title": "Cuts Like a Knife", "text": "Cuts Like a Knife \u00e8 il terzo album in studio del cantante canadese Bryan Adams, pubblicato il 18 gennaio 1983 dalla A&amp;M Records.\nL'album \u00e8 diventato un enorme successo commerciale in Canada e negli Stati Uniti, mentre al di fuori del Nord America, l'album non ha riscosso molto successo. Dopo l'uscita di Reckless l'album \u00e8 entrato nel grafico della classifica degli album inglesi e in seguito \u00e8 stato certificato d'argento dalla BPI. \u00c8 stato registrato a Little Mountain Sound Studios, Vancouver, Canada. L'album \u00e8 stato un successo commerciale e ha venduto circa 4 milioni di copie in tutto il mondo.\nTre singoli sono stati pubblicati dall'album: \"Straight from the Heart\", \"Cuts Like a Knife\" e \"This Time\". L'album \u00e8 considerato come uno dei album pi\u00f9 belli e dei pi\u00f9 grandi album degli anni '80. L'album \u00e8 stato inserito alla posizione 48 della \"Greatest Album Canadian\" di tutti i tempi da \"Bob Mersereau\" nel suo libro \"The Top 100 Canadian Albums\".\nRegistrazione e produzione.\nLe registrazioni dell'album sono state effettuate fra il 13 agosto - 20 ottobre 1982; il mixaggio \u00e8 iniziato il 14 ottobre e si \u00e8 concluso il 20 ottobre. \"Straight from the Heart\" \u00e8 stata registrata a Little Mountain Sound Studios, Vancouver, Canada da Bob Clearmountain e Adams; \u00e8 stata poi mixata a Le Studio, Morin-Heights, Canada; \"Straight from the Heart\" \u00e8 stata scritta originariamente nel 1978; il titolo per la canzone originaria \u00e8 stata una idea del suo amico \"Eric Kagna\". Questa canzone fu l'ultima ad essere registrata per l'album. Adams non voleva davvero registrare \"This Time\", ma su insistenza di Bob Clearmountain la canzone \u00e8 stata infine registrata a Little Mountain Sound Studios.\nCanzoni.\nStraight from the Heart \u00e8 una ballata scritta da Adams e pubblicata nel dicembre 1982 come primo singolo estratto dall'album. \u00c8 una delle canzoni pi\u00f9 riconoscibili e popolari di Adams. \u00c8 stata registrata anche dalla cantante gallese Bonnie Tyler nel 1983. La canzone ha raggiunto la posizione 10 nella top ten di Billboard Hot 100 e 32 di Mainstream Rock Songs and \u00e8 apparsa su tutte le compilation di Adams, eccezion fatta per The Best of Me.\nCuts Like a Knife \u00e8 stato pubblicato nel 1983 ed \u00e8 diventato uno dei brani estratti dall'album di maggior successo nelle classifiche rock americane, nonch\u00e9 in assoluto una delle canzoni di Adams pi\u00f9 riconoscibili e popolari degli anni '80. \"Cuts Like a Knife\" \u00e8 stato pubblicato in tutto il mondo nel marzo 1984. La canzone ha raggiunto la top ten nella Mainstream Rock Tracks alla 6\u00aa posizione, \"Cuts Like a Knife\" raggiunse la 15\u00aa posizione della Billboard Hot 100. \"Cuts Like a Knife\" era la prima top 20 hit in classifica dei singoli canadese ed \u00e8 rimasta nella top 20 per sei settimane. \"Cuts Like a Knife\" \u00e8 stato pubblicato il mese successivo in Europa.\n\"Don't Leave Me Lonely\" \u00e8 stata scritta con Eric Carr batterista dei Kiss. Destinata ad essere inclusa nell'album \"Creatures of the Night\", \u00e8 stata lasciata fuori dalla versione finale.\n\"This Time\" di Adams e Jim Vallance \u00e8 stato il terzo singolo estratto dall'album. \"This Time\" \u00e8 stato il primo singolo di Adams ad entrare in classifica in Europa. Mentre \u00e8 stato tracciato dopo essere stato ripubblicato nel Regno Unito. La canzone \u00e8 entrata nella top 30 di Billboard Mainstream Rock Tracks alla posizione 21 ed ha raggiunto la posizione 24 di Billboard Hot 100 .\nLa traccia finale dell'album, \"The Best Was Yet to Come\", che \u00e8 stata poi usata da \"Laura Branigan\" per il suo album omonimo del 1990, \u00e8 attualmente una delle tre canzoni scritte su Dorothy Stratten.\nCuts Like a Knife Tour.\n\"Cuts Like a Knife Tour\" \u00e8 stato un tour musicale di Bryan Adams a supporto del suo album Cuts Like a Knife.\nIl \"Tour\" inizia dal Canada il 26 gennaio 1983 da Halifax, per proseguire per gli Stati Uniti assieme al gruppo musicale rock Journey.\nAnche se non presenti sull'album, il batterista per il tour \u00e8 stato \"Frankie LaRocka\" e il tastierista era \"Johnny 'Blitz' Hannah\". Adams poi si \u00e8 recato a Vancouver, dove ha svolto un concerto di fronte a 30.000 fan.\nNel settembre del 1983 arriva in Europa per un tour di sei settimane da solista, un concerto (e successiva intervista alla band) \u00e8 stato trasmesso in diretta dalla TV tedesca e radio della famosa serie \"Rockpalast\". Nel novembre 1983 Adams \u00e8 andato in Giappone per avviare il proprio tour da headliner. Oltre alla Germania, ha svolto concerti in Gran Bretagna, Francia e il 18 ottobre 1983 svolge il suo primo concerto in Italia a Milano presso il \"Rolling Stone\".\nAdams divide il palco per due date in Australia e Nuova Zelanda con i Police."}
{"id": "2039757", "revid": "1543377", "url": "https://it.wikipedia.org/wiki?curid=2039757", "title": "Reckless (Bryan Adams)", "text": "Reckless \u00e8 il quarto album del cantante rock canadese Bryan Adams pubblicato nel 1984 dalla A&amp;M Records.\nHa venduto oltre 12 milioni di copie nel mondo.\nL'album ha raggiunto la prima posizione nella Billboard 200 per due settimane, in Canada e Nuova Zelanda, la seconda in Australia e Norvegia, la quinta in Svezia, la settima nel Regno Unito e la decima in Svizzera; infatti \u00e8 considerato l'album di maggior successo del cantautore. Sei singoli sono stati estratti dall'album e pubblicati: Run to You, Somebody, Heaven, Summer of '69, \"One Night Love Affair\", e It's Only Love. Tutti i sei singoli sono entrati nella top 15 della Billboard Hot 100, solo Thriller di Michael Jackson e Born in the U.S.A. di Bruce Springsteen erano riusciti in precedenza. L'album \u00e8 stato registrato presso i Little Mountain Sound Studios a Vancouver, Canada, co-prodotto da \"Bob Clearmountain\".\nNell'aprile del 2014 \u00e8 stata annunciata una riedizione per il trentennale del disco con del materiale inedito e l'uscita sarebbe stata prevista per l'8 settembre di quello stesso anno; ma viene posticipata per il 10 novembre ed \u00e8 disponibile in versione doppio disco e super deluxe box-set con 2 dischi, un DVD e un Blu-ray.\nRegistrazione e Produzione.\nNella primavera del 1984 inizia la registrazione di Reckless, dopo il lungo tour per il sostegno di Cuts Like a Knife. Tuttavia, infelice con il processo di registrazione, Adams ha deciso di prendere un mese di pausa.\nNel mese di agosto Adams torn\u00f2 in studio con Tina Turner per il brano It's Only Love; \u00e8 tornato in studio con nuove canzoni e ha iniziato la registrazione di brani come Run to You, Summer of '69, e Heaven.\nRun to You \u00e8 stata scritta nel mese di gennaio 1983, la registrazione \u00e8 iniziata ad aprile 1984 per concludersi dopo l'estate presso gli studi Little Mountain Sound Studios di Vancouver. \u00c8 stato mixato a New York da Bob Clearmountain.\nNel 1983 viene scritta Heaven, brano co-scritto da Adams e Jim Vallance, la registrazione \u00e8 iniziata il 6 giugno e dopo due giorni \u00e8 terminata. La canzone \u00e8 stata registrata per il film A Night in Heaven, ed \u00e8 stato mixato da Bob Clearmountain.\nSummer of '69 \u00e8 stata scritta il 25 gennaio 1984 con Jim Vallance. \nLa registrazione ha avuto luogo presso Little Mountain Sound Studios, dove il brano \u00e8 stato registrato per tre volte durante l'inverno. \u00c8 stato mixato a New York da Bob Clearmountain nel settembre 1984.\nPubblicazione e ricezione critica.\nReckless ha raggiunto la posizione numero uno della Billboard 200 . Ha raggiunto la posizione numero 6 sulla Billboard 200 nel gennaio 1985 prima di uscire fuori dalla top ten. Il successo dei singoli \" Heaven \" e \" Summer of '69 \" hanno rinnovato interesse per l'album e ha cominciato risalire la classifica, fino a raggiungere la posizione numero 1 nel mese di agosto 1985.\nReckless inclusi i singoli di successo \" Run to You \",\" Heaven \",\" Summer of '69 \",\" One Night Love Affair \",\" Somebody \", e\" It's Only Love\". Tutti i singoli avevano accompagnamento video musicali diretti da Steve Barron, e ognuno tracciato della Billboard Hot 100, con \"Run to You\", \"Summer of '69\", e \"Heaven\", con un picco nella top ten. \"Heaven\" sarebbe diventato il singolo di maggior successo di Reckless al momento della sua uscita nelle classifiche di musica degli Stati Uniti, raggiungendo il numero uno della Billboard Hot 100 e il numero nove della classifica \"Mainstream Rock\".\nIl singolo \"It's Only Love\" \u00e8 stato nominato per un Grammy Award come \"Best Rock Performance Vocals\" . Nel 1986, la canzone ha vinto un MTV Video Music Award per la miglior \"Stage Performance\" . L'album \u00e8 il pi\u00f9 venduto negli Stati Uniti ed \u00e8 stato certificato cinque volte disco di platino con oltre 5 milioni copie vendute.\nL'album \u00e8 stato classificato n \u00b0 49 su Kerrang! nella \"100 Greatest Heavy Metal Albums of All Time\", e il 99\u00b0 nella \"Greatest Rock Album of All Time\" ed \u00e8 stato nominato anche alla 12\u00aa posizione nella \"Greatest Canadian Album of All Time\" da Bob Mersereau nel suo libro \"The Top 100 Canadian Albums\".\nTracce.\nTutte le canzoni sono scritte e composte da Bryan Adams e Jim Vallance.\nReckless Tour.\nIl \"Reckless Tour\" inizia nel dicembre del 1984, dove si esibisce, assieme alla sua band di supporto in alcune metropoli degli Stati Uniti, quali Chicago, Detroit e Cleveland.\nNel 1985 il \"Tour\" fa tappa in tutti gli Stati Uniti, dove l'album \"Reckless\" aveva conquistato 4 dischi di platino, successivamente in Canada, Australia, Europa e infine in Giappone.\nNel \"Tour\" europeo che vede Adams svolgere concerti in diverse Nazioni, quali Finlandia, Norvegia, Svezia, Danimarca, Germania, Svizzera, Gran Bretagna, Francia, Austria, Italia.\nIn circa 25 date del \"Tour\" europeo, Adams \u00e8 da supporto a Tina Turner per il suo \"Private Dancer Tour '84&amp;'85\".\nL'apice viene raggiunto negli Stati Uniti, quando il 14 e 15 settembre 1985, svolge due concerti sold out al Madison Square Garden di New York.\nReckless 30th Anniversary Tour 2014/15.\nIl \"Reckless 30th Anniversary Tour UK / EU\" \u00e8 stato effettuato nei mesi di novembre e dicembre 2014. Oltre al Regno Unito, il \"Reckless 30th Anniversary Tour \" ha fatto tappa in molti paesi europei fra cui Francia, Belgio, Paesi Bassi, Germania, Svizzera, Austria, Slovenia, Polonia, Danimarca, Norvegia, Svezia, Finlandia, Lituania, Lettonia, Bielorussia e nel 2015 ha fatto tappa in Nord America.\nEdizione del Trentennale.\nIl 10 novembre 2014 per commemorare il 30\u00ba anniversario della sua prima pubblicazione, \"Reckless\" verr\u00e0 ripubblicato in diversi formati:\nSuper Deluxe.\nLe stesse tracce del disco originale rimasterizzate"}
{"id": "2039759", "revid": "348618", "url": "https://it.wikipedia.org/wiki?curid=2039759", "title": "Siis", "text": "Siis (o Tsis) \u00e8 un'isoletta delle Isole Caroline. Amministrativamente \u00e8 una municipalit\u00e0 del Distretto Nomoneas Meridionali, di Chuuk, uno degli Stati Federati di Micronesia.\nHa 504 abitanti (Census 2008)."}
{"id": "2039764", "revid": "1305772", "url": "https://it.wikipedia.org/wiki?curid=2039764", "title": "Into the Fire (album Bryan Adams)", "text": "Into the Fire \u00e8 il quinto album del cantante rock canadese Bryan Adams pubblicato nel 1987 dalla A&amp;M Records.\nL'album \u00e8 stato un successo commerciale, anche se non ha ripetuto il grande successo del 1984 con l'album Reckless . Into the Fire ha venduto circa 4 milioni di copie in tutto il mondo, piazzandosi al numero 7 della \"US Billboard 200 chart\" e raggiungendo alte posizioni in classifica in tutto il mondo. L'album \u00e8 stato registrato nella casa di Adams a Vancouver in Canada .\nIn Canada pass\u00f2 sei settimane consecutive alla posizione numero 2, senza tuttavia mai raggiungere il primo posto in classifica.\nSei singoli sono stati estratti dall'album: \"Heat of the Night\", \"Hearts on Fire\", \"Victim of Love\", \"Only the Strong Survive\", \"Into the Fire\" e \"Another Day\".\nLe fotografie della copertina sono state scattate dal fotografo olandese Anton Corbijn in una localit\u00e0 sconosciuta.\nIl Disco.\nRegistrazione e produzione.\nLa registrazione di Into the Fire ha avuto inizio il 16 agosto 1986 e si \u00e8 conclusa il 24 ottobre. \u00c8 stato registrato in uno studio allestito nella casa di Adams. La band, composta da Keith Scott, Mickey Curry, Dave Taylor e Tommy Mandel, hanno usato la sala da pranzo, bagno e camera da letto per isolare gli strumenti. Lo studio \u00e8 stato chiamato \"Cliffhanger\". Il brano \"Heat of the Night\" \u00e8 stato registrato il 12 settembre 1986. \"Hearts on Fire\" \u00e8 stato originariamente scritto per l'album Reckless nel 1984, ma \u00e8 stato registrato il 1\u00ba settembre 1986, Hearts on Fire \u00e8 stato registrato a Vancouver e mixato a Londra nel gennaio 1987.\nNel momento in cui \"Into the Fire\" era pronto, c'erano solo due canzoni delle quali Vallance e Adams erano soddisfatti: \"Victim of Love\" e \"Hearts on Fire\", scritte durante le sessioni di registrazione di Reckless due anni prima. L'influenza significativa per l'album \u00e8 stata la partecipazione di Adams con Sting, Peter Gabriel e gli U2 al Amnesty International / Conspiracy of Hope Tour nel 1986, dopo l\"'Amnesty International\", Adams voleva essere preso pi\u00f9 sul serio come compositore e artista.\nla canzone \"Into the Fire\" \u00e8 stata registrata nel 1986 presso il \"Cliffhanger\", nella sua casa ad ovest di Vancouver. Nella sessione di studio per la registrazione Adams e Bob Clearmountain hanno avuto problemi con il suono della chitarra. Nella demo per \"Into the Fire\" Adams e Vallance hanno utilizzato un amplificatore Rockman.\nPubblicazione e riscontro.\nUno dei pi\u00f9 riusciti album di Adams, Into the Fire co-prodotto da Adams e Bob Clearmountain, ha raggiunto la 7\u00aa posizione della Billboard 200. L'album \u00e8 stato pubblicato nel marzo 1987 e include i singoli \"Heat Of The Night\" e \"Hearts On Fire\". Il singolo \"Heat of the Night\" \u00e8 stato nominato per un premio ai Juno Award come il singolo dell'anno nel 1987, e divenne l'unico singolo dell'album ad ottenere un buon riscontro nelle classifiche europee. Questo non significa che l'album non ha avuto successo, perch\u00e9 l'album ha venduto milioni di copie in tutto il mondo alla sua pubblicazione, mentre il precedente album di Adams, Reckless, aveva venduto oltre 12 milioni di copie da far ritenere dalla critica Into The Fire un fallimento commerciale,a tal proposito ha dichiarato:\nNegli Stati Uniti, Canada, Giappone e Svizzera l'album \u00e8 stato certificato disco di platino.\nCanzoni.\n\"Heat of the Night\" \u00e8 stato il singolo di debutto, ed \u00e8 stato pubblicato nel marzo 1987 la canzone ha raggiunto la sesta posizione della \"Billboard\" Hot 100 e la seconda posizione della \"Billboard\" Rock Tracks. Nel 1987 ha ricevuto il premio \"Canadian Music Publisher's Association Rock Song Of The Year Award\". \"Heat of the Night\" ha raggiunto la Top Ten canadese nel Grafico RPM ed \u00e8 rimasto in quel grafico oltre 5 settimane.. Il mese successivo il singolo \"Heat of the Night\" \u00e8 stato rilasciato nel Regno Unito dove ha raggiunto la 50\u00aa posizione nella Regno Unito.\n\"Hearts On Fire\" \u00e8 stato il secondo singolo estratto dall'album Into the Fire. La canzone divenne un piccolo successo alla sua uscita. La canzone ha raggiunto la 26\u00aa posizione della Billboard Hot 100 chart e raggiunse la 3\u00aa posizione nella \"Billboard\" Rock Tracks.\n\"\"Victim Of Love\" e \"Only The Strong Survive\" hanno avuto un impatto pi\u00f9 basso, \"Only the Strong Survive\"\" ha raggiunto la 47\u00aa posizione in Canada. ultimo singolo estratto dall'album Another Day ha raggiunto la 33\u00aa posizione nella Mainstream Rock Songs.\nInto the Fire Tour.\nNel maggio 1987 Adams ha iniziato il \"Into the Fire tour\" la sua prima data fu a Shreveport, in Louisiana, dopo una lunga serie di date negli U.S.A. , il \"tour\" tocca diverse nazioni in Europa, fra le quali Inghilterra, Germania, Svizzera, Austria e Irlanda.\nNel gennaio del 1988 Adams ha iniziato il \"tour\" asiatico dove conquista il tutto esaurito in dieci concerti, cinque dei quali erano presso il Budokan a Tokyo, nel prosieguo del \"tour\" svolge concerti anche a Tel Aviv e Gerusalemme in Israele.\nNel mese di giugno 1988 torna in Europa dove svolge diversi concerti in diversi paesi fra cui Francia, Spagna, Germania e Inghilterra dove nel mese di luglio del 1988 chiude il \"tour\" a Newcastle.\nIn Italia il tour arriva per 2 date nel mese di luglio del 1988, dove svolge concerti a Roma e Milano.\nTracce.\nTutte le canzoni sono scritte e composte da Bryan Adams e Jim Vallance."}
{"id": "2039765", "revid": "984922", "url": "https://it.wikipedia.org/wiki?curid=2039765", "title": "Uman (Micronesia)", "text": "Uman \u00e8 un'isola delle Isole Caroline. Amministrativamente \u00e8 una municipalit\u00e0 del Distretto Nomoneas Meridionali, di Chuuk, uno degli Stati Federati di Micronesia.\nHa una superficie di 1\u00a0km\u00b2 e 2.563 abitanti (Census 2008)."}
{"id": "2039767", "revid": "2036605", "url": "https://it.wikipedia.org/wiki?curid=2039767", "title": "Battaglia di Philippopolis", "text": "La battaglia di Philippopolis fu combattuta nel 250 tra l'Impero romano ed i Goti. La battaglia si svolse presso la citt\u00e0 trace di Philippopolis, l'odierna Plovdiv, in Bulgaria.\nStoria.\nI Goti erano guidati da re Cniva e, dopo un lungo assedio, uscirono vittoriosi. In seguito il re si alle\u00f2 con il capo della citt\u00e0 e con il governatore della Tracia, Tito Giulio Prisco, per affrontare l'imperatore romano Decio."}
{"id": "2039772", "revid": "767487", "url": "https://it.wikipedia.org/wiki?curid=2039772", "title": "Ahmed Zaki (attore)", "text": "\u00c8 stato uno degli attori pi\u00f9 famosi del panorama mediatico egiziano e arabo in generale. Le sue grandi abilit\u00e0 cinematografiche hanno caratterizzato la storia di questo grande attore, specialmente quella dell'impersonificazione.\nInizi.\nAhmed Zaki nacque nella citt\u00e0 di Zagazig, in Egitto. Si diplom\u00f2 alla Scuola d'Arte e Mestieri di Zagazig nel 1967, e successivamente si trasfer\u00ec al Cairo per studiare cinema prima di laurearsi alla Cairo Higher Institute for Drama Studies nel 1974.\nPer 30 anni, Ahmed Zaki impression\u00f2 il suo pubblico con recite comiche, romantiche e tragiche nei teatri, cinema e nelle emittenti televisive egiziane. Fu considerato una super star della sua generazione. Ahmed ebbe la sua prima chance professionale da attore quando studiava ancora al Theatre Institute nel 1969: partecip\u00f2 con una piccola parte (un guardiano di servizio) nella famosa commedia \"Hello Shalabi\"; (l'attore a cui era stata assegnata la parte non volle apparire, e Ahmed che al tempo lavorava come venditore di bibite, accett\u00f2 di apparire la sera stessa) egli cerc\u00f2 di fare un piccolo sketch comico, in particolare impersonando il celebre attore Mahmoud el-Meliguy che volle successivamente segnalare la sua prestazione cos\u00ec impressiva e naturale. L'impersonare altri personaggi era l'hobby favorito da Zaki, e questa fu la caratteristica principale dell'attore.\nIl popolo spesso lo chiamava \"Sebel\", riferito al suo ruolo nella commedia classica \"Madrasit El-Mushaghibin\" (\"La Scuola dei Crea Problemi\"). Il salto verso la celebrit\u00e0 lo fece ottenendo un ruolo da principale nella commedia di successo \"Al-Iyal Kibrit\" (\"I bambini sono cresciuti\") del 1978 e la successiva impersonificazione televisiva del letterato, cieco egiziano Taha Hussein (\"Il decano della letteratura araba\") nel serial autobiografico \"El-Ayyam\" (I Giorni).\nCarriera.\nEgli fece il suo primo film, \"Abnaa Elsamt\" (\"I figli del silenzio\"), nel 1974. Dal 1980 egli fece sei film, tra cui \"Alessandria perch\u00e9?\" con il famoso regista egiziano Youssef Chahine. Zaki apparve in pi\u00f9 di 60 film durante la sua carriera.\nMolti dei film furono scritti dallo sceneggiatore Wahid Hamed ed avevano come caratteristica la rivelazione della forte corruzione politica e governativa nel paese e quella della polizia di stato. Egli partecip\u00f2 inoltre al famoso musical televisivo \"Howa we Heya\" (\"Lui e Lei\") del 1980 con l'attrice Souad Houssni. Partecip\u00f2 anche a diverse serie di successo negli anni '90 .\nDue film in particolare, con Zaki nel ruolo di protagonista, ebbero un enorme successo, diventando due vere e proprie pietre miliari del panorama cinematografico arabo. Egli interpret\u00f2 il Presidente Gamal Abdel Nasser in \"Nasser 56\" del 1996, film che si incentra sulla fatidica estate del 1956 quando il Presidente Nasser nazionalizz\u00f2 il Canale di Suez, e il Presidente Anwar Sadat nel film \"I giorni di Sadat\" del 2001 con regista Mohammed Khan. Il film rappresent\u00f2 gli ultimi 40 anni della vita del presidente. Zaki aveva anche tra i suoi piani di interpretare il Presidente Hosni Mubarak in un terzo film.\nL'ultimo film che ha visto Ahmed Zaki nel ruolo di protagonista \u00e8 stato Halim, nel quale l'attore impersonificava il famosissimo cantante egiziano Abdel Halim Hafez e al quale partecip\u00f2 anche il figlio.\nZaki venne visto come un'icona e portavoce dei giovani egiziani oltre che erede dell'attore Farid Shawki in \"Malek El Terso\" (\"Il re della terza classe\"). Ironicamente i due parteciparono a due film insieme negli anni seguenti.\nDovette sottoporsi ad una seria terapia al Dar al-Fuad Hospital di Sixth of October City, poco distante dal Cairo, e mor\u00ec di carcinoma del polmone, dopo che il Presidente Hosni Mubarak gli offr\u00ec un viaggio in Francia a spese del governo, per riuscire a curarsi meglio. Alla sua morte lo stesso Presidente lo premi\u00f2 per i suoi meriti artistici.\nUn libro su Zaki venne pubblicato sotto il nome di \"\u201cAhmad Zaki wa Symphoniet Ibda'\u201d\" (\"Ahmad Zaki: Un Capolavoro Sinfonico di Innovazione\"). Il libro che presenta diversi dettagli sulla vita artistica di Ahmed include anche una raccolta di articoli di diversi critici d'arte come Tareq Al Shinawi, Mohammad Al Shafe'ee e Waleed Saif."}
{"id": "2039773", "revid": "110157", "url": "https://it.wikipedia.org/wiki?curid=2039773", "title": "Eot (Micronesia)", "text": "Eot \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Faichuk, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 407 abitanti (Census 2008)."}
{"id": "2039774", "revid": "125131436", "url": "https://it.wikipedia.org/wiki?curid=2039774", "title": "Rebranding", "text": "Il rebranding \u00e8 un processo per cui un prodotto o un servizio sviluppato e distribuito con un nome, un marchio, una marca o sotto il nome di una ditta, viene reimmesso nel mercato sotto un altro nome o una diversa identit\u00e0.\nCaratteristiche.\n\u00c8 un fenomeno frequente con marche acquisite, rientra generalmente in determinate strategie di marketing e pu\u00f2 essere conseguenza dell'elevato potenziale di cannibalizzazione tra i diversi prodotti. A seconda della portata e degli elementi coinvolti si pu\u00f2 parlare di \"rebranding\" totale o \"rebranding\" parziale. \nTipi.\n\"Rebranding\" totale.\nNel primo caso si verifica un cambiamento di alcuni segni distintivi quali il logo, il nome, la gestione dell'immagine, le strategie di marketing e di vendita, le politiche pubblicitarie. \n\"Rebranding\" parziale.\nNel caso del \"rebranding\" parziale si verificano piccole modifiche volte a migliorare l'assonanza percettiva, come ad esempio nel caso dello snack Fuoriorario, nel portfolio prodotti di Mulino Bianco. Quest'ultimo, associato al mondo dell'alimentazione in casa, evidenziava scarsa coerenza con le associazioni dello snack, legato ai consumi fuori casa. In seguito all'acquisizione di Pavesi, Barilla avvi\u00f2 un processo di revisione del portfolio marche, per cui lo snack divenne il \"nuovo prodotto\" Fuoriorario di Pavesi.\nLa rivitalizzazione della marca.\nL'obiettivo della rivitalizzazione di una marca \u00e8 non solo quello di aumentare le vendite, ma di basarle su un pi\u00f9 elevato valore di marca. Ci\u00f2 richiede spesso un aumento di visibilit\u00e0 e un innalzamento della qualit\u00e0 percepita, cos\u00ec come \u00e8 necessario raggiungere nuova clientela e intensificare il livello di fedelt\u00e0 alla marca. Rivitalizzare una marca \u00e8 meno costoso e meno rischioso dell'introduzione di una nuova marca, processo che pu\u00f2 costare decine di milioni di euro oltre ad avere una buona probabilit\u00e0 di insuccesso. Le aziende vedono le marche un po' come i proprietari vedono le loro case: conviene di pi\u00f9 ristrutturarle che comprarne una nuova; e spesso l'effetto \u00e8 anche migliore. Vi sono sette strade che portano alla rivitalizzazione del prodotto. Ognuna di loro parte da una prospettiva diversa e l'utilizzo di pi\u00f9 alternative massimizza la possibilit\u00e0 di trovare un valido approccio.\nIncrementare l'uso.\nA differenza di un miglioramento qualitativo o di una politica di marketing pi\u00f9 aggressiva, pratiche che quasi sempre stimolano una reazione vigorosa da parte della concorrenza, l'incremento dell\u2019uso del prodotto fra la clientela abituale risulta di solito meno intimidatoria per i concorrenti. L'incremento d\u2019impiego del prodotto pu\u00f2 essere attuato in due modi:\nTrovare nuove modalit\u00e0 d'uso.\nAll\u2019inizio degli anni \u201970 le vendite del bicarbonato di sodio Arm &amp; Hammer, molto popolare negli USA, ristagnavano intorno ai 15 milioni di dollari. Venne poi avanzata la proposta di utilizzare questo prodotto per deodorare i frigoriferi. I risultati furono spettacolari: nel giro di 14 mesi il numero di famiglie che utilizzava il prodotto per questa applicazione sal\u00ec dall\u20191 al 57%. Successive campagne pubblicitarie cominciarono a suggerirne l\u2019uso anche per congelatori, sanitari, lettiere del gatto, deodorante per cani. Nel 1981 il giro di affari di Arm &amp; Hammer crebbe intorno ai 150 milioni di dollari. Di seguito la marca fu estesa a deodoranti, dentifrici e detergenti per lavanderie. Nel 1990 le vendite della marca superarono i 400 milioni di dollari. \u00c8 curioso leggere come viene pubblicizzato, oggi Arm &amp; Hammer dall\u2019azienda: Il modo migliore per individuare nuove forme d\u2019uso \u00e8 una ricerca di mercato in grado di determinare con esattezza le attuali modalit\u00e0 d\u2019uso della marca, ricerche da cui bisogna poi selezionarne alcune in particolare. Sono da valutare quelle aree di applicazione che assicurano vendite addizionali rimaste inesplorate. \nL'entrata in nuovi mercati.\nUno dei modi pi\u00f9 naturali per crescere \u00e8 quello di entrare in segmenti di mercato nuovi che presentino un adeguato potenziale di crescita. Segmenti che prima non erano pronti per il prodotto in considerazione o che non erano disposti a sostenerne il prezzo, oppure a cui semplicemente nessuno aveva pensato e che rappresentano serbatoi potenziali di vendite per il settore. Vi sono diversi esempi di aziende che hanno trovato spazi di crescita in settori maturi, e competitivi. I furgoni da sempre sono utilizzati per trasportare merci e quindi costituivano un mercato piuttosto maturo. Tuttavia vennero adattati all'uso familiare e questo ne fece esplodere le vendite. I forni a microonde hanno permesso il passaggio di questo elettrodomestico dalle case agli uffici, fino alle mense e ai supermercati che permettono di consumare un pasto in loco.\nJohnson &amp; Johnson promosse il suo baby shampoo, le cui vendite languivano, al mercato degli adulti che si lavavano spesso i capelli e necessitavano di uno shampoo delicato: questo increment\u00f2 la quota di mercato dal 3% al 14%. David A. Aaker ritiene essenziale, al fine di trovare nuovi potenziali mercati, una serie di parametri di segmentazione tra cui l\u2019et\u00e0, la dislocazione geografica, i benefici ricercati e il genere. Inoltre un approccio diverso allo stesso mercato permette a volte di scoprire nuovi segmenti: \u00e8 possibile concentrarsi sui segmenti in crescita, all'interno di settori maturi o declinanti. Un'altra regola \u00e8 quella di identificare segmenti non adeguatamente serviti. In ultima analisi si devono ricercare quei segmenti a cui il prodotto si pu\u00f2 adattare e a cui la marca pu\u00f2 fornire valore.\nIl cambiamento e l\u2019aggiunta di associazioni.\nLe strategie di posizionamento possono, per varie motivazioni, diventare inadeguate. L\u2019obsolescenza nel tempo, l\u2019invecchiamento del target o l'annebbiamento delle associazioni, il cambiamento di gusti e mode ne sono le principali cause. In queste circostanze l\u2019unica alternativa valida \u00e8 quella di riposizionarsi. Un caso curioso \u00e8 quella della Cheez Whiz, crema lanciata nel 1956 negli USA da Kraft Foods. Inizialmente era posizionata come \u201ccrema da spalmare sui sandwich in occasione di spuntini e della merenda dei bambini\u201d. Negli anni \u201980 il suo fatturato calava del 2% annuo. Ci\u00f2 avveniva anche per effetto di associazioni negative: il colpo definitivo fu dato da una critica data ad un film demenziale dell\u2019epoca, La rivincita dei nerds II. Un commentatore defin\u00ec tale film \u201ccos\u00ec scemo da farvi sentire come se vi avessero svuotato la testa per riempirvela di Cheez Wiz\u201d. La Kraft si trov\u00f2 costretta a riposizionare il prodotto: Cheez Wiz divenne una salsa al formaggio per forno a microonde, adatta a piatti di carne, contorni di verdure e patate al forno grazie ad un consistente pubblicitario. Ci\u00f2 permise alle vendite del prodotto di fare un balzo in avanti del 35%.\nA volte con la maturit\u00e0 un prodotto pu\u00f2 diventare una commodity. Ci\u00f2 a causa delle pressioni sul prezzo che lo rendono non pi\u00f9 profittevole. Una buona soluzione pu\u00f2 essere il tentativo di riposizionare la \"commodity\" come prodotto di alta gamma, aggiungendo quindi nuove associazioni. \u00c8 quello che fece Frank Perdue negli anni \u201960: stanco di lavorare nelle \"commodity\", cre\u00f2 i Polli Perdue. Questi polli, a detta sua, erano legati un\u2019alimentazione pi\u00f9 sana, a un processo di selezione accurato, a procedimenti sofisticati di conservazione sotto ghiaccio, alla selezione dei rivenditori. E non mancava di certo l\u2019ironia: i suoi polli godevano di una vita comoda, in gabbie da 60.000 dollari, con 8 ore al giorno di sonno e mangimi di prima qualit\u00e0. I margini e i profitti ne beneficiarono.\nAumentare il prodotto/servizio.\nNel momento in cui gli \"asset\" della marca, dapprima usati per differenziarla, vengono eguagliati da parecchi concorrenti le vendite di un\u2019intera categoria merceologica cominciano a declinare e il prodotto si trasforma gradualmente in una \"commodity\". Spesso risulta anche difficile fissare un per un prodotto che storicamente si \u00e8 dimostrato pi\u00f9 affidabile e qualificato degli altri. Molte imprese si rassegnano dunque all'idea di operare in un ambiente di estrema competitivit\u00e0. \u00c8 in questo contesto che risulta utile la posizione di Theodore Levitt: Nel momento in cui il prodotto sta per diventare \"commodity\", afferma Levitt, bisogna cercare di arricchirlo attraverso l\u2019aggiunta di prestazioni e di caratteristiche che il cliente, nella normale offerta, non si aspetta di trovare. Due sono le strade possibili da percorrere: fare qualcosa di pi\u00f9 o di diverso oppure fare meglio le cose. \nCon un prodotto maturo spesso \u00e8 pi\u00f9 facile aggiungere che migliorare. Si potrebbe ad esempio pensare ad un miglioramento della confezione, in modo da offrire un elemento aggiuntivo di differenziazione che ricrei un nuovo \"look\" per una categoria merceologica ormai esausta. Meglio ancora se la nuova confezione \u00e8 in grado di risolvere un problema del cliente. Qualche esempio che potrebbe essere utile nella quotidianit\u00e0 di ognuno: un tubetto di dentifricio che verso la fine del prodotto si apra a strappo nella parte finale permetterebbe di lavarsi i denti senza dover arrotolare e imprimere forza sul tubetto. Un miglioramento banale potrebbe anche essere la modifica del tipo di colla che tiene unita la pellicola al coperchio di molti prodotti da microonde, come zuppe, creme e passate, in modo da permettere uno strappo unico e deciso.\nIn genere \u00e8 necessario trovare soluzioni pi\u00f9 ricche, realmente apprezzate dal cliente e sufficientemente legate al prodotto da assicurargli benefici. Tutto prende il via da una completa comprensione del cliente, dall'analisi di quali siano i problemi che lo irritano e quali le sue cause di insoddisfazione principali, e cosa si potrebbe dunque fare. Fondamentale \u00e8 allora il coinvolgimento del cliente stesso nella identificazione di quelle soluzioni in grado di arricchire il prodotto. Coinvolgendo il cliente si rende inoltre visibile lo sforzo del fornitore di offrire una migliore esperienza d\u2019uso. \nRendere obsoleti i prodotti esistenti con nuove tecnologie.\nIn alcuni casi \u00e8 possibile rivitalizzare un settore stagnante con un prodotto in grado di rendere obsoleta la base tecnica dei prodotti gi\u00e0 presenti, accelerando cos\u00ec il ciclo di sostituzione. La decisione di ricercare nuove tecnologie molto spesso risulta delicata per il leader di mercato: costui ha dei precisi interessi nel mantenimento della vecchia tecnologia. Tuttavia si trova proprio per questo motivo dinanzi a dei rischi competitivi. L\u2019esperienza Global Gillette dell\u2019inizio degli anni \u201960 pu\u00f2 risultare chiave per comprendere tale situazione. La Gillette resistette con tutte le sue forze all'introduzione nel mercato delle lamette in acciaio inossidabile. La maggior durata del prodotto avrebbe causato un minor consumo di lamette, quindi minori vendite, inoltre i costi connessi al cambiamento tecnologico, sia produttivi sia commerciali, erano elevati. In questo contesto Wilkinson Sword, un concorrente all'epoca molto piccolo, pioniere dell\u2019innovazione, riusc\u00ec a insinuarsi con successo nel business che prima era quasi di dominio assoluto Gillette con la sua quota di mercato del 70% e, anche a causa di altri concorrenti americani, la quota di mercato di Gillette scese al 55% mentre il ROI (\"Return on Investment\", indice che indica la redditivit\u00e0 del capitale investito) scese dal 40% al 30%. \nEstendere la marca.\nLe estensioni di marca e l\u2019uso del nome di una categoria merceologica per definirne anche un\u2019altra hanno rappresentato per molte aziende il fulcro centrale della strategia di crescita. Infatti da una indagine condotta sulle maggiori aziende del largo consumo si stima che circa l\u201989% di nuovi lanci sono estensioni di gamma (nuove profumazioni o nuovi formati), il 6% sono estensioni di marca e solo il 5% \u00e8 dato da prodotti davvero nuovi. L\u2019attrattiva del nome di marca \u00e8 molto forte, e diventa spesso irresistibile nei confronti delle altre alternative. Introdurre una nuova marca in un mercato pu\u00f2 avere dei costi esorbitanti che si aggirano dai 50 ai 150 milioni di euro e il successo non \u00e8 mai garantito, nonostante il consistente supporto promozionale.\nL\u2019uso di un nome di marca affermato pu\u00f2 ridurre in maniera ingente le spese di lancio ed incrementare le probabilit\u00e0 di successo. Le estensioni di marca costituiscono una strategia naturale per l\u2019azienda che cerca di crescere e di rivitalizzarsi sfruttando prevalentemente i suoi \"asset\". Infatti per molte aziende la risorsa maggiormente monetizzabile e concreta \u00e8 proprio il nome delle marche che sono state capaci di creare e un\u2019opzione strategica di crescita \u00e8 proprio quella che sfrutta questa risorsa, penetrando in nuove categorie merceologiche o ricavando dalla concessione in uso della licenza. Un'altra opzione possibile \u00e8 l\u2019acquisto di una azienda che possiede una marca affermata: questo permette di creare una solida base di crescita attraverso successive estensioni della marca stessa. \nTuttavia bisogna anche valutare i contro. Un nome di marca pu\u00f2 non favorire l\u2019estensione o, peggio ancora, pu\u00f2 creare associazioni in grado di danneggiare l\u2019estensione stessa. Pu\u00f2 anche capitare che l\u2019estensione abbia successo, ma danneggi il valore originale della marca indebolendo associazioni in essere oppure aggiungendone di nuove e indesiderate. Dal momento in cui l\u2019estensione di marca pu\u00f2 incidere su una risorsa primaria come il nome della marca, un\u2019estensione sbagliata o impropria pu\u00f2 alla fine risultare strategicamente dannosa."}
{"id": "2039775", "revid": "110157", "url": "https://it.wikipedia.org/wiki?curid=2039775", "title": "Ramanum", "text": "Ramanum \u00e8 un'isoletta delle Isole Caroline. Amministrativamente \u00e8 una municipalit\u00e0 del Distretto Faichuk, di Chuuk, uno degli Stati Federati di Micronesia. \nHa una 1.491 abitanti (Census 2008)."}
{"id": "2039779", "revid": "123527898", "url": "https://it.wikipedia.org/wiki?curid=2039779", "title": "Confide in Me (singolo)", "text": "Confide In Me \u00e8 il primo singolo estratto dell'album Kylie Minogue del 1994 della omonima cantante australiana Kylie Minogue ed il primo singolo di lancio con l'etichetta Deconstruction Records.\nLa Canzone.\nLa canzone segna una svolta della carriera della cantante, che passa da un periodo di pop-semplice e danzereccio in favore di atmosfere pi\u00f9 mature-adulte, avvalendosi di nomi di noti produttori famosi non solo nel panorama europeo ma anche mondiale. \"Confide In Me\" \u00e8 prodotta dai \"Brothers In Rhythm\", su campionamento della base di \"The End\" dei The Doors. Il pezzo riscuote parecchio successo in tutto il mondo, soprattutto nella madrepatria Australia dove arriva al primo posto della classifica singoli e in Inghilterra dove debutta al secondo posto e restando in \"Top10\" per tre settimane consecutive. In USA la canzone viene molto passata nei club-disco ed entra nella classifica delle pi\u00f9 ballate in America.\nVideo.\nIl video realizzato per la canzone vede la cantante impegnata in una hotline, in cui incita a digitare il famoso numero \"1-555 Confide\", diventato poi slogan per la promozione del singolo (utilizzato in seguito dalla cantante Madonna per sponsorizzare il suo album \"Confessions On A Dancefloor\" cambiandolo in \"1-555 Confess\"). Il video si compone di tante immagini intercalate da scritte in tutte le lingue del mondo, che svaniscono una nell'altra. Il video ha un tema del tutto originale, non vuole essere volgare ma intende denunciare il nuovo modo di confidarsi attraverso i mezzi mediatici e telefonici."}
{"id": "2039780", "revid": "767487", "url": "https://it.wikipedia.org/wiki?curid=2039780", "title": "Tol (Micronesia)", "text": "Tol \u00e8 un'isola delle Isole Caroline. Amministrativamente \u00e8 una municipalit\u00e0 del Distretto Faichuk, di Chuuk, uno degli Stati Federati di Micronesia.\nHa 5.495 abitanti (censimento 2008)."}
{"id": "2039781", "revid": "110157", "url": "https://it.wikipedia.org/wiki?curid=2039781", "title": "Wonei", "text": "Wonei \u00e8 un'isola delle Caroline. Amministrativamente \u00e8 una municipalit\u00e0 del Distretto Faichuk, di Chuuk, uno degli Stati Federati di Micronesia.\nHa una 1.073 abitanti (censimento 2008)."}
{"id": "2039783", "revid": "387740", "url": "https://it.wikipedia.org/wiki?curid=2039783", "title": "Jacopo Comin (regista)", "text": "Biografia.\nNel 1925 \u00e8 tra i fondatori con Alessandro Blasetti del periodico \"Il mondo e lo schermo\", poi trasformato ne \"Lo schermo\", nelle quali fa parte del Comitato di redazione. Rimane poi nello stesso gruppo quando la testata diventa \"cinematografo\", con la quale si chiede al regime di operare per una ripresa della produzione cinematografica italiana.\nEsordisce nella regia nel 1929 con il film \"Porto\", presentato come il primo film sonoro realizzato in Italia, ma che non venne mai completato a causa della crisi dell'Ente Nazionale Cinematografia, che lo produceva, dovuta alle accuse di malversazioni mosse nei confronti del presidente Tommaso Bisi. \u00c8 autore del soggetto del film del 1938 di Guido Brignone \"Sotto la croce del sud\", con Doris Duranti. Nel 1940 firma la sceneggiatura del film d'avventura \"La conquista dell'aria\", diretto da Romolo Marcellini, con Andrea Checchi. Dirige il suo primo lungometraggio nel 1942 con \"La fabbrica dell'imprevisto\", con Maurizio D'Ancora e Vera Bergman, del quale scrive anche la sceneggiatura.\nL'avventuroso \"La rivale dell'imperatrice\", con Valentina Cortese e il drammatico \"Due sorelle amano\" con Gaby Morlay, entrambi del 1951, sono gli altri due film da lui diretti.\nColtiv\u00f2 lo spiritismo e dal 1964 fino alla sua morte scrisse articoli sulla rivista di parapsicologia \"Luce e Ombra\"."}
{"id": "2039785", "revid": "729019", "url": "https://it.wikipedia.org/wiki?curid=2039785", "title": "Polimetrica", "text": "Polimetrica \u00e8 una casa editrice con sede a Monza che si occupa principalmente di edizioni scientifiche e accademiche in lingua inglese ed altre lingue, che sostiene l'editoria Accesso Aperto \"(Open Access)\", permettendo il libero accesso alle pubblicazioni attraverso versioni digitali liberamente consultabili."}
{"id": "2039787", "revid": "984922", "url": "https://it.wikipedia.org/wiki?curid=2039787", "title": "Paata", "text": "Paata \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Faichuk, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 2.103 abitanti (Census 2008)."}
{"id": "2039789", "revid": "984922", "url": "https://it.wikipedia.org/wiki?curid=2039789", "title": "Polle", "text": "Polle \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Faichuk, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 2.662 abitanti (censimento 2008)."}
{"id": "2039792", "revid": "1543377", "url": "https://it.wikipedia.org/wiki?curid=2039792", "title": "Attacco con solo testo cifrato", "text": "In crittografia un attacco con solo testo cifrato (o attacco con testo cifrato noto) \u00e8 un tipo di attacco crittanalitico in cui un attaccante ha accesso solo al messaggio cifrato. Questo tipo \u00e8 il modello di attacco che normalmente viene alla mente alle persone comuni quando si parla di violazione di un codice cifrato. L'attacco ha successo completo se \u00e8 possibile dedurre il corrispondente testo in chiaro o, meglio ancora, la chiave di cifratura. \u00c8 considerato un successo anche la possibilit\u00e0 di ottenere qualunque tipo di informazione sul messaggio in chiaro. \nNella storia della crittografia i primi cifrari, implementati utilizzando carta e penna, erano generalmente violati avendo accesso solo ai testi cifrati: i crittografi svilupparono tecniche statistiche per attaccare questi messaggi quali l'analisi delle frequenze. Le macchine cifranti come l'Enigma resero questi attacchi molto pi\u00f9 difficili. Con la potenza di calcolo e la velocit\u00e0 elaborativa dei computer attuali i crittografi cercano di progettare i moderni cifrari in modo che siano resistenti agli attacchi con solo testo cifrato. Il processo che porta alla designazione di un nuovo standard crittografico richiede in genere diversi anni ed include l'analisi esaustiva di grandi quantit\u00e0 di testi cifrati per scovare qualsiasi minimo scostamento statistico del messaggio cifrato da un flusso casuale di bit (\"vedi:\" Processo di standardizzazione dell'Advanced Encryption Standard). Tuttavia ci sono ancora casi di cifrari deboli o mal strutturati che non sono stati soggetti di un vaglio cos\u00ec accurato e che hanno dimostrato di essere soggetti ad un attacco con solo testo cifrato:"}
{"id": "2039794", "revid": "401052", "url": "https://it.wikipedia.org/wiki?curid=2039794", "title": "Welzow", "text": "Welzow (in lusaziano inferiore \"Wjelcej\") \u00e8 una citt\u00e0 del Brandeburgo, in Germania.\nAppartiene al circondario della Sprea-Nei\u00dfe.\nStoria.\nNel 2003 venne aggregato alla citt\u00e0 di Welzow il soppresso comune di Proschim.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nWelzow \u00e8 gemellata con:"}
{"id": "2039795", "revid": "110157", "url": "https://it.wikipedia.org/wiki?curid=2039795", "title": "Fanapanges", "text": "Fanapanges (o Fala-Beguets) \u00e8 un'isoletta delle Isole Caroline. Amministrativamente \u00e8 una municipalit\u00e0 del Distretto Faichuk, di Chuuk, uno degli Stati Federati di Micronesia.\nHa 784 abitanti (Census 2008)."}
{"id": "2039796", "revid": "28592", "url": "https://it.wikipedia.org/wiki?curid=2039796", "title": "Andorrani", "text": ""}
{"id": "2039797", "revid": "726373", "url": "https://it.wikipedia.org/wiki?curid=2039797", "title": "Quattrocento (romanzo)", "text": "Quattrocento \u00e8 un romanzo storico di Susana Fortes.\nTrama.\n\"Quattrocento\" \u00e8 un romanzo a met\u00e0 tra il romanzo rosa e il romanzo storico ambientato a Firenze, narra in modo \"creativo\" la vicenda della Congiura dei Pazzi, contrapponendo capitoli ambientati nella Firenze contemporanea dove la protagonista, la dottoranda universitaria Ana Sotomayor, \u00e8 innamorata del suo professore brizzolato e al contempo alla ricerca di indizi per svelare come realmente avvenne la congiura, a capitoli nella Firenze medicea rinascimentale, dove il pittore Pierpaolo Masoni (detto \"Lupetto\") e il suo apprendista Luca si trovano coinvolti in questa vicenda.\nLa trama \u00e8 incentrata su pittore ed opera di finzione (la Madonna di Nievole). La geografia cittadina di Firenze \u00e8 sconvolta dall'invenzione da parte dell'autrice di vie che sono state costruite solo secoli dopo i fatti rinascimentali, come pure lo scenario storico-politico altamente irreale rispetto alle testimonianze dell'epoca."}
{"id": "2039798", "revid": "547992", "url": "https://it.wikipedia.org/wiki?curid=2039798", "title": "Patricia Vezzuli", "text": "Biografia.\nLa sua prima apparizione televisiva risale a Miss Italia 2001, dove fu finalista. \u00c8 diventata nota, per\u00f2, anni dopo, grazie alla partecipazione alla soap opera di Canale 5, \"Vivere\", dove dal 2007 al 2008 interpretava la parte di \"Marianna Ponti\". Ha iniziato la carriera come modella girando spot internazionali, tra Francia e Spagna. Debutta al cinema nel 2007, prendendo parte al film \"Aimless\", diretto da Riccardo Giudici. Nel 2017 partecipa al thriller \"Oltre la nebbia - Il mistero di Rainer Merz\". Attualmente divide la sua carriera tra televisione e teatro."}
{"id": "2039805", "revid": "879070", "url": "https://it.wikipedia.org/wiki?curid=2039805", "title": "Sylvilagus cognatus", "text": "Il silvilago dei Monti Manzano (Sylvilagus cognatus ) \u00e8 una specie di silvilago del sud-ovest americano.\nHa un areale ridottissimo ed \u00e8 diffuso solamente sui monti Manzano, in Nuovo Messico, dove si spinge anche ad altitudini superiori ai 2880 m.\nMalgrado si conosca il suo areale, ben poco sappiamo sul comportamento di questo coniglio di montagna, che non \u00e8 mai stato studiato accuratamente."}
{"id": "2039806", "revid": "110157", "url": "https://it.wikipedia.org/wiki?curid=2039806", "title": "Fananu", "text": "Fananu (o Fala-Beguets) \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Oksoritod, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 402 abitanti (Census 2008)."}
{"id": "2039807", "revid": "599013", "url": "https://it.wikipedia.org/wiki?curid=2039807", "title": "Kareem Rush", "text": ""}
{"id": "2039808", "revid": "104458", "url": "https://it.wikipedia.org/wiki?curid=2039808", "title": "Britannicus", "text": ""}
{"id": "2039809", "revid": "110157", "url": "https://it.wikipedia.org/wiki?curid=2039809", "title": "Murilo (Micronesia)", "text": "Murillo (o Murilo) \u00e8 un atollo delle Isole Hall, piccolo arcipelago che fa parte delle Isole Caroline. Amministrativamente \u00e8 una municipalit\u00e0 del Distretto Oksoritod, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 681 abitanti (Census 2008)."}
{"id": "2039811", "revid": "729019", "url": "https://it.wikipedia.org/wiki?curid=2039811", "title": "Album al numero uno in Germania nel 2008", "text": "Lista degli album che hanno raggiunto la posizione numero uno nella top 100 tedesca stilata dal Media Control."}
{"id": "2039812", "revid": "110157", "url": "https://it.wikipedia.org/wiki?curid=2039812", "title": "Nomwin", "text": "Nomwin \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Oksoritod, di Chuuk, uno degli Stati Federati di Micronesia. \nHa una superficie di 2\u00a0km\u00b2 e 681 abitanti (Census 2008)."}
{"id": "2039813", "revid": "401052", "url": "https://it.wikipedia.org/wiki?curid=2039813", "title": "Kolkwitz", "text": "Kolkwitz, in lusaziano inferiore Go\u0142kojce, \u00e8 un comune del Brandeburgo, in Germania.\nAppartiene al circondario della Sprea-Nei\u00dfe (targa SPN).\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 17 zone (\"Ortsteil\"), corrispondenti al centro abitato di Kolkwitz e a 16 frazioni:\nAmministrazione.\nGemellaggi.\nKolkwitz \u00e8 gemellata con:"}
{"id": "2039817", "revid": "149727", "url": "https://it.wikipedia.org/wiki?curid=2039817", "title": "Go\u0142kojce", "text": ""}
{"id": "2039820", "revid": "110157", "url": "https://it.wikipedia.org/wiki?curid=2039820", "title": "Ruo (Micronesia)", "text": "Ruo \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Oksoritod, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 575 abitanti (Census 2008)."}
{"id": "2039821", "revid": "729019", "url": "https://it.wikipedia.org/wiki?curid=2039821", "title": "Battaglia di Tessalonica", "text": "La battaglia di Tessalonica fu combattuta nell'estate o nell'autunno del 380 tra i Goti di Fritigerno e un esercito romano guidato da Teodosio I (379-395). Ricostituito dopo la disastrosa sconfitta di Adrianopoli, l'esercito romano sub\u00ec un'ulteriore disfatta nei pressi di Tessalonica: Teodosio si ritir\u00f2 all'interno della citt\u00e0 lasciando il comando delle operazioni all'Imperatore d'Occidente, Graziano.\nContesto storico.\nNel gennaio del 379 Graziano, trovando troppo gravoso per un solo uomo il governo di tutto l'Impero, e, dovendo occuparsi della frontiera del Reno, minacciata dagli Alemanni, decise di associare al trono Teodosio, generale di origini ispaniche, affidandogli l'Impero d'Oriente e la conduzione della guerra contro i Goti, che stavano devastando i Balcani dopo aver inflitto all'esercito romano una grave disfatta nella battaglia di Adrianopoli del 9 agosto 378. Teodosio era il figlio del celebre generale distintosi durante il regno di Valentiniano I, il \"comes\" Teodosio: dopo che suo padre cadde in disgrazia presso la corte imperiale e fu giustiziato, anche la carriera del figlio sub\u00ec un contraccolpo, e Teodosio fu costretto a ritirarsi a vita privata nella sua terra nativa, la Spagna. Sennonch\u00e9, la grave minaccia dei Goti spinse Graziano a richiamare Teodosio dalla Spagna, nominandolo co-imperatore: l'incoronazione di Teodosio a Imperatore d'Oriente avvenne a Sirmio il 16 gennaio dell'anno 379, sotto il consolato di Ausonio e Olibrio. Avendo affidato a Teodosio la conduzione diretta della guerra contro i Goti ed essendo le diocesi di Dacia e Macedonia, fino a quel momento appartenute all'Impero d'Occidente, minacciate proprio dai Goti, Graziano decise di separare quelle due diocesi dalla prefettura d'Illirico (fino a quel momento interamente appartenente all'Occidente), aggregandole all'Impero d'Oriente.\nIl nuovo imperatore era a Tessalonica, per arruolare e organizzare un nuovo esercito con cui affrontare i Goti, che intanto avevano occupato una gran parte della Tracia, mentre le guarnigioni delle citt\u00e0 e delle fortezze non osavano scontrarsi in campo aperto con il nemico. Secondo Giordane, sotto l'energica conduzione del nuovo imperatore, \"la disciplina militare fu presto ripristinata ad alto livello, e i Goti, percependo che la codardia e l'inazione dei precedenti principi era terminata, divennero timorosi, perch\u00e9 l'Imperatore era celebre per la sua acutezza e discrezione: con il comando fermo e la sua generosit\u00e0 e gentilezza incoraggi\u00f2 un esercito ormai demoralizzato ad atti di coraggio, e quando i soldati [...] ottennero nuova confidenza, cercarono di attaccare i Goti e scacciarli dalle frontiere della Tracia\". Il fatto che effettivamente Teodosio confer\u00ec nuovo coraggio e nuova linfa all'esercito romano ormai demoralizzato per la disfatta di Adrianopoli \u00e8 confermato da un discorso del retore Temistio pronunciato nella primavera del 379, in cui present\u00f2 il nuovo Imperatore come \"l'uomo che vincer\u00e0 la guerra contro i Goti\":\nPrima di tentare di affrontare di nuovo i Goti in un confronto in campo aperto, comunque, l'Imperatore tent\u00f2 di logorare il nemico con azioni di guerriglia. Zosimo narra che, pi\u00f9 o meno in quel periodo (intorno al 379), il generale romano di origini gotiche Modare colloc\u00f2 i suoi soldati sulla sommit\u00e0 di una collina, ignota ai barbari, e, apprendendo dai suoi esploratori che il nemico si trovava nei dintorni intento a consumare le provviste che avevano depredato, comand\u00f2 ai suoi soldati di attaccarli di sorpresa mentre erano intenti a consumare i frutti dei loro saccheggi. L'impresa ebbe successo, e la battaglia si concluse con lo sterminio dei barbari, e con un miglioramento della situazione per i Romani in Tracia.\nTeodosio, avendo la necessit\u00e0 di ricostituire in tempi brevi un esercito potente, emise una serie di leggi per a ordinare leve forzate di nuove reclute; il problema per Teodosio era che i grandi proprietari terrieri, che secondo la legge erano tenuti a fornire reclute all'esercito tra i loro contadini, opposero decisa resistenza ai decreti dell'Imperatore, in quanto non intendevano perdere manodopera; come se non bastasse, in molti casi gli stessi contadini erano poco propensi alla vita militare e vi furono addirittura casi di contadini che, pur di non essere reclutati, si tagliarono il pollice. Teodosio I, con una serie di decreti, tent\u00f2 di rendere rigoroso il reclutamento: con una legge del gennaio del 380, escluse dal servizio militare servi, osti, locandieri, fornai, carcerati; il decreto era volto a combattere la diffusione della pratica, diffusa tra i latifondisti, di fornire all'esercito reclute in realt\u00e0 poco idonee al combattimento per tenersi per s\u00e9 quelle pi\u00f9 idonee. Nel 381, per combattere il fenomeno dell'automutilazione, molto diffuso tra i contadini che intendevano evitare di svolgere il servizio militare, eman\u00f2 un decreto che costringeva i rei di automutilazione a svolgere lo stesso il servizio militare. I decreti di Teodosio ebbero tuttavia efficacia limitata e d'altronde il reclutamento e l'addestramento delle nuove reclute avrebbe richiesto troppo tempo, mentre l'Imperatore aveva la necessit\u00e0 di ricostituire un esercito in grado di confrontarsi di nuovo con i Goti in breve tempo: Teodosio fu pertanto costretto, pur di colmare in breve tempo le perdite, a reclutare in grosse quantit\u00e0 nell'esercito romano mercenari barbari.\nAvendo dunque constatato dello stato disastrato in cui si trovava l'esercito, Teodosio permise, a molti dei Barbari provenienti da oltre Danubio di entrare nell'esercito romano, e molti di essi entrarono nelle legioni. L'imperatore, dubitando della fedelt\u00e0 di questi fuggitivi, cos\u00ec numerosi che eccedevano in numero gli altri soldati, stabil\u00ec per prudenza di collocare alcuni di loro tra le legioni a difesa dell'Egitto, e richiam\u00f2 le legioni dell'Egitto nei Balcani. Zosimo narra che a Filadelfia, citt\u00e0 della Lidia, uno dei soldati goti tent\u00f2 di uccidere un mercante reo di avergli chiesto di pagare la merce, provocando la reazione dei soldati provenienti dall'Egitto che, dopo aver tentato di ricondurre i Goti all'ordine con la diplomazia, assaltarono i soldati goti, uccidendone pi\u00f9 di duecento. I soldati goti erano capitanati da Ormisda, originario della Persia.\nQuando gli Egiziani arrivarono in Macedonia, nessun ordine veniva osservato in campo, n\u00e9 qualsiasi distinzione tra romano e barbaro, venendo entrambi mischiati insieme promiscuamente. Fu permesso ai Barbari di fare ritorno nella propria nazione, e inviare altri al loro posto per servire nelle legioni.\nNel corso dell'inverno del 379/380, l'Imperatore Teodosio si ammal\u00f2 gravemente a Tessalonica, facendo recuperare coraggio ai Goti. Dividendo l'esercito goto, Fritigerno e i Tervingi devastarono la Tessaglia, l'Epiro e l'Acaia, mentre Alateo e Safrax con il resto delle loro truppe (Grutungi) partirono per devastare la Pannonia. Secondo Heather, la divisione in due gruppi di Greutungi e Tervingi sarebbe dovuta \"alla difficolt\u00e0 di nutrire un gruppo cos\u00ec numeroso\".\nQuando Teodosio si ristabil\u00ec dalla malattia, decise di condurre il suo esercito in battaglia contro i Tervingi.\nBattaglia.\nI Goti, apprendendo lo stato di disordine in cui versava l'esercito romano, in quanto ne erano stati informati dai fuggitivi, ritenerono di poterne approfittare per continuare i saccheggi. Invasa pertanto la Macedonia, si resero conto che Teodosio I, con l'intero esercito, stesse marciando verso di loro per scontrarsi in battaglia, allorch\u00e9 scorsero a notte fonda grandi fuochi, che congetturarono servissero all'esercito romano per illuminare il loro accampamento. Avuta conferma dai soldati disertori, con tutta fretta assalirono il padiglione dell'Imperatore, guidati dall'ardore delle fiamme. I soli romani, uniti ai residui soldati barbari, tentarono di respingere l'attacco nemico, ma trovandosi in inferiorit\u00e0 numerica, non poterono far altro di impegnare il nemico in una battaglia perigliosa permettendo cos\u00ec all'Imperatore di fuggire. Alla fine dell'assalto, i soldati romani, dopo aver inflitto perdite non trascurabili al nemico, rimasero tutti uccisi.\nConseguenze.\nReazioni immediate.\nI barbari, soddisfatti della vittoria, non provarono a lanciarsi all'inseguimento di coloro che erano fuggiti con l'Imperatore, ed, avendo sotto il loro potere la Macedonia e la Tessaglia, esposte ai loro saccheggi senza alcuna protezione, decisero di lasciare le citt\u00e0 non danneggiate, sperando di ricevere tributi da esse. L'Imperatore, nel frattempo, rinforz\u00f2 le fortezze e le citt\u00e0 con le guarnigioni, e procedette a Costantinopoli, inviando lettere all'Imperatore d'Occidente Graziano per informarlo della recente disfatta e pregandolo di inviargli rinforzi. Nel frattempo, invi\u00f2 in Macedonia e Tessaglia, esposte ai saccheggi nemici, degli esattori rapaci che fecero rimpiangere agli abitanti di queste province gli assalti dei barbari. Tale era lo stato della Macedonia e della Tessaglia, quando l'Imperatore entr\u00f2 con grande fasto a Costantinopoli come se avesse ottenuto un grande trionfo invece che una disfatta.\nImpatto nella storia.\nIn seguito a questa battaglia, i Romani decisero di non rischiare pi\u00f9 uno scontro in campo aperto con i Goti, ma di combatterli con la guerriglia; inoltre, la sconfitta convinse Teodosio I che non era possibile vincere i Goti, ma era necessario firmare con essi una pace di compromesso. Se si presta credito a Giordane, uno storico del VI secolo non esente da molte sviste grossolane, anche l'Imperatore Graziano, che governava in Occidente insieme a Valentiniano II, si convinse della necessit\u00e0 di firmare una pace di compromesso: e cos\u00ec, quando i Greutungi invasero la Pannonia, Graziano, per attestato di Giordane, \"invece di riporre fiducia nelle armi, cerc\u00f2 di conquistarli con la gentilezza e con i doni: in questo modo entr\u00f2 in tregua con essi, stringendo una pace, e fornendo loro provviste\". Diversi storici ritengono che Graziano avrebbe permesso con questo trattato, firmato nel 380, ai Goti Grutungi di occupare in qualit\u00e0 di \"foederati\" dell'Impero la Pannonia, ma altri storici, come Heather, non concordano con questa interpretazione degli avvenimenti. Secondo Giordane, questo presunto trattato, che avrebbe stabilito lo stanziamento dei Grutungi in Pannonia in qualit\u00e0 di \"Foederati\" di Roma, sarebbe stato approvato dallo stesso Teodosio, quando si riprese dalla malattia e ne fu informato.\nAnche Teodosio tent\u00f2 di firmare con i Goti un trattato di compromesso. Quando Atanarico, re dei Goti Tervingi che erano rimasti a nord del Danubio, fu scacciato dai suoi territori dalla sua stessa gente, fu accolto, insieme ai pochi seguaci rimasti, presso Teodosio, che si era appena ripreso da una grave malattia. Secondo la cronaca \"Consularia Constantinopolitana\", ci\u00f2 avvenne tre giorni prima delle idi di gennaio dell'anno 381, cio\u00e8 l'11 gennaio. Teodosio gli diede una calorosa accoglienza, trattandolo con grande rispetto, fino al decesso del comandante goto, avvenuta poco tempo dopo (25 gennaio dello stesso anno). Narra Zosimo, i seguaci di Atanarico, grati per l'Imperatore, mantennero da allora una continua sorveglianza sulle rive del Danubio, per fermare ogni incursione di altri barbari contro l'Impero romano.\nLa pace con i Goti di Atanarico, avvenuta nel gennaio del 381, comunque, non pose fine del tutto alla guerra: altri gruppi di Goti continuarono a saccheggiare le terre dell'Impero, e fu necessario un altro anno di guerra per porvi fine. Zosimo narra che Graziano invi\u00f2 nei Balcani dei rinforzi sotto il comando dei Franchi Bautone e Arbogaste. Quando i rinforzi dall'Impero d'Occidente giunsero in Macedonia e Tessaglia, i Goti, intenti nei saccheggi, ricevuta la notizia dell'arrivo dei rinforzi romani, decisero prudentemente di ritirarsi in Tracia, che avevano gi\u00e0 in precedenza saccheggiato. Vista l'impossibilit\u00e0 di scacciare del tutto i Goti dal suolo imperiale, Teodosio fu costretto a negoziare con i Goti rimanenti una nuova pace di compromesso. Il 3 ottobre 382 fu firmata la pace con l'Impero.\nIl 3 ottobre 382 fu firmata la pace tra Impero e Goti. Tervingi e Grutungi divennero Foederati dell'Impero, e ottennero terre in Mesia e Scizia Inferiori, e forse anche in Macedonia; fu loro permesso di stabilirsi all'interno dell'Impero, e di mantenere la loro coesione tribale: in cambio i Goti avrebbero dovuto fornire contingenti alleati all'esercito romano. Temistio, retore di Costantinopoli, in un discorso pronunciato nel gennaio 383 al senato bizantino, cerc\u00f2 di raffigurare come \"vittoria romana\" il trattato di pace (foedus) tra l'Impero e i Goti, nonostante ai Goti fossero state concesse condizioni favorevoli senza precedenti. In tale discorso, Temistio argoment\u00f2 che Teodosio, mostrando come virt\u00f9 il perdono, invece di vendicarsi dei Goti sterminandoli in battaglia, decise invece di stringere un'alleanza con essi, ripopolando cos\u00ec la Tracia, devastata dalla guerra, di contadini goti al servizio dell'Impero; Temistio concluse il discorso rammentando come i Galati fossero stati assimilati, con il passare dei secoli, dalla cultura greco-romana ed esprimendo la convinzione che sarebbe accaduto lo stesso con i Goti.\nGli avvenimenti successivi diedero torto a Temistio: finch\u00e9 Teodosio visse, i Goti rimasero in pace con l'Impero, aiutando l'Imperatore persino a reprimere le usurpazioni in Occidente di Magno Massimo e Flavio Eugenio. Spentosi Teodosio, alla fine la fazione anti-romana dei Goti prevalse: nel 395, sotto il comando di Alarico I, loro capo e re, i \"Foederati\" Goti si rivoltarono, devastando la Grecia e la Tracia finch\u00e9 Alarico non ottenne dall'Imperatore d'Oriente Arcadio la carica di \"magister militum per Illyricum\". Successivamente, quando a Costantinopoli si segu\u00ec una politica di antigermanizzazione dell'esercito romano-orientale, con conseguentemente epurazione dei soldati barbari dell'esercito, Alarico, compreso di non essere pi\u00f9 accettato in Oriente, decise di invadere con tutto il suo popolo l'Italia, in modo da costringere l'Imperatore d'Occidente Onorio a consentire ai Goti di insediarsi come \"foederati\" in una provincia dell'Impero d'Occidente. I suoi attacchi iniziali (nel 402 e nel 403) furono respinti dal generale romano Stilicone, ma dopo la caduta in disgrazia e uccisione di quest'ultimo (408), Alarico pot\u00e9 invadere con successo la penisola senza trovare opposizioni, riuscendo persino a saccheggiare Roma nel 410. Sotto il suo successore Ataulfo, i Goti invasero la Gallia, dove, dopo alterne vicende, raggiunsero un accordo di pace con l'Impero, ottenendo il permesso dall'Imperatore Onorio di insediarsi come \"Foederati\" in Aquitania (418). Dall'Aquitania i Goti giunsero a impadronirsi della Spagna e di gran parte della Gallia a sud della Loira, ottenendo la completa indipendenza dall'Impero d'Occidente nel 475.\nFonti.\nL'unica fonte della battaglia \u00e8 costituita dalla \"Storia Nuova\" dello storico pagano Zosimo. A causa della tendenza da parte di Zosimo, e della sua fonte, Eunapio, di manipolare fatti storici per gettare discredito sugli imperatori cristiani, come Costantino I e Teodosio I, in passato, diversi studiosi ritenevano che questa sconfitta subita da Teodosio in Macedonia nel 380 fosse un'invenzione di Zosimo, o di Eunapio (fonte di Zosimo), entrambi pagani e ostili nei confronti degli imperatori cristiani. Portavano a loro supporto il fatto che tutte le altre fonti parlavano alquanto vagamente di vittorie di Teodosio sui Goti:\nLa storiografia moderna, invece, non mette in dubbio la storicit\u00e0 della sconfitta di Teodosio in questa battaglia, e l'attribuisce allo stato disastrato dell'esercito romano in seguito alla disfatta di Adrianopoli."}
{"id": "2039826", "revid": "110157", "url": "https://it.wikipedia.org/wiki?curid=2039826", "title": "Tamatam", "text": "Tamatam \u00e8 un municipio dell'atollo di Pollap, nelle Isole Caroline. Amministrativamente \u00e8 una municipalit\u00e0 del distretto Oksoritod, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 510 abitanti (censimento 2008)."}
{"id": "2039827", "revid": "305330", "url": "https://it.wikipedia.org/wiki?curid=2039827", "title": "Pino Ammendola", "text": "Biografia.\nSi \u00e8 avvicinato al mondo dello spettacolo nel 1963, debuttando poi nel cinema con un piccolo ruolo accanto a Nino Manfredi, in \"Operazione San Gennaro\" di Dino Risi. Ha lavorato molto in teatro dove ha cominciato con Achille Millo che \u00e8 stato il suo maestro, poi ha recitato con Arnaldo Ninchi, Tino Buazzelli, Salvo Randone, Mario Landi, Attilio Corsini, Edmo Fenoglio e Gabriele Lavia. In televisione \u00e8 stato diretto da Anton Giulio Majano, Sandro Bolchi, Enzo Trapani, Nanni Loy, Marcello Aliprandi, Pino Passalacqua, Franco Giraldi, Cinzia TH Torrini, Franco Amurri e tanti altri. In cinema e in pubblicit\u00e0 oltre che con Dino Risi ha girato con Tinto Brass, Lina Wertm\u00fcller, Luciano Emmer, Francesco Massaro, Steno, Alessandro D'Alatri, Alessandro Capone, Maurizio Zaccaro, Seth Pelle, Oliver Parker e Giuseppe Tornatore.\nNel doppiaggio ha cominciato con un piccolo ruolo sotto la direzione di Pier Paolo Pasolini ne \"Il Decameron\", ha lavorato poi per Federico Fellini, Ettore Scola, Mario Monicelli, Enrico Maria Salerno, Damiano Damiani, Franco Rossi, Gianni Amelio, i Taviani e Stanley Kubrick. Ha prestato la voce a molti attori stranieri, fra cui Jerry Lewis, Henry Gibson, David Carradine, Brad Davis, Prince, F. Murray Abraham, Antonio Banderas, Dana Carvey, Stanley Tucci, Jacques Villeret, Roman Pola\u0144ski e a personaggi dei cartoon come Gatto Silvestro. In qualit\u00e0 di autore ha firmato molti testi teatrali alcuni dei quali sono diventati dei film.\n\u00c8 padre dell'attore Claudio Ammendola."}
{"id": "2039828", "revid": "149727", "url": "https://it.wikipedia.org/wiki?curid=2039828", "title": "Babow", "text": ""}
{"id": "2039829", "revid": "110157", "url": "https://it.wikipedia.org/wiki?curid=2039829", "title": "Pollap", "text": "Pollap \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Oksoritod, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 1.212 abitanti (Census 2008).\nIl primo avvistamento dell'atollo di Pulap fu fatto il 17 gennaio 1565 dal navigatore spagnolo Alonso de Arellano a bordo del patache \"San Lucas\". In una mappa spagnola del 1879 l'atollo appare con il nome di \"Los Martires\"."}
{"id": "2039830", "revid": "149727", "url": "https://it.wikipedia.org/wiki?curid=2039830", "title": "Brodtkowitz", "text": ""}
{"id": "2039833", "revid": "149727", "url": "https://it.wikipedia.org/wiki?curid=2039833", "title": "Dahlitz", "text": ""}
{"id": "2039834", "revid": "149727", "url": "https://it.wikipedia.org/wiki?curid=2039834", "title": "Eichow", "text": ""}
{"id": "2039835", "revid": "149727", "url": "https://it.wikipedia.org/wiki?curid=2039835", "title": "Glinzig", "text": ""}
{"id": "2039837", "revid": "149727", "url": "https://it.wikipedia.org/wiki?curid=2039837", "title": "Gulben", "text": ""}
{"id": "2039839", "revid": "149727", "url": "https://it.wikipedia.org/wiki?curid=2039839", "title": "H\u00e4nchen", "text": ""}
{"id": "2039840", "revid": "149727", "url": "https://it.wikipedia.org/wiki?curid=2039840", "title": "Kackrow", "text": ""}
{"id": "2039841", "revid": "149727", "url": "https://it.wikipedia.org/wiki?curid=2039841", "title": "Klein Gaglow", "text": ""}
{"id": "2039842", "revid": "149727", "url": "https://it.wikipedia.org/wiki?curid=2039842", "title": "Krieschow", "text": ""}
{"id": "2039845", "revid": "188323", "url": "https://it.wikipedia.org/wiki?curid=2039845", "title": "Frenata combinata", "text": ""}
{"id": "2039846", "revid": "149727", "url": "https://it.wikipedia.org/wiki?curid=2039846", "title": "Limberg", "text": ""}
{"id": "2039848", "revid": "149727", "url": "https://it.wikipedia.org/wiki?curid=2039848", "title": "Milkersdorf", "text": ""}
{"id": "2039849", "revid": "149727", "url": "https://it.wikipedia.org/wiki?curid=2039849", "title": "Papitz", "text": ""}
{"id": "2039852", "revid": "149727", "url": "https://it.wikipedia.org/wiki?curid=2039852", "title": "Wiesendorf", "text": ""}
{"id": "2039853", "revid": "149727", "url": "https://it.wikipedia.org/wiki?curid=2039853", "title": "Zahsow", "text": ""}
{"id": "2039856", "revid": "18323", "url": "https://it.wikipedia.org/wiki?curid=2039856", "title": "Niels Ferguson", "text": "Ha lavorato con diversi altri crittografi, tra cui Bruce Schneier, per lo sviluppo di primitive crittografiche, il test di protocolli ed algoritmi, e la scrittura di documenti e libri.\nLavori in ambito crittografico.\nNiels Ferguson ha contribuito alla stesura del cifrario a blocchi Twofish e del cifrario a flusso Helix.\nNel 1999 ha sviluppato insieme a Bruce Schneier ed a John Kelsey il generatore di numeri pseudo-casuali denominato Yarrow, da cui poi, sempre insieme a Schneier, ha derivato un altro algoritmo del genere, il Fortuna.\nNel 2001 ha dichiarato di aver violato il sistema di protezione HDCP incorporato nei lettori HD DVD e Blu-ray Disc (simile al Content Scrambling System dei DVD) ma non ha pubblicato la sua ricerca perch\u00e9, citando il Digital Millennium Copyright Act del 1998, ha paura di ritorsioni legali.\nNel 2003 ha pubblicato, insieme a Schneier, il libro \"Crittografia pratica\".\nAlla conferenza CRYPTO del 2007 ha presentato, insieme a Dan Shumow, un documento in cui descrive una debolezza trovata nel generatore di numeri pseudo-casuali Dual EC DRBG."}
{"id": "2039858", "revid": "125115278", "url": "https://it.wikipedia.org/wiki?curid=2039858", "title": "Millie Perkins", "text": "Conosciuta soprattutto per aver interpretato il ruolo di Anna Frank nel film \"Il diario di Anna Frank\" (1959), fra gli altri suoi figurano \"Paese selvaggio\" (1961), in cui recitava accanto ad Elvis Presley, \"La sparatoria\" (1966), western atipico diretto da Monte Hellman, \"A distanza ravvicinata\" (1986) e l'horror \"Necronomicon\" (1993).\nBiografia.\nCresciuta nella cittadina di Fair Lawn, New Jersey, Millie Perkins fece inizialmente la modella a New York e nel 1958 era gi\u00e0 un'affermata ragazza-copertina. Fu in quell'anno che venne sottoposta ad un provino che la port\u00f2 ad essere scelta per il ruolo principale nel film \"Il diario di Anna Frank\" (1959). Il regista George Stevens, al momento della scelta dell'attrice che doveva interpretare il ruolo principale del film, fu fortemente influenzato dall'immagine di Perkins che aveva notato sulle copertine di diversi \"magazine\", malgrado la giovane candidata non avesse mai studiato recitazione.\nPremiato con tre Oscar e un Golden Globe, il film ebbe grande successo e l'interpretazione di Perkins, nel ruolo della studentessa vittima dell'Olocausto, non pass\u00f2 inosservata e fu anzi accolta con eccellenti critiche che contribuirono a farle ottenere un contratto con la Universal Studios. Due anni dopo, la giovane attrice apparve nel \"cast\" del film \"Paese selvaggio\" (1961), in cui interpretava il ruolo della fidanzata del personaggio interpretato da Elvis Presley.\nAnimata dallo spirito della Beat Generation newyorkese di fine anni cinquanta, Perkins fu una delle giovani promesse di Hollywood, ma gi\u00e0 all'epoca del debutto il mondo dello \"star system\" californiano non soddisfaceva le sue aspettative, tanto da indurla a rescindere presto il contratto con la Universal per girare alcune pellicole sperimentali, come \"Le colline blu\" (1966) e \"La sparatoria\" (1966), entrambe dirette da Monte Hellman, con un allora giovane Jack Nicholson. Per un certo periodo Perkins si dedic\u00f2 alla famiglia e studi\u00f2 recitazione a Jacksonville (Oregon). Torn\u00f2 ad interpretare film solo diversi anni dopo, ormai alla soglia dei quarant'anni.\nIl 1983 segn\u00f2 il ritorno dell'attrice in \"Tavolo per cinque\" e in \"A distanza ravvicinata\" (1986), dove interpretava la madre di Sean Penn, accanto a Christopher Walken. Imperson\u00f2 inoltre la madre di Charlie Sheen nel film \"Wall Street\" (1987) ed \u00e8 apparsa poi in \"L'ultimo appello\" (1996), tratto da un romanzo di John Grisham e in \"The Lost City\" (2005) con Andy Garc\u00eda. Perkins ha lavorato in show e miniserie televisive, incluse diverse puntate della serie \"California\", trasmesse tra il 1983 ed il 1990, e in quattro episodi di \"Da un giorno all'altro\" (fra il 1998 e il 2002) - continuando ad essere attiva tanto sul piccolo quanto sul grande schermo.\nVita privata.\nIl 5 aprile 1960 la Perkins spos\u00f2 l'attore Dean Stockwell, da cui divorzi\u00f2 due anni dopo, il 30 luglio 1962. In seconde nozze spos\u00f2 poi lo scrittore e regista Robert Thom, autore della sceneggiatura del film \"Quattordici o guerra\" (1968) - in cui l'attrice figurava fra gli interpreti - morto poi nel 1979."}
{"id": "2039861", "revid": "1428919", "url": "https://it.wikipedia.org/wiki?curid=2039861", "title": "Mario Cermenati", "text": "Biografia.\nNaturalista, insegn\u00f2 Geologia e Paleontologia all'Universit\u00e0 di Roma \nTra il 1886 e il 1887 collabora con Bruno Galli-Valerio alla pubblicazione del professor Angelo De Carlini, docente di Storia Naturale presso il Regio Liceo di Sondrio dal 1886 al 1888, intitolata \"Vertebrati della Valtellina\", pubblicata a Milano dalla Tipografia Bernardoni di C. Rebeschini e C. nel 1888: un elenco di specie della fauna della Valle dell\u2019Adda con informazioni sulla sua abbondanza e sulla sua distribuzione in quel territorio. Nell\u2019introduzione ai \"Vertebrati della Valtellina\" il prof. Angelo De Carlini accenna a \"due giovani studenti,\" Mario Cermenati e Bruno Galli-Valerio, che divennero poi grandi naturalisti e scienziati nati entrambi a Lecco.\nNell'anno 1900 con l'archeologo Antonio Magni e il naturalista Carlo Vercelloni fond\u00f2 i Musei civici di Lecco, di cui fu il primo presidente.\nPolitico radicale, fu a capo degli anticlericali lecchesi. Divenne deputato nel 1909 ed entr\u00f2 nel governo nel 1917 dove rimase anche coi successivi gabinetti fino al 1920. Ottenne numerosi incarichi governativi tra cui quello di presidente della Commissione Vinciana e della Societ\u00e0 Geologica Italiana.\nMario Cermenati \u00e8 ricordato a Lecco con la dedica di una piazza dal 1927 ed un monumento bronzeo, requisito nel 1943 e sostituito con uno marmoreo scolpito da Francesco Modena. Esso sorge nell'omonima piazza, un tempo detta \u00abdel grano\u00bb, prospiciente il Lago."}
{"id": "2039862", "revid": "599013", "url": "https://it.wikipedia.org/wiki?curid=2039862", "title": "Guido Alvarenga", "text": "Carriera.\nClub.\nDebutta a 19 anni nel Cerro Porte\u00f1o, trasferendosi al Deportivo Mandiy\u00fa nel 1991; tornato al Cerro Porte\u00f1o dopo una stagione al Banfield, trascorre un periodo al Kawasaki Frontale in Giappone prima di trasferirsi al Club Le\u00f3n in Messico. Termina la carriera nel 2006 all'Olimpia Asunci\u00f3n.\nNazionale.\nDebutta con la nazionale di calcio paraguaiana nel 1995, giocandovi fino al 2003."}
{"id": "2039863", "revid": "986213", "url": "https://it.wikipedia.org/wiki?curid=2039863", "title": "Fiorentino di Salm-Salm", "text": "Biografia.\nFiorentino era l'unico figlio del Principe Costantino di Salm-Salm (1762-1828), ultimo Principe effettivo di Salm-Salm, e di sua moglie, la principessa Vittoria Felicita di L\u00f6wenstein-Wertheim-Rochefort. Egli spos\u00f2 il 21 luglio 1810 al Castello di Wilhelmsh\u00f6he presso Kassel, Flaminia Rossi (21 luglio 1795 Ajaccio - Anholt, 20 dicembre 1840), figlia del nobile corso Nicol\u00f2 Rossi e dell'aristocratica italiana Angela Maria Baciocchi, sorella di Felice Baciocchi, il quale aveva sposato Elisa Bonaparte, sorella di Napoleone.\nFiorentino divenne Colonnello all'epoca napoleonica ed entr\u00f2 in servizio presso l'esercito di Girolamo Bonaparte, Re di Vestfalia.\nNel contesto della riorganizzazione dell'Europa col congresso di Vienna nel 1810 il territorio del Principato di Salm venne in un primo momento assoggettato alla Francia e poi ceduto alla Prussia ed alla morte del padre, Fiorentino non pot\u00e9 che ereditare un semplice titolo formale ma non il governo del territorio (1828), governando solo il castello di Anholt come propriet\u00e0 personale e domicilio.\nDopo che il Belgio ebbe proclamato la propria indipendenza dai Paesi Bassi il 4 ottobre 1830, fece valere i propri diritti sull'area, che ad ogni modo venne assegnata al Principe Leopoldo di Sassonia-Coburgo-Gotha, che sal\u00ec al trono belga col nome di Leopoldo I.\nMatrimonio e figli.\nDa sua moglie Flaminia Rossi ebbe i seguenti figli:"}
{"id": "2039869", "revid": "1543377", "url": "https://it.wikipedia.org/wiki?curid=2039869", "title": "Houk", "text": "Houk (conosciuto anche come Pulusuk) \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Oksoritod, di Chuuk, uno degli Stati Federati di Micronesia. \nHa una superficie di 7 miglia circa e 396 abitanti (Census 2008).\nL'isola Houk \u00e8 dotata di una piccola clinica, una scuola primaria. La popolazione professa la religione cattolica."}
{"id": "2039873", "revid": "239497", "url": "https://it.wikipedia.org/wiki?curid=2039873", "title": "Oristano", "text": "Oristano (: ; \"Aristanis\" in sardo) \u00e8 un comune italiano di abitanti capoluogo della provincia omonima, situato nella Sardegna centro-occidentale.\nSi trova nella parte settentrionale della pianura del Campidano, nella regione detta Campidano di Oristano.\nCapoluogo di provincia dal 16 luglio 1974, la citt\u00e0 ha una storia antica; di origine altomedievale, \u00e8 stata a lungo capitale del Giudicato di Arborea.\nGeografia fisica.\nTerritorio.\nOristano si trova presso la costa centro-occidentale della Sardegna, di fronte all'omonimo golfo presso la foce del Tirso.\nClima.\nIl golfo, di forma approssimativamente ovale, \u00e8 chiuso da capo Frasca a sud e capo San Marco a nord.\nOristano rimane quindi abbastanza esposta ai venti occidentali. Il vento dominante \u00e8 il maestrale, che spira da NW e raggiunge per alcuni giorni l'anno intensit\u00e0 di tempesta, con raffiche superiori ai 100\u00a0km/h su Capo Frasca. Questi eventi arrivano relativamente smorzati a Oristano (intorno agli 80\u00a0km/h) grazie alla moderata schermatura dei due capi, la cui altitudine massima \u00e8 sugli 80 metri. I maggiori rilievi nella zona sono il Montiferru a N (1050\u00a0m s.l.m.) e il monte Arci a Est (815\u00a0m s.l.m.), troppo lontani per fornire adeguato riparo dalla tramontana e dal levante. La citt\u00e0 rimane dunque esposta a tutti i quadranti, in particolare allo scirocco che spirando da sud est pu\u00f2 attraversare liberamente l'intera piana del Campidano da Cagliari a Oristano. Della pianura del Campidano Oristano occupa appunto il lembo NW, che risulta essere il pi\u00f9 fertile grazie ai sedimenti fini trasportati dal fiume Tirso, sulla cui riva sinistra poggia Oristano a 5 metri sul livello del mare. Il Tirso \u00e8 il fiume pi\u00f9 lungo della Sardegna, l'attraversa in direzione SW lungo l'ampia valle del Goceano per sfociare nel Golfo di Oristano, a circa 4\u00a0km in linea d'aria dalla citt\u00e0.\nIl clima, temperato delle medie latitudini, presenta la stagione estiva asciutta e calda e inverno fresco e piovoso (clima mediterraneo). Le stagioni intermedie hanno temperature miti e gradevoli.\nOristano \u00e8 caratterizzata da alti tassi d'umidit\u00e0, che la rendono una citt\u00e0 parecchio umida, soprattutto d'estate. Nonostante ci\u00f2 \u00e8 frequentemente ventilata grazie anche alla presenza delle brezze marine che mitigano la calura in estate.\nLa stagione piovosa si concentra tra ottobre e marzo, mentre la piovosit\u00e0 media \u00e8 di 580\u00a0mm/anno. A volte le dense nebbie comuni nella media valle del Tirso riescono a penetrare nella pianura, arrivando alla citt\u00e0.\nNon sono rare le brinate invernali, soprattutto nei quartieri periferici della citt\u00e0 dove, in gelide notti invernali, la colonnina del mercurio riesce a spingersi qualche grado sotto lo zero.\nDati climatologici Capo Frasca (1971-2000).\nNonostante disti in linea d'aria circa 18\u00a0km e si trovi in provincia del Sud Sardegna, la stazione di riferimento per la provincia di Oristano \u00e8 situata a Capo Frasca che, assieme a Capo San Marco, formano il golfo di Oristano. Essendo posta ad un passo dal mare, ne risentono soprattutto i valori di temperatura minima nei mesi invernali (nettamente pi\u00f9 alti rispetto alla pi\u00f9 interna citt\u00e0) e i valori di temperatura massima estivi, decisamente mitigati dalla immediata vicinanza dal mare.\nIn base alle medie climatiche del periodo 1971-2000, la temperatura media nel mese pi\u00f9 freddo, febbraio, \u00e8 di +10,4\u00a0\u00b0C, mentre quella del mese pi\u00f9 caldo, agosto, \u00e8 di +25,0\u00a0\u00b0C; mediamente si contano zero giorni di gelo all'anno e 21 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i \u22124,8\u00a0\u00b0C del gennaio 1981 e i +41,6\u00a0\u00b0C dell'agosto 1999.\nLe precipitazioni medie annue si attestano a 529\u00a0mm, mediamente distribuite in 71 giorni di pioggia, con minimo in estate e moderato picco massimo in autunno.\nL'umidit\u00e0 relativa media annua fa registrare il valore di 81 % con minimi di 78 % a giugno, a luglio, ad agosto e a settembre e massimo di 85 % a gennaio; mediamente si contano 10 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante climatico d'Italia del Servizio meteorologico dell'Aeronautica Militare relativo al medesimo trentennio.\nOrigini del nome.\nIl nome della citt\u00e0 di Oristano potrebbe derivare dal gentilizio romano \"Aristius\". Il geografo bizantino Giorgio Ciprio nel VII secolo cita l\"'Arhistian\u00e9s l\u00edmne\" (stagno di Oristano) mentre la pi\u00f9 antica citazione del poleonimo si ha in una carta arborense dei primi del XII secolo dove \u00e8 menzionata come \"Aristanis\". In spagnolo \u00e8 \"Orist\u00e1n\" e in catalano, \"Oristany\", nomi tuttora in uso e ampiamente documentati anche nella lingua scritta.\nStoria.\nPreistoria e storia antica.\nIl territorio di Oristano \u00e8 abitato dall'uomo sin dal periodo prenuragico e nuragico.\nNel VIII secolo a.C. sorsero, nell'ambito della colonizzazione fenicia della costa, le citt\u00e0 di Tharros, in territorio di Cabras, e Othoca, in territorio di Santa Giusta. Seguono ulteriori tracce di frequentazione punica e romana.\nStoria medievale e moderna.\nLa giudicale \"Aristianis\", sorta presso l'antica citt\u00e0 di et\u00e0 fenicio-punica e romana di Othoca, divenne un centro importante nel 1070, quando l'arcivescovo arborense Theoto vi trasfer\u00ec la sede vescovile, abbandonando l'ormai decaduta Tharros, e il Giudice Orzocco I la eresse a capitale del Giudicato di Arborea. Questo trasferimento probabilmente fu dovuto alle incursioni saracene che in quegli anni imperversavano sul litorale occidentale sardo, e alle quali la citt\u00e0 di Tharros era soggetta. La nuova citt\u00e0 era invece protetta dalle eventuali incursioni nemiche da barriere naturali quali gli stagni di Santa Giusta e la biforcazione del fume Tirso, che prima di arrivare ad Oristano si divideva in due rami, di cui uno passava a nord e l'altro a sud della citt\u00e0.\nIl medioevo oristanese fu caratterizzato da numerose guerre tra il giudicato arborense e gli altri regni sardi. Nel 1195 il giudicato venne invaso dal Giudice di Cagliari Guglielmo di Massa che dilag\u00f2 sulla capitale spargendo distruzione; Oristano fu saccheggiata e incendiata e l'antica cattedrale gravemente danneggiata. La citt\u00e0 fu per\u00f2 presto ristrutturata dai successivi giudici arborensi del XIII e XIV secolo che migliorarono l'antiche fortificazioni, erette dal Giudice Barisone, attraverso la costruzione di circa ventotto torri e l'innalzamento delle mura cittadine fino ai dieci-quindici metri. Oristano all'epoca contava circa 10.000 abitanti e comprendendo i sobborghi di San Lazzaro, Nono, Maddalena e Vasai raggiungeva un'estensione di circa 27 ettari. La forma della citt\u00e0 \"a fuso\" era tipica della citt\u00e0-fortificata medioevale italiana. La reggia giudicale si trovava nell'attuale piazza Manno, in passato denominata \"Sa Major\u00eca\".\nNel 1324 il Giudicato di Arborea si alle\u00f2 coi catalano-aragonesi, dopo che questi ultimi sbarcarono sull'isola con l'intento di conquistare i possedimenti pisani per la creazione del Regno di Sardegna, per poi passare a contrastare lungamente gli stessi. La lunga e sanguinosa guerra culmin\u00f2 nel tentativo di egemonia sull'intera isola operato dal giudice Mariano IV (1347-75) e dai suoi figli Ugone III (1376-83) ed Eleonora (1383-1404), reggente dei figli; il conflitto devast\u00f2 l'intera Sardegna, oltre che i due schieramenti, anche a causa delle epidemie di peste; la stessa Oristano fu coinvolta nelle attivit\u00e0 belliche e cinta d'assedio, senza successo, da Pietro Martinez de Luna nell'estate del 1368.\nIl Giudicato di Arborea fu il pi\u00f9 longevo dei giudicati sardi, e cess\u00f2 di esistere nel 1420, quando l'ultimo sovrano di Arborea, Guglielmo III di Narbona, cedette quel che rimaneva dell'antico regno alla Corona aragonese per 100.000 fiorini d'oro.\nAcquisito quindi dagli aragonesi, fu nel 1420 trasformato in marchesato a favore di Leonardo Cubello, discendente da Ugone II di Arborea.\nLeonardo Alagon, ultimo marchese di Oristano, tent\u00f2 di rivendicare i propri territori dal Vicer\u00e9, ma nel 1478 a Macomer il suo esercito sub\u00ec una pesantissima sconfitta e il marchesato fu annesso definitivamente al Regno di Sardegna. Il titolo di marchese di Oristano venne assunto a partire da tale data dai re d'Aragona e ancora oggi appartiene ai re di Spagna, attualmente Filippo VI di Spagna. Da quel momento Oristano, elevata al rango di citt\u00e0 regia il 15 agosto 1479, segu\u00ec la comune storia della Sardegna spagnola. \nFra il 1542 ed il 1572 venne edificata la torre costiera, oggi detta Torre Grande, per la difesa dell'approdo nel golfo di Oristano e per proteggere la foce del Tirso che poteva essere utilizzato per raggiungere la citt\u00e0. Ebbe il compito di sovrintendere alla fondazione don Peroche de Salazar, capitano di Oristano dal 1530 al 1543, che ne fu il primo capitano e alcalde.\nIl 21 febbraio 1637, durante la guerra dei Trent'anni, una flotta francese di quarantasette vascelli, al comando di Enrico di Lorena, conte di Harcourt, sbarc\u00f2 nei pressi di Oristano e saccheggi\u00f2 la citt\u00e0 per circa una settimana.\nNon volendo poi affrontare le milizie del Regno di Sardegna che arrivavano in soccorso della citt\u00e0 assalita, i francesi si ritirarono precipitosamente, abbandonando anche gli stendardi che oggi sono custoditi nella cattedrale. Dal 1720 Oristano, come il resto dell'isola, pass\u00f2 alla dinastia Savoia.\nStoria contemporanea.\nNell'aprile del 1921 Davide Cova, Emilio Lussu, Camillo Bellieni e altri reduci sardi della prima guerra mondiale fondarono in citt\u00e0 il Partito Sardo d'Azione.\nNel 1927 al comune di Oristano furono aggregati, come nuove frazioni, i comuni di Massama, Nuraxinieddu, Sil\u00ec e Santa Giusta. Quest'ultimo nel 1947 ritorn\u00f2 ad essere un comune indipendente.\nStaccandosi col suo circondario dalla Provincia di Cagliari, divenne infine capoluogo della neonata Provincia di Oristano il 16 luglio 1974.\nSociet\u00e0.\nEtnie e minoranze straniere.\nAl 1\u00ba gennaio 2019 la popolazione straniera ammontava a persone pari al 3,3% circa della popolazione totale. Le nazionalit\u00e0 principali erano:\nLingue e dialetti.\nLa variante del sardo parlata a Oristano \u00e8 il campidanese oristanese.\nTradizioni e folclore.\nLa Sartiglia.\nLa manifestazione pi\u00f9 importante \u00e8 la Sartiglia: giostra equestre di origine forse medievale, lascito della dominazione catalana, che si tiene l'ultima domenica e l'ultimo marted\u00ec di carnevale. \u00c8 organizzata dai due gremi pi\u00f9 antichi di Oristano: il gremio dei contadini, che corre la domenica e il gremio dei falegnami che corre il marted\u00ec. Il capo-corsa \u00e8 \"\"Su Componidori\", lo accompagna il secondo \"Su Secundu\", il terzo \"Su Terzu Cumpoi\" e un certo numero di cavalieri. Partecipano alla sartiglia 40 pariglie, scelte tramite selezioni, per un totale di 120 cavalieri.\nLa particolarit\u00e0 di \"Su Componidori\" \u00e8 che dal momento in cui gli viene apposta sul viso la tradizionale maschera non potr\u00e0 assolutamente pi\u00f9 toccare terra fino al termine della manifestazione, che si concluder\u00e0 circa 6/7 ore dopo; tradizione vuole che una sua eventuale caduta da cavallo porti a un'annata di carestia e sciagure in genere.\nCiascun cavaliere prende la rincorsa lungo la via Duomo \"seu de Santa Maria\" e tenta di raggiungere con la spada una stella appesa ad un nastro, posto a circa met\u00e0 del percorso. Tradizione vuole che maggiore sia il numero delle stelle conquistato, migliore sarebbe l'auspicio della fortuna, la fertilit\u00e0 dei campi nel nuovo anno.\nA fine corsa, \"Su Componidori\" benedice la folla con un mazzolino di viole detto \"Sa Pippia de Maiu\".\nDopo la Sartiglia si corre la \"Pariglia\"\", lungo \"s'arruga de Santu Sebastianu\" l'attuale via Mazzini. I cavalieri, in questo caso corrono a tre per volta, combinandosi in varie figure, con temerarie acrobazie, in piedi sulle groppe degli animali e in vari altri modi, formando triadi, si esibiscono in evoluzioni sui cavalli in corsa.\nCultura.\nIstruzione.\nScuole.\nNel territorio comunale hanno sede 11 scuole secondarie di secondo grado, di cui 10 pubbliche e 1 privata, 5 istituti secondari di primo grado pubblici e 7 scuole primarie pubbliche e 1 privata.\nInfrastrutture e trasporti.\nStrade.\nOristano \u00e8 situata nelle vicinanze della principale strada sarda, la SS 131, che scorre a est della citt\u00e0. Altri collegamenti stradali col territorio circostante sono garantiti dalla SS 388, dalla SS 292 e da varie strade provinciali.\nFerrovie.\nLa citt\u00e0 \u00e8 attraversata dalla ferrovia Cagliari-Golfo Aranci nella sua parte est: in quest'area \u00e8 situata la stazione di Oristano, la quale \u00e8 servita dai treni di Trenitalia.\nPorti.\nOristano \u00e8 dotata di un porto industriale (situato per\u00f2 nel territorio comunale della vicina Santa Giusta), attivo in particolare nella movimentazione di merci quali minerali, carbone e produzioni agricole.\nInoltre nella Marina di Torregrande troviamo un porto turistico.\nAeroporti.\nA una distanza di 4\u00a0km a est dal centro urbano \u00e8 situato l'Aeroporto di Oristano-Fenosu, chiuso al traffico.\nMobilit\u00e0 urbana.\nI trasporti urbani e interurbani di Oristano vengono svolti con autoservizi di linea gestiti da ARST.\nSport.\n\u00c8 Citt\u00e0 Europea dello Sport per l\u2019anno 2019.\nAtletica leggera.\nNella citt\u00e0 \u00e8 presente anche uno stadio per atletica leggera, il campo CONI.\nSono presenti 4 societ\u00e0 facente parte Federazione Italiana di Atletica Leggera\nPallavolo.\nSono presenti due societ\u00e0 iscritte alla Fipav:\nU.S. Ariete: societ\u00e0 attiva da pi\u00f9 di quarant'anni, le cui prime squadre militano nel campionato regionale di C femminile e in quello regionale di C maschile, attiva anche a livello giovanile con pi\u00f9 di 400 tesserati. Numerose le convocazioni per il \"Trofeo delle Province\" e per il \"Trofeo delle Regioni\". Tre atleti hanno partecipato a stage con la nazionale italiana giovanile, inoltre l'atleta Alessia Orro gioca ora nella Serie A femminile e fa parte della nazionale italiana di pallavolo femminile.\nA.S.D. Gymland: detiene otto titoli regionali a livello giovanile maschile e quattro titoli regionali a livello giovanile femminile. Numerose le convocazioni per il \"Trofeo delle Province\" e per il \"Trofeo delle Regioni\" e i campionati di Beach Volley.\nBaseball.\nNel 2007 si \u00e8 riformata una societ\u00e0 di baseball, il Baseball Club Oristano A.S.D. attualmente milita nei campionati giovanili e nel 2008 ha vinto il primo titolo regionale in categoria ragazzi (under 12).\nCanoa kayak.\nFondata nel 1970, l'A.S.D. Circolo Nautico Oristano, dagli anni 2000 \u00e8 tra le societ\u00e0 pi\u00f9 attive nel panorama regionale, per l'attivit\u00e0 agonistica della canoa sprint.\nDal 2012 gestisce il Centro Sportivo Canoa Kayak di Cabras (centro di riferimento tecnico territoriale della FICK).\nCalcio.\nNel calcio, la S.P. Tharros Oristano Calcio milita nel girone A del campionato di Promozione 2020-2021 ed ha preso parte per vari anni alla Serie D.\nLe attivit\u00e0 si svolgono presso lo stadio Tharros che ha una capienza di 3.000 spettatori.\nLe altre squadre calcistiche della citt\u00e0 sono:\nNel calcio femminile l'Atletico Oristano ha partecipato al campionato di Serie A nelle stagioni 2004-05 e 2005-06.\nNautica.\nNel 1970 \u00e8 stato fondato il Circolo Nautico Oristano, che ospita attivit\u00e0 di canoa, vela e canottaggio.\nRugby.\nNella citt\u00e0 \u00e8 presente una squadra di rugby, l'A.S.D. Rugby Oristano, che milita nel campionato a 15 maschile di Serie \"C\" regionale e Coppa Italia a 7 femminile."}
{"id": "2039877", "revid": "153409", "url": "https://it.wikipedia.org/wiki?curid=2039877", "title": "Isola di Clipperton", "text": ""}
{"id": "2039879", "revid": "110157", "url": "https://it.wikipedia.org/wiki?curid=2039879", "title": "Circondario dell'Ammerland", "text": "Il circondario dell'Ammerland (targa WST) \u00e8 un circondario (\"Landkreis\") della Bassa Sassonia, in Germania.\nComprende 1 citt\u00e0 \u00e8 5 comuni.\nIl capoluogo \u00e8 Westerstede, il centro maggiore Bad Zwischenahn.\nSuddivisione amministrativa.\nIl circondario dell'Ammerland comprende 1 citt\u00e0 e 5 comuni, non associati in alcuna comunit\u00e0 amministrativa:\nComuni"}
{"id": "2039880", "revid": "984922", "url": "https://it.wikipedia.org/wiki?curid=2039880", "title": "Ettal (Micronesia)", "text": "Ettal (o Etal) \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Mortlocks, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 208 abitanti (Census 2008)."}
{"id": "2039881", "revid": "717966", "url": "https://it.wikipedia.org/wiki?curid=2039881", "title": "Uto (romanzo)", "text": "Uto \u00e8 l'ottavo romanzo di Andrea De Carlo, pubblicato nel 1995 in Italia da Bompiani. Racconta la storia dell'omonimo protagonista che, in seguito al suicidio del patrigno, viene mandato a passare un po' di tempo da una famiglia di amici negli Stati Uniti, presso una comunit\u00e0 dedita alla ricerca spirituale e all'assistenza reciproca. Il giovane Uto Drodemberg, insofferente e scontento, ha sulla famiglia e sulla comunit\u00e0 che lo ospitano l'effetto di un virus, provocando reazioni a catena.\nTrama.\nLa situazione da cui prende avvio la vicenda \u00e8 il suicidio di Antonio, secondo marito della madre di Uto, che fa esplodere il palazzo in cui abita con una fuga di gas volontaria. Riccardo, fratellastro di Uto, lo incolpa dell'accaduto, e i loro rapporti si logorano. La madre Lidia decide quindi, su invito dell'amica Marianne, di mandare per qualche tempo Uto negli Stati Uniti, per liberargli la mente dai tragici eventi. Appena atterrato nel Connecticut, per\u00f2, Uto si trova ad avere a che fare con una famiglia di cui non condivide lo stile di vita all'insegna della \u201carmonia perfetta\u201d, senza litigi o incomprensioni. Il suo look da ragazzo ribelle, completamente vestito di pelle nera, e con addosso sempre gli occhiali da sole, si contrappone in maniera evidente allo stile dei Foletti che, ispirati dallo Swami, indossano sempre limpidi abiti chiari con tonalit\u00e0 color pesca o albicocca.\nSubito dopo il suo arrivo si presenta l'occasione per visitare la Kundalini Hall, il \"granaio spirituale\" dove la gente della comunit\u00e0 si riunisce per ascoltare lo Swami. \u00c8 la notte di San Silvestro ma, purtroppo, il guru \u00e8 assente perch\u00e9 malato e i fedeli ascoltano una sua registrazione di qualche tempo prima. Gi\u00e0 da questo avvenimento Uto pu\u00f2 apprendere qualcosa di pi\u00f9 sullo stile di vita della comunit\u00e0: oltre alle prescrizioni per gli abiti, infatti, ci sono anche restrizioni sul cibo, in quanto non si pu\u00f2 mangiare carne, n\u00e9 bere alcol. Col passare dei giorni, Uto si immerge sempre pi\u00f9 nell'ambiente di Peaceville, e impara a conoscere i membri della famiglia. Pu\u00f2 constatare l'intraprendenza di Vittorio, sempre pronto ad adoperarsi per il bene della comunit\u00e0, l'apparente felicit\u00e0 perpetua di Marianne, che \u00e8 sempre pronta ad ascoltarlo, e le personalit\u00e0 dei figli. Per passare il tempo Uto legge i numerosi libri sulla spiritualit\u00e0 che ci sono nella casa della famiglia Foletti. E proprio sulla famiglia Foletti viene informato da Marianne e Vittorio: i due coniugi, infatti, raccontano (in momenti differenti) la loro storia: cos\u00ec Uto viene a sapere che la casa \u00e8 stata costruita interamente da Vittorio, con le sue mani. Da Marianne, invece, viene a sapere della vita precedente di Vittorio e della sua \u201cpurificazione\u201d. Un giorno, Uto va ad aiutare Vittorio in uno dei suoi tanti compiti per la comunit\u00e0: i due si dirigono a casa di un'altra abitante di Peaceville per liberarle il vialetto dalla neve. Questa circostanza fa riflettere ancora Uto sugli equilibri della comunit\u00e0, che si aiuta reciprocamente. Una sera Marianne riceve una telefonata: una sua amica l'avvisa di un tramonto bellissimo e tutta la famiglia, Uto compreso, si dirige alla casa del Guru, da cui si gode un panorama stupendo. Proprio l\u00ec Uto ha il suo primo incontro con lo Swami, che vede in lui qualcosa di pi\u00f9 che un normale ragazzo. Tuttavia non intraprendono un discorso, perch\u00e9 lo Swami \u00e8 malato, e troppo debole per sostenere una lunga conversazione.\nQualche giorno dopo Uto inizia ad avere contatti pi\u00f9 aperti con Jeff-Giuseppe e Nina. A Jeff-Giuseppe consiglia di essere meno mammone e pi\u00f9 libero, di non correre dai genitori appena lo chiamano. Lo stuzzica a suonare il piano con pi\u00f9 grinta e forza: Vittorio chiama Jeff-Giuseppe, ma lui non risponde e continua a suonare con impeto il piano. I rapporti con Nina, invece, sono diversi. La ragazza soffre di anoressia e quindi l'approccio di Uto \u00e8 pi\u00f9 cauto. Un giorno vanno insieme a portare del cibo ad una vedova che vive in mezzo al bosco, e qui hanno occasione di parlare e di conoscersi meglio. Una sera Marianne invita lo Swami a cena a casa Foletti e tutta la famiglia \u00e8 in visibilio per questo importante avvenimento. Con lo Swami arrivano anche assistenti ed altre persone: \u00e8 il palcoscenico ideale per Uto per dar prova delle sue straordinarie capacit\u00e0 al piano: suona un brano di \u010cajkovskij, facendo impallidire le precedenti esibizioni di Jeff-Giuseppe, Marianne e di una delle accompagnatrici del guru. Il virtuosismo e la foga di Uto commuovono i presenti, e il guru se ne innamora. Qualche giorno dopo, Uto inizia a parlare con Nina dei suoi problemi con il cibo, della sua anoressia. Per provocarla, le spiega che \u00e8 volendo si pu\u00f2 fare a meno anche delle cose pi\u00f9 indispensabili, non solo del mangiare. Per provare la sua teoria, trattiene il respiro, fino al punto di crollare svenuto sul pavimento della cucina. Al suo risveglio trova tutta la famiglia attorno a lui e scopre che Nina, pian piano, ricomincia a mangiare. Questo porta conseguenze che saranno importanti nella rottura dei rapporti familiari: Marianne, comincia a pensare all'arrivo di Uto come a un segno del destino, mentre Vittorio inizia a contrapporsi al ragazzo. Ma il punto cardine dell'insanabile rottura della famiglia si ha quando Vittorio e Uto vanno in citt\u00e0. Vittorio ha bisogno di alcuni prodotti per la casa e Uto lo accompagna. Durante il viaggio di ritorno Uto stuzzica irrimediabilmente Vittorio riguardo a tutte le regole che \u00e8 obbligato a rispettare e tenta di portarlo a trasgredirle. Dapprima lo porta in un fast food dove l'unico cibo che non contiene carne \u00e8 un'insalata, poi lo convince ad ordinare e a mangiare due porzioni di pollo fritto e a bere tre bicchieri di birra. Travolto da un irrefrenabile istinto, Vittorio porta Uto in un locale e ordina altro alcol. Qui fa conoscenza con tre ragazze e si scorda completamente della sua \u201cpurificazione\u201d, della sua vita priva di conflitti. All'uscita del locale, Vittorio vede tre uomini, conoscenti delle ragazze con cui aveva parlato, che si vantano d'aver ucciso e catturato un cervo. Tutta la sua rabbia repressa viene a galla, e fa scattare una rissa: Vittorio ha la meglio sugli altri ragazzi, poi decide rapidamente di far ritorno a casa. Sulla strada, per\u00f2, si ferma ancora ad un discount per comprare una bottiglia di whisky. Uto \u00e8 preoccupato e sente che rischieranno un incidente: infatti la macchina finisce fuori strada. Uto e Vittorio sono illesi, ma parecchio scossi.\nTornati a casa, i rapporti familiari continuano a peggiorare. Jeff-Giuseppe mostra un quasi totale cambiamento, inizia persino a fumare marijuana. Tra Uto e Nina comincia una relazione: mentre s'abbracciano in cucina vengono scoperti da Marianne. Di conseguenza esplode un conflitto tra Marianne e Vittorio: lui rimprovera alla moglie di esaltare a dismisura un ragazzo che ha solo portato danni nella sua famiglia \u201cperfetta\u201d, mentre Marianne ostenta ammirazione verso Uto, attribuendogli il merito per la guarigione di Nina e accusando Vittorio di pregiudizi. Sempre pi\u00f9 in crisi, e in preda a un irrefrenabile impulso distruttore Vittorio fa a pezzi le chitarre che aveva costruito con tanto impegno nel suo studio. Qualche giorno dopo, mentre la situazione familiare \u00e8 in continua mutazione, Uto accompagna Vittorio a tagliare la legna per la signora Hawabani. I due parlano della complessa situazione che s'\u00e8 creata. Uto si mette a tagliare anche lui la legna, ma scivola e si ferisce a un braccio. Si risveglia in ospedale, con l'intera famiglia Foletti attorno. Il dottor Samuelson lo avvisa che la ferita sul braccio ha colpito anche il nervo e che il braccio \u00e8 ancora attaccato per miracolo. Inoltre, gli dice che difficilmente riuscir\u00e0 a usare il braccio nel futuro e che, comunque, non potr\u00e0 pi\u00f9 suonare il piano con la mano sinistra. I rapporti tra Marianne e Vittorio degenerano: lei d\u00e0 al marito la colpa per l'incidente, lui tenta strenuamente di difendersi. Ormai la situazione \u00e8 irrecuperabile. Uto torna a casa dopo qualche giorno, con una fasciatura sul braccio sinistro, che non riesce a muovere. A letto, dove passa le giornate, riceve la visita del guru: pochi gesti d'intesa bastano per capirsi. Nina passa molto tempo con il giovane, e il loro legame si rafforza ulteriormente. Un giorno Uto s'accorge di poter muovere i polpastrelli e, dopo qualche esercizio e con un po' di dolore, s'accorge che la sensibilit\u00e0 \u00e8 parzialmente tornata. Tuttavia decide di tenere segreta questa guarigione. Dopo qualche tutta la famiglia va alla Kundalini Hall per assistere al primo discorso dello Swami dopo tanto tempo, durante il quale il guru chiama sul palco Uto, il quale, all'improvviso, si toglie la fasciatura e inizia a muovere il braccio, dando un senso di miracolo e di commozione a tutti i partecipanti.\nQualche tempo dopo, Uto fa visita al guru, il quale lo accoglie a braccia aperte. I due parlano a proposito del giorno in cui Uto ha manifestato la sua guarigione e il guru lo convince che \u00e8 una cosa buona non rovinare il senso di commozione che tutti hanno avuto. Ma, proprio mentre parlano, lo Swami si affloscia tra le braccia di Uto. A nulla serve l'aiuto delle assistenti: \u00e8 morto. Il guru, per\u00f2, ha voluto apposta Uto a casa sua nel momento della sua morte: infatti Uto diventa il nuovo guru, e prende il posto del vecchio indiano. Non si tinge pi\u00f9 i capelli, non porta pi\u00f9 gli occhiali da sole, inizia anche lui a vestire abiti chiari e si adatta alle regole della comunit\u00e0. Nel frattempo continua la relazione con Nina e mantiene buoni rapporti con Marianne e Jeff-Giuseppe. L'unico che non riesce a capire tutto questo \u00e8 Vittorio, che fa le valigie e torna in Europa, ponendo fine definitivamente alla sua parentesi spirituale a Peaceville. Ma la domanda resta: Uto \u00e8 cambiato davvero, o sta semplicemente divertendosi a giocare per qualche tempo con un nuovo ruolo?\nRiconoscimenti.\nNel 1995 il romanzo ha vinto il Premio Nazionale Rhegium Julii, Narrativa."}
{"id": "2039884", "revid": "984922", "url": "https://it.wikipedia.org/wiki?curid=2039884", "title": "Namoluk", "text": "Namoluk \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Mortlocks, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 410 abitanti (Census 2008)."}
{"id": "2039888", "revid": "599013", "url": "https://it.wikipedia.org/wiki?curid=2039888", "title": "Miguel \u00c1ngel Ben\u00edtez", "text": "Carriera.\nClub.\nDopo un periodo in societ\u00e0 minori in Paraguay, viene portato in Europa dall'Atl\u00e9tico Madrid. Nel 1995 si trasferisce all'Espanyol, dove rimane fino al 2002, giocando pi\u00f9 di 140 partite e segnando 29 reti. Si \u00e8 ritirato nel 2007 con la maglia del Club Guaran\u00ed.\nNazionale.\nDebutta con la nazionale di calcio paraguaiana nel 1996, giocandovi fino al 1999 e disputando i mondiali di . In 29 presenze ha segnato 11 reti."}
{"id": "2039891", "revid": "599013", "url": "https://it.wikipedia.org/wiki?curid=2039891", "title": "Miguel Angel Ben\u00edtez", "text": ""}
{"id": "2039893", "revid": "767487", "url": "https://it.wikipedia.org/wiki?curid=2039893", "title": "Nema (Micronesia)", "text": "Nema o Nama \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Mortlocks, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 1.151 abitanti (Census 2008)."}
{"id": "2039894", "revid": "287204", "url": "https://it.wikipedia.org/wiki?curid=2039894", "title": "Miguel Angel Benitez", "text": ""}
{"id": "2039895", "revid": "339392", "url": "https://it.wikipedia.org/wiki?curid=2039895", "title": "Landkreis Ammerland", "text": ""}
{"id": "2039898", "revid": "74801", "url": "https://it.wikipedia.org/wiki?curid=2039898", "title": "Losap", "text": "Losap (o Pis-Losap) \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Mortlocks, di Chuuk, uno degli Stati Federati di Micronesia. \nHa una superficie di e abitanti (Census 2008)."}
{"id": "2039900", "revid": "110815551", "url": "https://it.wikipedia.org/wiki?curid=2039900", "title": "Kaiko", "text": "Kaik\u014d (\u304b\u3044\u3053\u3046, in lingua giapponese \"Fossa oceanica\") era un ROV (veicolo radio-comandato) giapponese che recuper\u00f2 dei batteri dal fondo dell'abisso Challenger nella Fossa delle Marianne, il luogo pi\u00f9 profondo del pianeta.\nIl 2 marzo 1996, Kaik\u014d raggiunse una profondit\u00e0 di 10897 m, la pi\u00f9 profonda immersione per un sommergibile radiocomandato mai registrata (il Batiscafo Trieste mantiene comunque il record per la pi\u00f9 profonda immersione, nel 1960).\nKaik\u014d venne perso durante l'uragano Chan-Hom nel Maggio 2003, quando un cavo secondario collegato ad esso alla superficie si spezz\u00f2, infatti Kaik\u014d era diviso in due moduli.."}
{"id": "2039904", "revid": "478814", "url": "https://it.wikipedia.org/wiki?curid=2039904", "title": "Provincia di Surin", "text": "La provincia di Surin () \u00e8 in Thailandia e fa parte del gruppo regionale della Thailandia del Nordest. Si estende per 8.124 km\u00b2 e a tutto il 2020 aveva abitanti. Il capoluogo \u00e8 il distretto di Mueang Surin, nel quale si trova la citt\u00e0 principale Surin.\nSuddivisione amministrativa.\nLa provincia \u00e8 suddivisa in 17 distretti (\"amphoe\"). Questi a loro volta sono suddivisi in 158 sottodistretti (\"tambon\") e 2011 villaggi (\"muban\").\nAmministrazioni comunali.\nA tutto il 2020, non vi era alcun comune della provincia con lo status di citt\u00e0 maggiore (\"thesaban nakhon\"), e l'unico comune che rientrava tra le citt\u00e0 minori (\"thesaban mueang\") era Surin, che aveva residenti. Erano inoltre presenti 23 municipalit\u00e0 di sottodistretto (\"thesaban tambon\"), tra le pi\u00f9 popolose delle quali vi era Buachet, con residenti. Nell'aprile 2020, le aree che non ricadevano sotto la giurisdizione delle amministrazioni comunali erano governate da un totale di 144 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "2039905", "revid": "938", "url": "https://it.wikipedia.org/wiki?curid=2039905", "title": "Lukunor", "text": "Lukunoch (o Lukunor) \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Mortlocks, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 1.104 abitanti (Census 2008)."}
{"id": "2039907", "revid": "1226", "url": "https://it.wikipedia.org/wiki?curid=2039907", "title": "Carmen Priami", "text": "Il Carmen Priami (\"Carme di Priamo\") \u00e8 un anonimo \"carmen convivale\" di cui ci resta un unico verso, tramandato da Marco Terenzio Varrone nella sua opera \"De lingua latina\". Il contenuto del poema, scritto in versi saturni, doveva riguardare il Ciclo Troiano e il mito delle origini di Roma, pi\u00f9 tardi ampiamente sviluppato da Virgilio nell'Eneide.\nL'analisi della lingua e dei contenuti permette di collocare l'autore nel III secolo a.C., come contemporaneo di Livio Andronico e Gneo Nevio, ma precedente a Ennio. Rispetto ad Ennio si nota, infatti, l'uso del verso saturnio, poi sostituito dall'esametro, e l'invocazione rivolta alle Camene, che furono da Ennio sostituite con le Muse di importazione greca. Anche il lessico, in particolare con l'uso del sabino \"cascus\" al posto del pi\u00f9 latino \"vetus\" per antico, sembrerebbe ricondurre ad un'opera di et\u00e0 arcaica. Si potrebbe tuttavia trattare anche di un'opera successiva al periodo di Ennio, il cui autore avrebbe per\u00f2 voluto imitare lo stile originario della letteratura latina. A suggerire quest'interpretazione interviene la definizione di \"veteres\" per le Camene, che potrebbero apparire come un retaggio di una tradizione letteraria ormai superata.\nIl testo del verso \u00e8 il seguente:\nLa traduzione del verso, deconstestualizzato dal brano in cui si trovava, appare particolarmente controversa: alcuni interpretano come \"Voglio cantare antichi carmi, un fatto vetusto\" (dove Casmenas \u00e8 metonimia per canto), altri come \"Voglio che le Camene antiche tramandino un fatto vetusto\" (dove Casmenas \u00e8 soggetto di una proposizione infinitiva)."}
{"id": "2039908", "revid": "755671", "url": "https://it.wikipedia.org/wiki?curid=2039908", "title": "Sylvilagus cunicularius", "text": "Il silvilago messicano (Sylvilagus cunicularius ) \u00e8 una specie di Leporide endemica del Messico.\n\u00c8 diffuso in gran numero in una vasta area che va dal Sinaloa meridionale fino all'Oaxaca orientale e al Veracruz, dove abita le foreste tropicali, temperate e semi-aride, nonch\u00e9 le praterie. In alcune aree sulla costa del Pacifico \u00e8 diffuso dal livello del mare fino alle pendici dei monti.\nDi aspetto simile agli altri silvilaghi, \u00e8 lungo tra i 48,5 ed i 51,5 cm. Entrambi i sessi possiedono territori estesi per 0,2-0,7 km\u00b2. Questa specie \u00e8 in grado di riprodursi in ogni epoca dell'anno, nonostante il picco delle nascite si abbia tra marzo e ottobre. Dopo una gestazione di 30 giorni, la femmina d\u00e0 alla luce una nidiata di sei coniglietti. \nAll'interno del proprio areale questo animale condivide l\"'habitat\" con altri Lagomorfi, come il coniglio dei vulcani, il silvilago del deserto, il silvilago orientale, il \"jackrabbit\" dai fianchi bianchi e quello dalla coda nera."}
{"id": "2039909", "revid": "110157", "url": "https://it.wikipedia.org/wiki?curid=2039909", "title": "Oneop", "text": "Oneop \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Mortlocks, di Chuuk, uno degli Stati Federati di Micronesia. \nHa una superficie di 1\u00a0km\u00b2 e 447 abitanti (Census 2008)."}
{"id": "2039914", "revid": "478814", "url": "https://it.wikipedia.org/wiki?curid=2039914", "title": "Provincia di Ubon Ratchathani", "text": "La provincia di Ubon Ratchathani () \u00e8 in Thailandia e fa parte del gruppo regionale della Thailandia del Nordest. Si estende per 15.745 km\u00b2 e a tutto il 2020 aveva abitanti. Il capoluogo \u00e8 il Distretto di Mueang Ubon Ratchathani, dove si trova la citt\u00e0 principale Ubon Ratchathani.\nSuddivisione amministrativa.\nLa provincia \u00e8 suddivisa in 25 distretti (\"amphoe\"). Questi a loro volta sono suddivisi in 219 sottodistretti (\"tambon\") e 2469 villaggi (\"muban\").\nAmministrazioni comunali.\nA tutto il 2020, l'unico comune della provincia con lo status di citt\u00e0 maggiore (\"thesaban nakhon\") era Ubon Ratchathani, che aveva residenti. I quattro comuni che rientravano tra le citt\u00e0 minori (\"thesaban mueang\") erano Warin Chamrap (con residenti), Det Udom (), Chaeramae e Phibun Mangsahan (). Erano inoltre presenti 54 municipalit\u00e0 di sottodistretto (\"thesaban tambon\"), tra le pi\u00f9 popolose delle quali vi erano Kham Yai (con residenti) e Saen Suk (). Nell'aprile 2020, le aree che non ricadevano sotto la giurisdizione delle amministrazioni comunali erano governate da un totale di 179 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "2039919", "revid": "1149807", "url": "https://it.wikipedia.org/wiki?curid=2039919", "title": "Shub-Niggurath", "text": "Shub-Niggurath \u00e8 una divinit\u00e0 appartenente ai Miti di Cthulhu, nati dalla fantasia dello scrittore H. P. Lovecraft. Questa creatura viene a volte definita come \u201cIl capro nero dei boschi dai mille cuccioli\u201d (nonostante questo appellativo mascolino, Shub-Niggurath \u00e8, nel romanzo breve \"Il tumulo\", chiaramente indicata come una dea).\nLa prima apparizione di questa divinit\u00e0 esterna si trova nel racconto di Lovecraft intitolato \"L'ultimo esperimento\" (1927). Shub-Niggurath \u00e8 frequentemente citata anche nei lavori di altri autori, tra cui August Derleth, Robert Bloch e Ramsey Campbell. La divinit\u00e0 non \u00e8 mai stata descritta da Lovecraft stesso, salvo qualche citazione all\u2019interno di vari racconti.\nIl Nero Capro.\nSebbene Shub-Niggurath sia spesso associata all'epiteto \"Nero Capro\", non \u00e8 da escludere che questo capro sia in realt\u00e0 un'entit\u00e0 separata dalla dea. Rodolfo Ferraresi, nel suo saggio \"The Question of Shub-Niggurath\", afferma che lo stesso Lovecraft avesse separato queste due figure, come si evince per esempio in \"Dall'abisso del tempo\" (1935): in questo racconto, infatti, \u00e8 spiegato che il capro altro non \u00e8 che un'immagine simbolica attraverso la quale gli adepti adorano e celebrano Shub-Niggurath. \nIl nero capro potrebbe anche essere la personificazione di Pan, siccome \u00e8 noto come Lovecraft fosse stato molto influenzato dalle opere di Arthur Machen, tra cui appunto il racconto \"The Great God Pan\" (1890). In questa incarnazione, il nero capro potrebbe rappresentare Satana quando assume le sembianze di un satiro, un essere met\u00e0 uomo e met\u00e0 caprone. Nel folklore, il satiro rappresenta un uomo con insaziabili appetiti sessuali; in quest'ottica, Shub-Niggurath potrebbe assumere l'aspetto del caprone (quindi di un animale di sesso maschile) per copulare con i suoi seguaci.\nApparizioni.\nNelle opere di Lovecraft.\nLe apparizioni di Shub-Niggurath nelle opere di Lovecraft non ci offrono mai molte informazioni circa questa entit\u00e0, basti pensare che ne \"L'orrore di Dunwich\" (1928), a parte la frase \u00ab\"I\u00e4! Shub-Niggurath!\"\u00bb pronunciata da un personaggio, non ci viene detto altro riguardo alla dea.\nIl successivo racconto in cui Lovecraft menziona Shub-Niggurath \u00e8 altrettanto ermetico: in \"Colui che sussurrava nelle tenebre\" (1930), la registrazione di una cerimonia religiosa blasfema include la seguente esclamazione:\nSimili esclamazioni si trovano anche ne \"La casa delle streghe\" (1932) e ne \"La cosa sulla soglia\" (1933).\nNelle revisioni.\nLovecraft offre delle informazioni specifiche di Shub-Niggurath solamente nelle \"revisioni\", racconti pubblicati non con il suo nome, ma con quello di alcuni suoi clienti. Come fa notare Robert M. Price, Lovecraft, per questi clienti, costru\u00ec un ciclo di miti parallelo, un gruppo separato di Dei Esterni, inclusi Yig, Ghatanothoa, Rhan-Tegoth, Nug e Yeb e Shub-Niggurath.\nNe \"L'ultimo esperimento\", la prima menzione di Shub-Niggurath sembra connettere la dea a Nug e Yeb:\nIn \"K'n-yan\" (1930), che racconta della scoperta di un omonimo regno sotterraneo ad opera di un \"conquistador\" spagnolo, si narra di un tempio dedicato a Tsathoggua che era stato convertito in un tempio per Shub-Niggurath, definita come la madre e la moglie di \"Colui che non deve essere nominato\". Questa divinit\u00e0 era paragonabile ad Astarte, e il suo culto considerava estremamente detestabile il credo cattolico.\nIl riferimento ad Astarte, consorte di Baal nella mitologia semitica, collega Shub-Niggurath alla dea della fertilit\u00e0 Cibele, la \"Magna Mater\" menzionata ne \"I topi nel muro\" (Lovecraft, 1923), e implica che la \"grande madre\" adorata dal culto di Exham Priory citato in quel racconto non possa essere altro che Shub-Niggurath stessa.\n\u00c8 difficile capire chi sia \"Colui che non deve essere nominato\", di cui Shub-Niggurath sarebbe la moglie; August Derleth identifica la misteriosa entit\u00e0 con Hastur, mentre per Robert M. Price si tratterebbe di Yog-Sothoth oppure Yig, il dio-serpente.\nInfine, in \"Dall'abisso del tempo\" (1933), ambientato in una parte del continente perduto di Mu, Lovecraft descrive il personaggio di T'yog:\nNel racconto, T'yog afferma che la dea Shub-Niggurath \u00e8 amica dell'umanit\u00e0 e pronta a proteggerla dalle altre divinit\u00e0 ostili, tra cui Ghanatothoa. Shub-Niggurath \u00e8 chiamata la \"Dea Madre\", e Nug e Yeb sono probabilmente i suoi figli.\nL'interpretazione di Robert M. Price.\nRobert M. Price ritiene che Lovecraft abbia trovato lo spunto per ideare la dea Shub-Niggurath nel racconto di Lord Dunsany intitolato \"Idle Days on the Yann\":\nLord Dunsany infatti cita una divinit\u00e0 chiamata \"Sheol Nugganoth\", un nome con evidenti assonanze con Shub-Niggurath. Price nota altres\u00ec che \"Sheol\" \u00e8 una parola che appare sia nella Bibbia che nell'Epopea di Gilgamesh, e che indica l'aldil\u00e0."}
{"id": "2039920", "revid": "1543377", "url": "https://it.wikipedia.org/wiki?curid=2039920", "title": "Pis-Emmwar", "text": "Pis-Emmwar ( o Piis-Emwar) \u00e8 un atollo delle Isole Caroline. Amministrativamente \u00e8 una municipalit\u00e0 del Distretto Mortlocks, di Chuuk, uno degli Stati Federati di Micronesia. \nHa 397 abitanti (Census 2008)."}
{"id": "2039921", "revid": "827882", "url": "https://it.wikipedia.org/wiki?curid=2039921", "title": "Dean", "text": ""}
{"id": "2039922", "revid": "478814", "url": "https://it.wikipedia.org/wiki?curid=2039922", "title": "Provincia di Udon Thani", "text": "La provincia di Udon Thani () \u00e8 in Thailandia e fa parte del gruppo regionale della Thailandia del Nordest. Si estende per 11.730 km\u00b2 e a tutto il 2020 aveva abitanti. Il capoluogo \u00e8 il distretto di Mueang Udon Thani, dove si trova Udon Thani, la principale citt\u00e0 della provincia.\nStoria.\nLa zona fu abitata fin dall'et\u00e0 neolitica, come \u00e8 testimoniato dal sito archeologico di Ban Chiang.\nSuddivisione amministrativa.\nLa provincia \u00e8 suddivisa in 20 distretti (\"amphoe\"). Questi a loro volta sono suddivisi in 155 sottodistretti (\"tambon\") e 1682 villaggi (\"muban\").\nI distretti che mancano nella mappa, segnatamente quelli dal 12 al 16, sono stati assegnati nel 1973 alla nuova provincia di Nongbua Lamphu.\nAmministrazioni comunali.\nA tutto il 2020, l'unico comune della provincia con lo status di citt\u00e0 maggiore (\"thesaban nakhon\") era Udon Thani, che aveva residenti. I tre comuni che rientravano tra le citt\u00e0 minori (\"thesaban mueang\") erano Nong Samrong (con residenti), Ban Dung () e Nong Sung-Nam Kham (). Erano inoltre presenti 67 municipalit\u00e0 di sottodistretto (\"thesaban tambon\"), tra le pi\u00f9 popolose delle quali vi erano Nong Bua (sobborgo di Udon Thani con residenti) e Ban That (). Nell'aprile 2020, le aree che non ricadevano sotto la giurisdizione delle amministrazioni comunali erano governate da un totale di 109 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "2039923", "revid": "767487", "url": "https://it.wikipedia.org/wiki?curid=2039923", "title": "Rachel sta per sposarsi", "text": "Rachel sta per sposarsi (\"Rachel Getting Married\") \u00e8 un film del 2008 diretto da Jonathan Demme, sceneggiato dalla debuttante Jenny Lumet ed interpretato da Anne Hathaway. Il film \u00e8 stato presentato in concorso alla 65\u00aa Mostra internazionale d'arte cinematografica di Venezia e successivamente al Festival internazionale del film di Toronto. La Hathaway \u00e8 stata candidata al premio Oscar nella categoria miglior attrice.\nTrama.\nLa sedicenne Kym, guidando sotto l'effetto di droghe, resta vittima di un incidente, nel quale muore suo fratello minore, Ethan. I sensi di colpa la portano a continue ricadute nella dipendenza. Anni dopo la degenza in una clinica di riabilitazione, Kym torna nella sua citt\u00e0 natale per il matrimonio della sorella Rachel, con la quale ha un rapporto conflittuale. Alla vigilia del matrimonio, Kym, dopo l'ennesima lite avuta con la sorella, ha un incontro con la madre, separata dal padre da anni. Vuole sapere perch\u00e9 la donna, anche se era a conoscenza della sua tossicodipendenza, l'aveva lasciata sola con il fratellino. La situazione degenera in scontro fisico e Kym fugge in auto, schiantandosi contro un masso, ma restando illesa. Il giorno seguente Kym e Rachel si riappacificano, e le nozze vanno alla perfezione. Al termine Kym decide di tornare in comunit\u00e0.\nDistribuzione.\nIl film \u00e8 stato distribuito nelle sale italiane il 21 novembre 2008."}
{"id": "2039924", "revid": "21880", "url": "https://it.wikipedia.org/wiki?curid=2039924", "title": "Oasi di protezione faunistica del Cillarese", "text": ""}
{"id": "2039925", "revid": "71433", "url": "https://it.wikipedia.org/wiki?curid=2039925", "title": "Rachel Getting Married", "text": ""}
{"id": "2039926", "revid": "729019", "url": "https://it.wikipedia.org/wiki?curid=2039926", "title": "Kurt Gruber (aviatore)", "text": "Biografia.\nIn servizio sul fronte orientale.\nKurt Gruber nacque a Linz nel 1896. Figlio di un insegnante, complet\u00f2 le scuole in Sassonia-Altenburg, in Germania, dove studi\u00f2 da ingegnere.\nFu inizialmente richiamato in servizio con l'esercito austro-ungarico, ma pi\u00f9 tardi si offr\u00ec volontario per la k.u.k. Luftfahrtruppen. Fu inviato alla Flik 1 sul fronte orientale al comando dell'asso Otto Jindra. Nella Flik 1 ebbe come commilitoni Godwin Brumowski, Benno Fiala von Fernbrugg e K\u00e1roly Kaszala, tutti futuri assi della aviazione austro-ungarica. Si fece subito notare per le sue qualit\u00e0 di pilota. Nel settembre 1915 Gruber fu promosso Zugsfuhrer (caporal maggiore) e nel gennaio 1916 fu decorato con la medaglia d'argento al valor militare.\nConsegu\u00ec la sua prima vittoria il 14 aprile 1916 a bordo di un Knoller-Albatros B.I serie 22.30, con il capitano Egon Hervay von Kirchberg come osservatore, abbattendo un monoplano Morane-Saulnier Parasol dell'aeronautica russa nei pressi di Bojan. La seconda vittoria segu\u00ec il 2 maggio, solo diciotto giorni dopo, avendo come osservatore il tenente Godwin Brumowski, sempre pilotando il Knoller-Albatros B.I 22.30. La vittima, un Morane-Saulnier Parasol, cadde nei pressi di Lysskowcy.\nIl 6 giugno sempre alla guida del Knoller-Albatros B.I 22.30, esegu\u00ec il primo abbattimento sul fronte orientale senza osservatore e costrinse un monoplano russo Morane-Saulnier Parasol ad un atterraggio forzato dietro le linee russe nei pressi di Dolcock. Grazie a questa impresa Gruber fu insignito della Medaglia d'oro al Merito.\nIl 1\u00ba giugno Gruber fu promosso Feldwebel (sergente) e l'11 agosto nuovamente promosso Stabsfeldwebel (sergente maggiore),evento piuttosto raro in un esercito ultra-conservatore come quello della Doppia Monarchia. Nel dicembre 1916 e per un periodo di circa 5 mesi si occup\u00f2 della valutazione e del collaudo di nuovi velivoli. In questo periodo fu insignito della seconda medaglia d'oro al valor militare in riconoscimento del coraggio dimostrato in volo.\nSul fronte italiano.\nA met\u00e0 maggio del 1917 Gruber fu richiamato in servizio attivo, assegnato al fronte italiano dell'Isonzo come pilota da caccia nella FliK 41J di base a Sesana, agli ordini nuovamente del capitano Godwin Brumowski. Il 21 maggio 1917 mentre pilotava un Hansa-Brandenburg D.I (caccia tipo KD) serie 28.14, a bassa quota sul campo di Sesana, cadde improvvisamente in vite. Gruber sopravvisse all'impatto con il suolo, ma per le ferite riportate pot\u00e9 tornare in servizio solo nel settembre 1917.\nIl 29 settembre 1917, a bordo di un Albatros D.III(Oef), Kurt Gruber abbatte un Nieuport italiano nei pressi di Cormons.\nDieci giorni dopo diventa un asso. Il 9 ottobre, insieme a Godwin Brumowski e Frank Linke-Crawford distrugge un pallone di osservazione della 10\u00aa Sezione Aerostatica vicino a Isola Morosini. Il drachen prese fuoco quando era ancora a 800 metri dal suolo, consentendo agli osservatori tenenti Pier Felice Crostarosa e Alfredo Silenti di salvarsi con il paracadute.\nIl 23 dicembre 1917 Gruber fu assegnato ad una nuova squadriglia la Flik 60J, di stanza presso l'aerobase di Grigno, nel Trentino, sotto il comando di Frank Linke-Crawford.\nI Ph\u00f6nix D.I in dotazione alla squadriglia si distinguevano per una fascia nera attorno alla fusoliera subito dopo il posto di pilotaggio su cui era dipinta in bianco l'iniziale del nome del pilota che usualmente utilizzava il velivolo. A bordo del Ph\u00f6nix contrassegnato dalla lettera \"G\", Gruber consegu\u00ec altre 5 vittorie.\nIl 10 gennaio 1918, Gruber volando con il Ph\u00f6nix D.I serie 228.24 in coppia con Frank Linke-Crawford a bordo del Ph\u00f6nix D.I 228.16, dopo un violento combattimento sopra Valstagna abbatterono due caccia alleati, conseguendo Frank Linke-Crawford la 14\u00aa e la 15\u00aa vittoria e Gruber la 7\u00aa e l'8\u00aa vittoria. Il 27 successivo, Gruber pilotando il suo Ph\u00f6nix preferito, incontr\u00f2 ci\u00f2 che lui stesso descrisse come un \"Sopwith monoposto\" ma che con tutta probabilit\u00e0 era un Hanriot HD.1 della 78\u00aa Squadriglia aeroplani da caccia. Dopo un violento combattimento, sopra Valstagna, il caccia italiano cade dietro le linee italiane, ferendo gravemente il pilota sergente Giarmino. Il 1\u00ba febbraio Gruber abbatte un Nieuport vicino a Vattaro. 25 giorni dopo, il 26 febbraio 1918, in missione di pattugliamento con altri due velivoli della Flik 60J, Gruber a bordo del Ph\u00f6nix D.I serie 228.24, intercetta un Hanriot HD.1 abbattendolo nei pressi del Monte Melago, vicino ad Asiago, per quella che \u00e8 considerata la sua decima vittoria confermata. Si trattava dell'Hanriot HD.1 matricola 6344 della 70\u00aa Squadriglia caccia pilotato dal tenente Giuseppe Ghislanzoni (medaglia d'argento al valor militare alla memoria).\nDurante la primavera del 1918, Kurt Gruber venne insignito della terza medaglia d'oro, diventando uno dei sei sottufficiali dell'esercito austro-ungarico ad essere insignito di questa onorificenza. Il 1\u00ba aprile 1918 fu promosso Offizierstellvertreter (maresciallo), il grado pi\u00f9 alto nel ruolo dei sottufficiali.\nIl 4 aprile 1918 Gruber \u00e8 in volo con il Ph\u00f6nix D.I 228.24 in formazione con altri tre Ph\u00f6nix della Flik 60J. Sopra Primolano, la formazione austro-ungarica \u00e8 intercettata da una pattuglia di Sopwith Camel del No. 66 Squadron RAF guidata dal capitano Francis S. Symondson. Dopo aver abbattuto il suo undicesimo avversario, il Ph\u00f6nix di Gruber \u00e8 investito da una prolungata raffica di mitragliatrice, che causa il collasso dell'ala superiore. La caduta \u00e8 fatale. Il 6 aprile 1918 Kurt Gruber fu sepolto con tutti gli onori nel cimitero militare di Feltre.\nPostumo, Kurt Gruber fu insignito della Medaglia d'oro al valor militare per la quarta volta, accomunandosi in questo a Julius Arigi."}
{"id": "2039927", "revid": "1632387", "url": "https://it.wikipedia.org/wiki?curid=2039927", "title": "Roberto Mussapi", "text": "Biografia.\nRoberto Mussapi, nato a Cuneo nel 1952, vive a Milano, dove si \u00e8 trasferito dopo la laurea. Poeta e drammaturgo, \u00e8 anche autore di saggi e opere narrative, e ha all'attivo una vasta opera di traduttore e curatore di autori classici e contemporanei, scelti sull'esclusivo criterio delle affinit\u00e0 elettive. \nEditorialista e critico teatrale del quotidiano \"Avvenire\", ha svolto un'intensa attivit\u00e0 di lettura poetica, in pubblico, per radio o in sala d'incisione (per esempio il CD doppio \"La grande poesia del mondo\", contenente quasi due ore di poesie da lui scelte e recitate, edito da Salani nel 2010)\n\u00c8 stato autore e conduttore di programmi per Radio Rai, in cui si fondono voce, musica e racconto. Tra questi si ricordano: \"Poesia della terra, dell'acqua, dell'aria, del fuoco\", \"Itaca\", \"Il corvo e l'allodola\", \"Le porte della notte\", \"Samarcanda\", \"Il capo e la coda\".\nHa diretto la collana \"I poeti\" per le edizioni Jaca Book, casa editrice per la quale ha svolto anche attivit\u00e0 di direttore editoriale. Come traduttore, ha lavorato su testi di Herman Melville, Samuel Beckett, Dylan Thomas, Samuel Taylor Coleridge, Robert Louis Stevenson, Ralph Waldo Emerson, Yves Bonnefoy, Ion Barbu, S\u00e9amus Heaney, Fran\u00e7ois Villon, Jean de La Fontaine, Walt Whitman, Chinua Achebe, Patricia Highsmith, Irwin Shaw, Georges Rouault (l'opera pittorica sulla passione), e per l'antologia \"Shelley, Keats e Byron: i ragazzi che amavano il vento\" (Feltrinelli, 1997).\nNel 2014, edito da Ponte alle Grazie, \u00e8 stato pubblicato il volume \"Le Poesie\" che raccoglie gran parte della produzione poetica ultraventennale di Mussapi, con saggio introduttivo di Yves Bonnefoy e prefazione del Premio Nobel Wole Soyinka, con cui Mussapi ha coltivato un profondo rapporto sin dai tempi in cui pubblic\u00f2 per primo in Italia per Jaca Book l'opera di Soyinka.\nHa inoltre introdotto libri di Bj\u00f6rn Larsson (\"La vera storia del pirata Long John Silver\", fortunato seguito di \"L'isola del tesoro\"), Rabindranath Tagore, Mahmud Darwish, Mircea Eliade, Arturo Onofri, Iginio Ugo Tarchetti, Uchenna Benneth Emenike, e curato diverse antologie tra le quali, con Giuseppe Conte e Maurizio Cucchi, \"Altro bene non c'\u00e8 che conti: poesia italiana contemporanea per giovani innamorati\" (Salani, 2009) e \"Poesie di viaggio\" (Torino: EDT, 2009).\nTra le sue traduzioni poetiche si ricordano \"Una porta sul buio\" di Seamus Heaney (Parma, Ugo Guanda, 1996), \"Benito Cereno\" di Herman Melville (Milano, Feltrinelli, 2008), \"Beppo: una storia veneziana\" di George Gordon Byron (Milano, Feltrinelli, 2009), \"Poesie a Cinzia\" di Properzio (Milano, Feltrinelli, 2012), , \"In love\" di William Shakespeare (Firenze, Giunti, 2017), \"Poesie di guerra e di mare\" di Herman Melville (Milano, Mondadori, 2019), \"Lirici greci\" (Milano, Ponte alle Grazie, 2021).\n\u00c8 iscritto all'A.N.P.I."}
{"id": "2039934", "revid": "1428919", "url": "https://it.wikipedia.org/wiki?curid=2039934", "title": "Paolo Caucci von Saucken", "text": "Note biografiche.\nNasce ad Ascoli Piceno nel 1941, studia a Firenze dove si laurea prima in giurisprudenza poi in lettere moderne. \nAttualmente vive a Perugia dove \u00e8 stato professore ordinario di letteratura spagnola (ex \"storia della cultura ispanica\") presso l'Universit\u00e0.\nGi\u00e0 professore dell'Universit\u00e0 di Santiago di Compostela e della Universidad Nacional de Educaci\u00f3n a Distancia (UNED) di Madrid. Ha insegnato presso la Pontificia Universit\u00e0 Lateranense dove ha svolto per oltre dieci anni corsi sulla via francigena, sulle vie romee e sul Cammino di Santiago.\nIl Cammino di Santiago di Compostela.\nPaolo G. Caucci von Saucken \u00e8 da molti considerato il massimo esperto vivente del Cammino di Santiago di Compostela a cui ha dedicato gran parte della sua vita e delle sue ricerche.\n\u00c8 Rettore della Confraternita di San Jacopo di Compostella. La Confraternita \u00e8 l'unica istituzione in Italia autorizzata a rilasciare la credenziale del pellegrino, documento indispensabile per coloro che intendono compiere il pellegrinaggio verso i luoghi santi di Santiago di Compostela, Roma o Gerusalemme, o verso qualsiasi altro santuario cristiano.\nOpere.\nStudi Compostellani.\n (Lo stesso tradotto in Spagnolo, francese, tedesco)\n (Lo stesso tradotto in Spagnolo, francese, tedesco)\nArticoli in Giornali e Riviste.\n111-160. Oltre cinquanta articoli in giornali e riviste italiane e spagnole principalmente su tematiche compostellane.\nA titolo esemplare si indicano:"}
{"id": "2039935", "revid": "88740", "url": "https://it.wikipedia.org/wiki?curid=2039935", "title": "Kitti", "text": " Kitti \u00e8 una municipalit\u00e0 di Pohnpei, (facente parte dell'omonimo distretto), uno degli Stati Federati di Micronesia. Ha 7.158 abitanti."}
{"id": "2039937", "revid": "1543377", "url": "https://it.wikipedia.org/wiki?curid=2039937", "title": "Nett", "text": " Nett \u00e8 una municipalit\u00e0 di Pohnpei, (facente parte dell'omonimo distretto), uno degli Stati Federati di Micronesia. Ha 6.321 abitanti."}
{"id": "2039938", "revid": "478814", "url": "https://it.wikipedia.org/wiki?curid=2039938", "title": "Provincia di Yasothon", "text": "La provincia di Yasothon () \u00e8 in Thailandia e fa parte del gruppo regionale della Thailandia del Nordest. Si estende per 4.162 km\u00b2 e a tutto il 2020 aveva abitanti. Il capoluogo \u00e8 il distretto di Mueang Yasothon, dove si trova la citt\u00e0 principale Yasothon.\nSuddivisione amministrativa.\nLa provincia \u00e8 suddivisa in 9 distretti (\"amphoe\"). Questi a loro volta sono suddivisi in 78 sottodistretti (\"tambon\") e 835 villaggi (\"muban\").\nAmministrazioni comunali.\nA tutto il 2020, non vi era alcun comune della provincia con lo status di citt\u00e0 maggiore (\"thesaban nakhon\") e l'unico che rientrava tra le citt\u00e0 minori (\"thesaban mueang\") era Yasothon, che aveva residenti. Erano inoltre presenti 23 municipalit\u00e0 di sottodistretto (\"thesaban tambon\"), tra le pi\u00f9 popolose delle quali vi erano Sai Mun (con residenti) e Kut Chum Pattana (). Nell'aprile 2020, le aree che non ricadevano sotto la giurisdizione delle amministrazioni comunali erano governate da un totale di 63 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "2039942", "revid": "1685804", "url": "https://it.wikipedia.org/wiki?curid=2039942", "title": "Uh (Pohnpei)", "text": "Uh o U \u00e8 una municipalit\u00e0 di Pohnpei, facente parte dell'omonimo distretto, uno degli Stati Federati di Micronesia. Ha 2.289 abitanti.\n\u00c8 il comune al mondo col nome pi\u00f9 corto insieme ad \u00c5 e Y."}
{"id": "2039944", "revid": "287204", "url": "https://it.wikipedia.org/wiki?curid=2039944", "title": "Central Hockey League", "text": "La Central Hockey League (CHL) \u00e8 stata una lega professionistica di medio livello di hockey su ghiaccio nata nel 1992 e chiusa nel 2014 dopo 22 stagioni di attivit\u00e0. Nel corso della sua storia la CHL accolse franchigie provenienti da altre leghe minori fra cui la Southern Hockey League, la Western Professional Hockey League e l'International Hockey League. Dopo la chiusura di due franchigie al termine della stagione 2013-2014 le sette squadre rimaste furono accettate nella ECHL ponendo cos\u00ec fine alla storia della CHL.\nStoria.\nLa Central Hockey League nacque nel 1992 grazie agli sforzi dei dirigenti Ray Miron e Bill Levins per riportare una lega di livello nel cuore degli Stati Uniti; il primo era gi\u00e0 stato general manager dei Colorado Rockies, e inoltre era stato per un breve periodo il presidente della precedente Central Hockey League nel 1976. La stagione inaugurale 199-1993 vide la presenza di sei franchigie, gli Oklahoma City Blazers, i Tulsa Oilers, i Wichita Thunder, i Memphis RiverKings, i Dallas Freeze e i Fort Worth Fire. I Thunder e gli Oilers furono le due sole franchigie a disputare tutte e 22 le stagioni della lega. Nella stagione 1996-1997 si unirono alla CHL gli Huntsville Channel Cats, inoltre anche i Columbus Cottonmouths, i Macon Whoopee e i Nashville Nighthawks, formazioni che si sarebbero dovute iscrivere alla Southern Hockey League ma rimaste senza una collocazione a causa dello scioglimento della lega.\nDopo la morte di Levins il trofeo assegnato alla vincitrice dei playoff assunse il nome di Levins Cup, ma dopo otto anni nel 2000 Miron and\u00f2 in pensione vendendo la lega e il trofeo assunse la denominazione di Ray Miron President's Cup. Dopo una lunga concorrenza durata per tutti gli anni '90 nel 2001 la Western Professional Hockey League (WPHL) si fuse con la CHL aggiungendo 10 nuove franchigie a partire dalla stagione 2001-2001, tuttavia molte di queste squadre sopravvissero pochi anni e l'ultima di queste, i Fort Worth Brahmas, si sciolse al termine della stagione 2012-2013. Nel 2010 fu l'International Hockey League a cessare le proprie attivit\u00e0 portando cos\u00ec all'arrivo di cinque nuove squadre nella CHL.\nL'8 marzo 2013 la Central Hockey League annunci\u00f2 l'intenzione di fondare una nuova squadra a Brampton, i Brampton Beast, entrando cos\u00ec per la prima volta in Canada. Iniziarono per\u00f2 a emergere dei seri problemi per il futuro della lega, infatti dalle 18 squadre della stagione 2010-2011 si era scesi fino a sole 10 squadre nel campionato 2013-2014. Nell'estate del 2014 si sciolsero tre squadre portando il numero a sette. Per questo motivo il 7 ottobre 2014 fu annunciato che l'ECHL avrebbe assorbito le squadre rimaste della Central Hockey League a partire dalla stagione 2014-15 season, ponendo cos\u00ec fine alla CHL."}
{"id": "2039947", "revid": "300067", "url": "https://it.wikipedia.org/wiki?curid=2039947", "title": "Larry Costello", "text": ""}
{"id": "2039948", "revid": "247237", "url": "https://it.wikipedia.org/wiki?curid=2039948", "title": "Claudio Carafoli", "text": "Biografia.\nDebutta come attore, protagonista di alcuni spettacoli diretti da Giancarlo Sepe: \"Finale di partita\", \"Fando e Lis\", \"Woyzeck\". Al Teatro della Maddalena diretto da Dacia Maraini interpreta \"Nonostante Gramsci\" di Adele Cambria.\nAffronta un genere \u201cleggero\u201d con \"Piccole donne: un musical\" e \"Il fantasma dell'opera\" al Teatro Sistina di Roma con Cristina Noci e Anna Marchesini regia di Tonino Pulci.\nLa sua carriera prosegue come autore e regista con alcuni spettacoli prodotti dal Teatro Eliseo di Roma: \"Le impiegate\", \"Mais e poi mais\", \"Kessy canta\".\nGira alcuni cortometraggi in 35\u00a0mm con Fabio Ferrari, Cinzia Leone, Luca Zingaretti, Valerio Mastandrea, Monica Scattini."}
{"id": "2039951", "revid": "56588", "url": "https://it.wikipedia.org/wiki?curid=2039951", "title": "Sede titolare di Capri", "text": ""}
{"id": "2039952", "revid": "1216132", "url": "https://it.wikipedia.org/wiki?curid=2039952", "title": "Le stelle fredde", "text": "Le stelle fredde \u00e8 un romanzo dello scrittore italiano Guido Piovene, pubblicato nel 1970.\nNello stesso anno, il romanzo ha vinto il premio Strega.\nTrama.\nLasciato dalla sua donna, il protagonista di questo romanzo lascia la citt\u00e0 per trasferirsi in campagna, in una casa ereditata. Qui viene sospettato dell'omicidio di un abitante del luogo che nutriva per lui antichi rancori.\nL'uomo, per sottrarsi agli interrogatori, si nasconde non lontano dalla casa, in un luogo solitario tra le colline, dove incontra un poliziotto filosofo ed un enigmatico personaggio che si rivela essere il fantasma di Dostoevskij.\nAccoglienza.\nIl libro conobbe un discreto successo di pubblico e di critica, documentato, appunto, sia dall'assegnazione del premio Strega nel 1970, sia dalle traduzioni in rumeno, spagnolo, giapponese e altre lingue."}
{"id": "2039953", "revid": "617444", "url": "https://it.wikipedia.org/wiki?curid=2039953", "title": "Piazza Galimberti", "text": "Piazza Tancredi (Duccio) Galimberti, la piazza principale di Cuneo, \u00e8 anche detta il salotto di Cuneo ed ha una superficie di quasi 24.000 metri quadrati sulla quale si affaccia la sede del tribunale cittadino. Il marted\u00ec vi si svolge il mercato, tra i primi d'Italia per afflusso.\nStoria.\nVenne edificata attorno al 1800, dopo l'abbattimento delle mura da parte delle truppe napoleoniche. Essa doveva avere la met\u00e0 delle dimensioni attuali ma, per l'importanza della vendita di seta nella cittadella, la sua grandezza fu raddoppiata, anche allo scopo di far respirare la citt\u00e0, che nel tempo aveva aumentato la sua popolazione, espandendosi in direzione sud-ovest.\nIl 21 maggio 1945 la piazza fu intitolata all'eroe della Resistenza italiana, Tancredi (Duccio) Galimberti, nato a Cuneo nel 1906 e ucciso dai fascisti il 3 dicembre 1944. Al n\u00b0 6 si trova, in quella che fu la sua casa, il Museo e la Biblioteca della famiglia Galimberti. All'esterno dei portici davanti al Museo, una lapide riporta una citazione del famoso discorso che Duccio Galimberti pronunci\u00f2 il 26 luglio 1943 dalla terrazza della sua abitazione.\nLa statua al centro della piazza raffigura Giuseppe Barbaroux, regio guardasigilli.\nArchitettura.\nLa piazza, costruita in stile neoclassico, richiama, con colonne in rilievo sui muri dei dieci palazzi circostanti, collegati da terrazzi a gruppi di cinque, i templi greci e, i portici attorno ad essa, ricordano gli antichi archi di trionfo romani."}
{"id": "2039954", "revid": "183694", "url": "https://it.wikipedia.org/wiki?curid=2039954", "title": "Raffaello Nasini", "text": "Biografia.\nDopo aver lavorato nel laboratorio di Stanislao Cannizzaro a Roma e di Hans Heinrich Landolt a Berlino, fu, dal 1891, docente di chimica generale presso l'Universit\u00e0 di Padova. Si trasfer\u00ec in seguito all'Universit\u00e0 di Pisa, aprendo una fondamentale serie di ricerche nell'ambito della chimica applicata. La sua opera contribu\u00ec alla formazione di una delle grandi scuole di ricerche della chimica nazionale.\nCelebre in ambito universitario fu il suo discorso del 1906 in cui il Nasini egli augur\u00f2 agli allievi di ispirarsi nella loro attivit\u00e0 di studio ad alcuni valori tra cui \"...l'entusiasmo nel concepire il lavoro del Cannizzaro, la sua profonda meditazione nell'idearlo; la calma, il prudente scetticismo del Tassinari nell'eseguirlo; l'acume nel vagliare i resultati e nel trarre le deduzioni del Piria!\"\nMor\u00ec a Roma il 29 marzo 1931.\nA Raffaello Nasini \u00e8 dedicato il Premio Nasini della Societ\u00e0 Chimica Italiana per i chimici al di sotto dei 40 anni che si siano distinti nello studio e sviluppo della chimica inorganica. Il minerale Nasinite, un borato, prende il nome da Raffaello Nasini."}
{"id": "2039957", "revid": "287204", "url": "https://it.wikipedia.org/wiki?curid=2039957", "title": "NGC 1512", "text": "NGC 1512 \u00e8 un galassia a spirale situata nella costellazione dell'Orologio a circa 30 milioni di anni luce."}
{"id": "2039958", "revid": "245802", "url": "https://it.wikipedia.org/wiki?curid=2039958", "title": "Aria (singolo Gianna Nannini)", "text": "Aria \u00e8 una canzone interpretata da Gianna Nannini e scritta dalla Nannini, in collaborazione con la scrittrice Isabella Santacroce.\nLa canzone.\nLa canzone, pubblicata su CD singolo nel gennaio 2002, \u00e8 stata realizzata per la colonna sonora del fim d'animazione \"Momo alla conquista del tempo\", dalla cui colonna sonora \u00e8 il primo singolo estratto.\nIl singolo ottiene un discreto successo riuscendo ad entrare nella top 20 dei singoli pi\u00f9 venduti in Italia. Nel cd \u00e8 presente anche il brano \"Aria Ist leben\" con un alcune parti di testo in lingua tedesca con le parole del rapper Xavier Naidoo, dato che il singolo viene commercializzato anche in Germania.\nIn seguito il brano viene inserito nell'album \"Aria\" della Nannini e nel 2004 nell'album \"Perle\" con un nuovo arrangiamento. Nel 2007 questa nuova versione viene pubblicata nel doppio greatest hits \"GiannaBest\"."}
{"id": "2039960", "revid": "599013", "url": "https://it.wikipedia.org/wiki?curid=2039960", "title": "Zhou Chunxiu", "text": ""}
{"id": "2039961", "revid": "599013", "url": "https://it.wikipedia.org/wiki?curid=2039961", "title": "Bailey Howell", "text": ""}
{"id": "2039962", "revid": "27108", "url": "https://it.wikipedia.org/wiki?curid=2039962", "title": "Chunxiu Zhou", "text": ""}
{"id": "2039965", "revid": "83531", "url": "https://it.wikipedia.org/wiki?curid=2039965", "title": "La Voce di Nizza", "text": "La Voce di Nizza \u00e8 stato un giornale in lingua italiana che fu fondato circa nel 1800 e soppresso dalla Francia nel 1861, a Nizza.\nStoria.\nIl quotidiano fu promotore dell'unione del Nizzardo all'Italia durante il Risorgimento.\nSoppresso in seguito all'annessione di Nizza alla Francia, fu riaperto momentaneamente in occasione dei Vespri nizzardi del 1871 ma venne subito richiuso dalle autorit\u00e0 francesi.\nDa allora il quotidiano non \u00e8 pi\u00f9 stato ripristinato."}
{"id": "2039966", "revid": "175558", "url": "https://it.wikipedia.org/wiki?curid=2039966", "title": "Trimetilsulfonium-tetraidrofolato N-metiltransferasi", "text": ""}
{"id": "2039967", "revid": "253269", "url": "https://it.wikipedia.org/wiki?curid=2039967", "title": "Michael Kelly (attore)", "text": "Biografia.\nNato a Philadelphia ma cresciuto a Lawrenceville (Georgia), \u00e8 figlio di Maureen e Michael Kelly; ha un fratello di nome Andrew e due sorelle, Shannon e Casey. Diplomatosi nella scuola superiore di Brookwood a Snellville, in Georgia ha successivamente frequentato l'universit\u00e0 Coastal Carolina nella Carolina del Sud. Michael Kelly \u00e8 noto principalmente per il ruolo di Doug Stamper nella serie TV di successo \"House of Cards - Gli intrighi del potere\".\nNel 2019 vince il premio come Miglior Attore al Vegas Movie Awards per la sua interpretazione nel Film All Square"}
{"id": "2039972", "revid": "74801", "url": "https://it.wikipedia.org/wiki?curid=2039972", "title": "Zelmo Beaty", "text": ""}
{"id": "2039977", "revid": "212348", "url": "https://it.wikipedia.org/wiki?curid=2039977", "title": "Kazuki Yao", "text": ""}
{"id": "2039979", "revid": "92723", "url": "https://it.wikipedia.org/wiki?curid=2039979", "title": "Parco regionale di Roccamonfina-Foce Garigliano", "text": "Il parco regionale di Roccamonfina-Foce Garigliano \u00e8 un'area naturale protetta della provincia di Caserta in Campania istituito nel 1993, con legge regionale 1\u00ba settembre 1993 n. 33. La sede e la direzione del parco si trovano a Sessa Aurunca.\nGeneralit\u00e0.\nIl parco interessa i comuni di Sessa Aurunca, Teano e cinque comuni che fanno parte della Comunit\u00e0 montana Monte Santa Croce: Roccamonfina, per l'intero territorio, parzialmente Marzano Appio, Conca della Campania, Galluccio e Tora e Piccilli. L'intera area \u00e8 dominata dal vulcano spento di Roccamonfina ed ha come limite geografico il fiume Garigliano. Il corso del fiume ha scavato il suo alveo fluviale tra i terreni vulcanici del Roccamonfina ed i terreni calcarei dei Monti Aurunci.\nStoria.\nLe origini.\nTra il VII e l'VIII secolo a.C., si suppone che sul territorio abitassero popolazioni riconducibili agli Aurunci, le cui tracce sono visibili nei ritrovamenti di suppellettili tombali a Suessa (Sessa Aurunca) e di fondazioni di capanne a Cales (Calvi Risorta). Nel IV secolo, la forte ondata di popolamento da parte dei Romani in Campania, port\u00f2 alla scomparsa del popolo aurunco, alla distruzione della citt\u00e0 antica e alla formazione di nuove colonie.\nIl Medioevo.\nIl periodo medievale \u00e8 caratterizzato dalle costruzioni di castelli, rocche, palazzi, monasteri: in quest'epoca sorsero i primi borghi nel territorio. Nel IX secolo, i monaci Benedettini provenienti dall'Abbazia di Montecassino si insediarono sul versante settentrionale del vulcano, intrapresero attivit\u00e0 di disboscamento e poi coltivazione dei propri territori.\nStoria recente.\nNel XIX secolo, in questi territori, si stava sempre pi\u00f9 sviluppando il fenomeno del brigantaggio e in et\u00e0 napoleonica, vi si consolidarono i proprietari terrieri che facevano leva sul decreto di \u201ceversione\u201d della feudalit\u00e0. L'unit\u00e0 d'Italia rende i popoli di questa zone molto attivi, soprattutto nel processo di miglioramento sociale che per\u00f2 si arresta inevitabilmente allo scoppio della seconda guerra mondiale, in cui i campi coltivati si trasformarono in campi di battaglia e i centri abitati vennero totalmente danneggiati dal conflitto bellico.\nTerritorio.\nIl parco ha una estensione di circa 9.000 ettari. L'area \u00e8 dominata dal vulcano Roccamonfina ed \u00e8 limitata a nord-ovest dal fiume Garigliano, a nord-est dalla catena di Monte Cesima e a sud-est dalla catena del Massico, Il Vulcano di Roccamonfina (1.006 m) \u00e8 il pi\u00f9 antico vulcano della Campania, per dimensioni il quarto vulcano d'Italia. Molto simile al Vesuvio, ma molto pi\u00f9 grande di esso. Le datazioni del 204 a.C. riportate da alcuni storici, anche contemporanei, sono prive di evidenze scientifiche in quanto tutti i prodotti del suo vulcanesimo sono precedenti all'eruzione dell'Ignimbrite Campana e quindi pi\u00f9 antiche di 50.000 anni.\nComuni.\nIl parco comprende i comuni di Sessa Aurunca, Roccamonfina, Teano, Conca della Campania, Galluccio, Marzano Appio e Tora e Piccilli.\nFlora.\nNel parco la vegetazione \u00e8 dominata da castagneti che costituiscono la principale attivit\u00e0 economica degli abitanti del luogo (sia per la produzione dei frutti che per la produzione di legna) oltre a rappresentare un habitat di importanza comunitaria (cod. natura2000: 9260 - Boschi di Castanea sativa. Oltre 850 specie di piante vascolari sono state censite sul solo vulcano di Roccamonfina e circa 200 sono censite per la zona costiera. Tra le presenze di pregio circa 40 specie di orchidee spontanee.\nFauna.\nNel parco regionale Roccamonfina-foce Garigliano la fauna \u00e8 ricca e diversificata, in virt\u00f9 delle ampie variazioni di condizioni ambientali che generano una grande variet\u00e0 di habitat. Notevole \u00e8 la presenza sull'edificio vulcanico dell'Ululone appenninico mentre alla foce del Garigliano vivono le rarissime e minacciate Testuggine palustre nei canali e nelle pozze e testuggine comune negli ambienti costieri. Fra i mammiferi sono comuni il cinghiale, l'istrice, la volpe, la faina, la donnola, il riccio. Tra le numerose specie di uccelli, di particolare rilievo sono picchio rosso maggiore e picchio verde, ghiandaia, tortora dal collare, gazza, cornacchia grigia, cinciallegra, capinera, poiana, gheppio, gufo comune, civetta, allocco, barbagianni."}
{"id": "2039989", "revid": "72396", "url": "https://it.wikipedia.org/wiki?curid=2039989", "title": "Dean R. Koontz", "text": ""}
{"id": "2039991", "revid": "110157", "url": "https://it.wikipedia.org/wiki?curid=2039991", "title": "Sylvilagus graysoni", "text": "Il silvilago delle Tres Marias (Sylvilagus graysoni ), o coniglio delle Tres Marias, \u00e8 una rara specie di Leporide endemica delle quattro isole messicane di Tres Marias (500 km\u00b2 in tutto), appartenenti allo stato di Nayarit.\nSe ne conoscono due sottospecie: una, \"S. g. graysoni\", originaria delle isole di Maria Madre, Maria Magdalena e Maria Cleofas, e l'altra, \"S. g. badistes\", dell'isola di San Juanito. \nAlla fine del XIX secolo questo coniglio era ancora molto abbondante nella sua roccaforte insulare, ma nel 1987 una spedizione non ne avvist\u00f2 nemmeno un esemplare sulle tre isole principali, dove si suppone che sia ormai estinto. Ne rimane solo uno sparuto gruppetto sull'isolotto di San Juanito."}
{"id": "2039995", "revid": "2066961", "url": "https://it.wikipedia.org/wiki?curid=2039995", "title": "Lucia Zorzi", "text": "Biografia.\nLaureata in Lingue e Letterature Straniere presso l'Universit\u00e0 degli Studi di Venezia - Ca' Foscari, \u00e8 giornalista professionista dal 1993. Nel 2011 \u00e8 diventata counselor filosofico per la Sicof (Societ\u00e0 Italiana di Counseling Filosofico). Ha pubblicato libri di viaggio (\"Taccuini d'Irlanda\", \"Lapponia: Taccuini Sami\") e un diario della sua attivit\u00e0 come regista per \"Quelli che il calcio\", \"Retrovisioni: Diario Tv\". \nLavora per la tv dal 1990 dove \u00e8 stata autrice e regista per numerosi programmi televisivi. Nel 2001 ha realizzato come regista e sceneggiatrice il documentario prodotto dalla Controcampo \"Lapponia: Sentieri del Vento\", versione italiana trasmessa da \"Geo&amp;Geo\". \nDal 2020 \u00e8 giornalista presso il Telegiornale Regionale del Veneto."}
{"id": "2040000", "revid": "322321", "url": "https://it.wikipedia.org/wiki?curid=2040000", "title": "Diocesi di Capri", "text": "La diocesi di Capri (in latino: \"Dioecesis Capritana\") \u00e8 una sede soppressa e sede titolare della Chiesa cattolica.\nStoria.\nLe prime notizie storiche sul cristianesimo nell'isola di Capri risalgono all'epoca di papa Gregorio Magno (590-604), le cui lettere attestano la dipendenza della Chiesa capritana dai vescovi di Sorrento.\nL'istituzione della sede vescovile di Capri risale all'anno 987, in cui l'arcidiocesi di Amalfi fu elevata a sede metropolitana e furono erette con Capri le diocesi suffraganee di Scala, Minori e Lettere. La chiesa cattedrale fu stabilita nella chiesa di San Costanzo, patrono della citt\u00e0.\nPrimo vescovo fu Giovanni I, consacrato nel 987 dall'arcivescovo Leone di Amalfi, su mandato di papa Giovanni XV. Sconosciuti sono i vescovi successivi; di un anonimo vescovo d\u00e0 notizia san Pier Damiani nel 1024 circa; un altro anonimo \u00e8 noto da una lettera del mese di agosto 1218 di papa Onorio III, che invita il metropolita di Amalfi a sollecitare il capitolo della cattedrale capritana ad eleggere un nuovo vescovo, cosa che presumibilmente avvenne nel corso dell'anno. Nel 1254 la sede di Capri fu occupata dal cistercense Giovanni II, abate di Santa Maria della Stella nell'arcidiocesi di Amalfi. Solo dalla met\u00e0 del XIV secolo la cronotassi episcopale si fa pi\u00f9 continua e completa.\nNel 1371 fu fondata la certosa di San Giacomo per volere del conte Giacomo Arcucci su un terreno donato dalla regina Giovanna I di Napoli, che la dot\u00f2 di ricche concessioni e privilegi. In diocesi v'erano anche due monasteri femminili, uno a Capri, fondato nel 1661, e l'altro ad Anacapri.\nDurante l'episcopato dello spagnolo Alfonso de Valdecabras (1551-1555), la diocesi di Dragonara fu unita a quella di Capri, unione che tuttavia fu sciolta il 1\u00ba ottobre 1554.\nNel 1560 la sede cattedrale fu traslata nella chiesa di Santo Stefano, che fu completamente rifatta, assieme al palazzo vescovile, durante l'episcopato di Dionisio Petra di Vastogirardi (1683-1698).\nL'ultimo vescovo di Capri \u00e8 stato Nicola Saverio Gamboni, che nel 1799, avendo aderito alla repubblica partenopea, dovette fuggire dall'isola e ripar\u00f2 prima a Vigevano, dove esercit\u00f2 le funzioni di vescovo senza autorizzazione pontificia, e poi a Venezia, dove divenne patriarca il 24 agosto 1807.\nDopo una decina di anni di sede vacante, il 27 giugno 1818 la diocesi fu soppressa con la bolla \"De utiliori\" di papa Pio VII ed il suo territorio annesso a quello dell'arcidiocesi di Sorrento.\nDal 1968 Capri \u00e8 annoverata tra le sedi vescovili titolari della Chiesa cattolica; dal 13 aprile 2006 l'arcivescovo, titolo personale, titolare \u00e8 Leopoldo Girelli, nunzio apostolico in India e Nepal."}
{"id": "2040001", "revid": "33689", "url": "https://it.wikipedia.org/wiki?curid=2040001", "title": "4x", "text": ""}
{"id": "2040002", "revid": "599013", "url": "https://it.wikipedia.org/wiki?curid=2040002", "title": "Art Heyman", "text": ""}
{"id": "2040004", "revid": "729019", "url": "https://it.wikipedia.org/wiki?curid=2040004", "title": "Conflitto di So\u010di", "text": "Il conflitto di So\u010di \u00e8 stato un conflitto di confine fra tre contendenti, i controrivoluzionari \"bianchi\" (installati nella Repubblica Popolare del Kuban), la bolscevica Repubblica Sovietica del Kuban-Mar Nero, e la Repubblica Democratica di Georgia, per prendere il controllo della citt\u00e0 di So\u010di sulle rive del Mar Nero e l'adiacente territorio, l'Abcasia.\nIl conflitto \u00e8 stato combattuto come parte della guerra civile russa, \u00e8 iniziato come una rivolta bolscevica interna all'Abcasia (in territorio georgiano) e con l'intervento degli altri contendenti si estese in una guerra tra il luglio 1918 e il maggio 1919, conclusa con l'istituzione di una frontiera ufficiale tra Russia e Georgia, realizzata attraverso la mediazione britannica (i britannici erano installati in Agiaria dall'inizio del 1919).\nIn alleanza con la Georgia agirono anche forze militari ottomane e tedesche fino alla resa di queste nella prima guerra mondiale in novembre."}
{"id": "2040008", "revid": "767487", "url": "https://it.wikipedia.org/wiki?curid=2040008", "title": "Sylvilagus nuttallii", "text": "Il silvilago di montagna (Sylvilagus nuttallii ), o silvilago di Nuttall, \u00e8 una specie nordamericana di Leporide.\n\u00c8 diffuso nella fascia intermontana che va dalla Columbia Britannica e dal Saskatchewan meridionali, in Canada, fino alla California meridionale, al Nevada, all'Arizona centrale e al Nuovo Messico nord-occidentale, negli Stati Uniti.\nRicoprendo un'area molto esteso, occupa \"habitat\" diversi a seconda dell'areale. A nord vive soprattutto nelle boscaglie di \"Artemisia tridentata\" (o \"sagebrush\"), mentre a sud si incontra con pi\u00f9 facilit\u00e0 in aree boschive.\nQuesto silvilago, lungo 33,8-37,1 cm, si nutre tutto l'anno di \"Artemisia tridentata\" e ginepro, ma in primavera ed estate consuma anche moltissima erba. Dopo una gestazione di 28-30 giorni, la femmina d\u00e0 alla luce da quattro a sei coniglietti. Come tutti i conigli, anche questa \u00e8 una specie molto prolifica, tanto che ogni anno una femmina pu\u00f2 partorire da due a cinque nidiate. Il periodo della riproduzione varia a seconda della distribuzione."}
{"id": "2040009", "revid": "56588", "url": "https://it.wikipedia.org/wiki?curid=2040009", "title": "Arcidiocesi di Sorrento", "text": ""}
{"id": "2040010", "revid": "1573940", "url": "https://it.wikipedia.org/wiki?curid=2040010", "title": "Corydoras melanotaenia", "text": "Corydoras melanotaenia \u00e8 un pesce tropicale d'acqua dolce, appartenente alla famiglia Callichthyidae.\nDistribuzione e habitat.\n\u00c8 diffuso solo nel bacino del Meta.\nBiologia.\nComportamento.\nPu\u00f2 formare piccoli gruppi.\nAlimentazione.\n\u00c8 onnivoro e si nutre sia di piante che di piccoli invertebrati acquatici che trova sul fondo.\nRiproduzione.\nDepone fino a 180 uova.\nAcquariofilia.\nPu\u00f2 essere allevato in acquario."}
{"id": "2040013", "revid": "287204", "url": "https://it.wikipedia.org/wiki?curid=2040013", "title": "Eriococcidae", "text": "Eriococcidae \u00e8 una famiglia di insetti appartenente all'ordine dei Rincoti Omotteri, superfamiglia Coccoidea. Si tratta di cocciniglie dalle forme spesso bizzarre, talvolta associate alle radici o alla corteccia di piante legnose e interessate da fenomeni di mimetismo. Diversi eriococcidi producono galle e in Australia sono gli insetti galligeni pi\u00f9 frequenti.\nDescrizione.\nGli Eriococcidae sono insetti simili ai Pseudococcidae, da cui si differenziano per l'assenza dei cerari, degli ostioli e del \"circulus\". A causa dell'assenza dei cerari, gli Eriococcidae non producono i caratteristici i raggi di cera intorno al corpo.\nLe femmine sono neoteniche, con corpo appiattito e di profilo ovale, ricoperto di cera e poco differenziato nelle regioni morfologiche. Hanno antenne brevi e di pochi articoli, zampe brevi ma funzionali, addome con apertura anale circondata da un cercine sclerificato provvisto di 6-8 setole.\nLa cera secreta forma un ovisacco, di consistenza compatta, che avvolge anche il corpo della femmina. In diverse specie (es. \"Gossyparia\" sp.) l'ovisacco pu\u00f2 aprirsi dorsalmente lasciando scoperto in parte il corpo dell'insetto, il cui colore contrasta con il bianco della cera.\nI maschi sono sostanzialmente simili a quelli dei Pseudococcidi.\nSistematica.\nLa famiglia comprende circa 550 specie. La classificazione interna, per quanto concerne i generi e le specie, \u00e8 piuttosto controversa e alcune revisioni sistematiche coinvolgono anche altre famiglie, come ad esempio i Margarodidae; in letteratura sono citati i seguenti generi:"}
{"id": "2040018", "revid": "729019", "url": "https://it.wikipedia.org/wiki?curid=2040018", "title": "Mesocolon", "text": "Il mesocolon \u00e8 un meso, ovvero una plica (piega) del peritoneo, che avvolge uno o pi\u00f9 tratti del colon collegandolo alla parete addominale posteriore.\nIn particolare, si differenziano due mesocolon:\nPossono essere a volte sede di ematomi o altri espansi."}
{"id": "2040019", "revid": "1564499", "url": "https://it.wikipedia.org/wiki?curid=2040019", "title": "Scipionum elogia", "text": "Gli Scipionum elogia sono due iscrizioni funebri metriche, rinvenute l'una nel 1614 e l'altra fra il 1780 e il 1783 nel sepolcro ipogeo della famiglia degli Scipioni sulla via Appia. Gli \"elogia\", del tutto simili a una \"laudatio funebris\" ma pi\u00f9 brevi, contenevano brevi informazioni sulla carriera politica e sulle origini familiari del defunto.\nGli elogi di Lucio Cornelio Scipione Barbato e del figlio Lucio Cornelio Scipione, non precisamente databili ma comunque posteriori al 240 a.C., costituiscono delle importanti testimonianze preletterarie, in cui per la prima volta compaiono significativi segni di ellenizzazione della societ\u00e0 romana. I valori di \"virtus\" (valore militare, coraggio) e forza fisica con cui \u00e8 descritto Scipione Barbato si accompagnano ai valori, tipici dell'etica aristocratica greca e fino a quel tempo completamente estranei alla tradizione romana, di saggio (\"sapiens\") e bello. Il latino delle due iscrizioni \u00e8 arcaico (soprattutto nell'elogio del figlio, bench\u00e9 sia pi\u00f9 recente) e si discosta in molti punti dal latino letterario classico. Anche il verso in cui sono scritte, il saturnio, \u00e8 tipico della produzione poetica arcaica ed \u00e8 il metro pi\u00f9 usato nelle forme preletterarie. Il suo uso decadr\u00e0 in seguito all'introduzione di metri greci, fino alla sua sparizione a cavallo tra III e II sec. a.C.\nIl testo dell'\"elogium\" di Barbato, composto in 6 versi saturni, \u00e8 il seguente:\nL'\"elogium\" del figlio di Barbato, Lucio Scipione, anch'esso in 6 versi saturni, appare per grafia e stile pi\u00f9 arcaico dell'altra iscrizione:"}
{"id": "2040027", "revid": "6923", "url": "https://it.wikipedia.org/wiki?curid=2040027", "title": "Urbicaria", "text": "Il nome Urbicaria pu\u00f2 riferirsi:"}
{"id": "2040037", "revid": "88740", "url": "https://it.wikipedia.org/wiki?curid=2040037", "title": "Sylvilagus obscurus", "text": "Il silvilago degli Appalachi (Sylvilagus obscurus ) \u00e8 una specie di silvilago endemica degli Stati Uniti.\nQuesto coniglio, lungo 38,6-43 cm, \u00e8 diffuso sulla catena montuosa omonima, dalla Pennsylvania settentrionale fino al nord dell'Alabama. Malgrado ricopra un areale molto vasto, la sua distribuzione \u00e8 piuttosto discontinua. Vive, ad altitudini anche piuttosto elevate, nelle foreste miste di querce e conifere e nei boschetti di Ericacee.\nSi nutre di felci, di erbe e, cosa rara per un silvilago, di aghi di conifere. La stagione riproduttiva va dai primi di marzo ai primi di settembre e la gestazione dura 28 giorni. In media una femmina d\u00e0 alla luce 24 coniglietti ogni anno."}
{"id": "2040043", "revid": "120051572", "url": "https://it.wikipedia.org/wiki?curid=2040043", "title": "Gran Premio d'Italia 1955", "text": "Il Gran Premio d'Italia 1955 fu la settima ed ultima gara della stagione 1955 del Campionato mondiale di Formula 1, disputata l'11 settembre all'Autodromo Nazionale di Monza.\nLa manifestazione vide la vittoria di Juan Manuel Fangio su Mercedes, seguito dal compagno di squadra Piero Taruffi e da Eugenio Castellotti su Ferrari.\nLa cronaca.\nPer questa edizione si decise di cambiare la configurazione della pista. Le curve di porfido furono eliminate e sostituite da una sola curva a destra con raggio crescente a cui fu dato il nome di Parabolica (posta alcune centinaia di metri prima). All'incirca nel luogo della precedente doppia piega a destra venne posizionata la Curva Sud del nuovo anello ad alta velocit\u00e0.\nIl 26 luglio la Lancia, che aveva deciso per il ritiro dalle competizioni a seguito della morte di Alberto Ascari, aveva ceduto tutto il materiale residuo alla Scuderia Ferrari. Quest'ultima decise quindi di portare a Monza quattro Lancia D50, una delle quali con funzioni di muletto: le tre unit\u00e0 da gara furono affidate ad Eugenio Castellotti, a Nino Farina ed a Luigi Villoresi. Oltre a queste, la scuderia iscrisse anche tre Ferrari 555.\nIl responso delle prove assegn\u00f2 un margine notevole alle Mercedes-Benz, che segnarono i migliori tempi con Juan Manuel Fangio (gi\u00e0 matematicamente Campione del Mondo 1955 e poleman della gara), Stirling Moss e Karl Kling. Dal canto loro, le D50 si comportarono onorevolmente: Castellotti segn\u00f2 il quarto tempo, Farina il quinto, Villoresi l'ottavo. La migliore tra le Ferrari 4 cilindri del tipo 555 si classific\u00f2 appena dodicesima, con Umberto Maglioli. Le D50 per\u00f2, che in questa occasione adottavano le gomme Englebert utilizzate dalla Ferrari ma che fino ad allora avevano sempre montato gomme Pirelli, furono vittime di molteplici dechappaggi; la Ferrari poteva soltanto utilizzare gli pneumatici contrattualmente previsti, per cui si fin\u00ec con l'optare per il ritiro delle D50 dalla corsa, per evitare qualsiasi rischio.\nEugenio Castellotti, comunque, prese il via utilizzando una Ferrari 555, un muletto con cui aveva partecipato ad una parte delle prove, ponendosi al 4\u00ba posto dello schieramento e sfruttando cos\u00ec la prestazione ottenuta con la D50 (una mossa consentita dal regolamento in vigore).\nIl Gran Premio fu dominato dalla Mercedes di Juan Manuel Fangio, che partiva dalla pole position e non abbandon\u00f2 pi\u00f9 la posizione di testa fino al termine della galoppata di 50 giri per 500 chilometri (ad eccezione dell'ottavo giro in cui Moss transita primo sul traguardo). La Mercedes (che metteva in lizza due vetture del tipo carenato per Fangio e Moss e due a ruote scoperte per Taruffi e Kling) fece corsa a s\u00e9 e Piero Taruffi, dopo i ritiri di Moss e di Kling, ottenne un bel secondo posto in parata; terzo Castellotti con la Ferrari 555."}
{"id": "2040045", "revid": "339392", "url": "https://it.wikipedia.org/wiki?curid=2040045", "title": "Grimaldi Napoli", "text": ""}
{"id": "2040046", "revid": "628767", "url": "https://it.wikipedia.org/wiki?curid=2040046", "title": "Trattato di Mosca (1920 Urss-Lituania)", "text": "Il trattato di Mosca tra Russia sovietica e Repubblica di Lituania pose fine alle ostilit\u00e0 sorte dalla guerra lituano-sovietica e dalla guerra sovietico-polacca. Fu firmata il 12 luglio 1920. La Lituania otteneva Vilnius ed il riconoscimento dell'indipendenza oltre alla rinuncia sovietica di ogni pretesa territoriale, ma permetteva il passaggio delle truppe sovietiche nella guerra contro la Polonia. Questo fu causa dello scoppio della guerra polacco-lituana il 1\u00ba settembre. Si riconoscevano inoltre i confini orientali della Lituania. Nel periodo interbellico, i baltici dichiararono ufficialmente che i confini \"de jure\" erano quelli indicati dal trattato, sebbene comprendessero un territorio assai ampio e, in quel momento, occupato dalla Polonia.\nLo scambio dei documenti di ratifica avvenne il 14 ottobre 1920 in Russia. Il trattato fu poi registrato nella \"Raccolta di Trattati della Societ\u00e0 delle Nazioni\" l'8 marzo 1921.\nContesto storico.\nLa Lituania si dichiar\u00f2 formalmente indipendente dall'Impero russo il 16 febbraio 1918. A marzo, i bolscevichi sottoscrissero il trattato di Brest-Litovsk e rinunciarono a qualunque rivendicazione territoriale sui Paesi baltici. L'Ober Ost, l'autorit\u00e0 tedesca che occupava l'area, non permise alla Lituania di costituire un governo e le relative istituzioni, allestire un esercito o forze di polizia, o ancora poter definire i confini nazionali. L'indipendenza della Lituania rimase dunque una mera illusione a causa della forte pressione che i teutonici esercitavano ancora. Tale situazione venne a modificarsi con l'Armistizio di Compi\u00e8gne che pose poi fine alla Grande Guerra nel novembre del 1918. I lituani si affrettarono ad adottare una costituzione provvisoria, formare un governo e istituire un esercito nazionale.\nL'Unione Sovietica rinneg\u00f2 il trattato di Brest-Litovsk, mostrando nuovamente le intenzioni di conquistare l'area baltica. Nel tardo dicembre 1918, i territori lituani furono invasi dall'Armata Rossa, una volta che i tedeschi si ritirarono alla fine del 1918. Questo evento segn\u00f2 il via della guerre d'indipendenza lituana e la guerra polacco-sovietica. Nel giro di un mese, le forze sovietiche controllavano gi\u00e0 ampie porzioni del nord e dell'est della Lituania. L'avanzata fu interrotta anche da alcuni volontari tedeschi. A Vilnius, i bolscevichi proclamarono la nascita della RSS Lituana, uno Stato fantoccio sovietico guidato da Vincas Mickevi\u010dius-Kapsukas. Nel febbraio del 1919, la RSS Lituana fu fusa con la RSS Bielorussa, dando vita alla Repubblica Socialista Sovietica Lituano-Bielorussa, detta anche Litbel. Lo stato ebbe vita breve, a seguito di efficaci operazioni militari compiute dai polacchi e dai lituani. Vilnius, capitale storica della Lituania, fu conquistata dai polacchi nell'aprile del 1919. I bolscevichi che ancora popolavano i territori baltici furono respinti alla fine di agosto. La Litbel cess\u00f2 di esistere il settembre 1919, quando fu quasi del tutto conquistata dall'esercito polacco.\nNegoziati.\nRitardo nell'avvio delle relazioni diplomatiche.\nMentre i bolscevichi venivano allontanati dai Paesi baltici, Lenin cerc\u00f2 di stipulare trattati di pace per evitare sentimenti anti-bolscevichi in Europa. Il primo tentativo di avviare negoziazioni tra russi e lituani ebbe luogo l'11 settembre 1919, dopo che il Commissario del Popolo degli Affari Esteri della Russia Sovietica, Georgij Vasil'evi\u010d \u010ci\u010derin, invi\u00f2 una notifica con cui si attestava la volont\u00e0 di sottoscrivere un trattato di pace. Questo fu un riconoscimento \"de facto\" dello Stato lituano come entit\u00e0 sovrana. Proposte simili furono inviate sia in Lettonia che in Estonia. Il 14 e il 15 settembre 1919, i Paesi baltici si incontrarono in un incontro trilaterale tenutosi a Tallinn e accettarono di avviare simultaneamente i negoziati di pace con i sovietici.\nTuttavia, la Lituania ritard\u00f2 i contatti con Mosca e non ebbe luogo alcuna trattativa collettiva. I lituani temevano che i negoziati con la Russia comunista, isolata dalle politiche dell'Europa occidentale, avrebbero danneggiato le proprie relazioni proprio con quella parte del continente, la quale ancora non aveva riconosciuto la Lituania.\nMentre la Lituania si stava preparando per le prime elezioni democratiche con l'intento di eleggere un'Assemblea costituente, numerosi partiti auspicarono l'avvio delle trattative diplomatiche. Il 31 marzo 1920, Augustinas Voldemaras, Ministero degli Affari Esteri lituano, inform\u00f2 i diplomatici sovietici che la Lituania era pronta ad aprire i negoziati a condizione che Mosca riconoscesse la Lituania come Stato sovrano nei confini da lei definiti e Vilnius come capitale dello stesso.\nPosizioni dei negozianti.\nLa delegazione lituana, guidata da Tomas Naru\u0161evi\u010dius, chiese alla Russia di riconoscere l'indipendenza della Repubblica lituana come successore naturale del Granducato di Lituania: la delegazione sovietica, guidata da Adol'f Abramovi\u010d Ioffe, era pronta a riconoscere la Lituania solamente sulla base del principio di autodeterminazione dei popoli. Le dispute territoriali furono il punto pi\u00f9 controverso. La Lituania chiese di acquisire il controllo del precedente Governatorato di Kovno, Governatorato di Vil'na, Governatorato di Grodno e Governatorato di Suwa\u0142ki. Queste zone, stando alla tesi lituana, erano etnicamente composte da comunit\u00e0 lituane. Il censimento di M. Balinsky del 1857 fu addotto come prova che il territorio era gi\u00e0 allora composto dalla popolazione baltica. La Lituania asser\u00ec pure che gli ebrei e i bielorussi, minoranze variamente distribuite nella regione geografica lituana, desideravano essere parte di questo Stato. Furono, a tal scopo, chiamati in causa a rappresentare le rispettive comunit\u00e0 culturali Simon Rosenbaum e Dominyk Semashko. Fu stabilito che il territorio della Lituania potesse essere facilmente identificato dove risiedevano i Litvaks. La Polonia, nello stesso periodo, aveva comunque effettuato rivendicazioni territoriali sulle aree sud-orientali del Paese.\nI sovietici decisero di riconoscere la sovranit\u00e0 dei lituani se questi avessero autorizzato l'Armata rossa a transitare sui propri territori, formando cos\u00ec un'alleanza militare per contrastare la Polonia, impegnata a contrastare i russi nell'offensiva di Kiev. I lituani furono tentati dall'opportunit\u00e0 di riguadagnare Vilnius, ma, dopo averci pensato su, rifiutarono. Anche se i russi potevano apparire come un alleato naturale contro la Polonia (per via della posizione geografica), i lituani decisero di rimanere in buoni rapporti con la Polonia e con i suoi alleati, soprattutto Francia e Regno Unito, nell'ottica di una strategia migliore a lungo termine. La Lituania inform\u00f2 i britannici dei piani russi, sperando che questo avrebbe dimostrato l'affidabilit\u00e0 della Lituania e avrebbe spinto a raggiungere un accordo ragionevole nei confronti della questione Vilnius, appartenente alla Lituania Centrale. Questa tattica non si dimostr\u00f2 fruttuosa, poich\u00e9 la Polonia era in stretto legame con i francesi (questi ultimi non intendevano romperli nell'ottica di una collaborazione antitedesca) e la pressione degli inglesi era troppo poco efficace per poter essere esercitata e far cambiare i piani strategici dei polacchi.\nI negoziati furono lunghi e difficili. Mentre i russi stavano perdendo terreno a vantaggio dei polacchi, i quali avevano conquistato anche Kiev nel maggio 1920, i lituani continuarono a ritardare i colloqui. Il 22 maggio del 1920, la delegazione lituana minacci\u00f2 persino di abbandonarli: alla fine, la situazione venne a modificarsi quando i russi contrattaccarono militarmente in maniera efficace e i lituani furono costretti a siglare il trattato il 12 luglio.\nConseguenze.\nConflitto polacco-lituano.\nMentre il trattato veniva ultimato e poi sottoscritto, gran parte del territorio cui si faceva riferimento nel trattato era gi\u00e0 sotto il controllo delle milizie bolsceviche. Mentre i polacchi si ritiravano dalla Russia occidentale, la Lituania tent\u00f2 di assicurarsi i confini cos\u00ec come delineati dall'accordo. Fu cos\u00ec attraversata la c.d. linea Foch, la linea di demarcazione temporanea il 19 luglio, cercando di prendere il controllo delle zone ora assegnate ai lituani: l'avanzata procedette rapidamente, nonostante la resistenza dei polacchi, con qualche scontro degno di nota con l'armata in ritirata. Questa situazione provoc\u00f2 scontri nel sud della Lituania presso le citt\u00e0 di Sejny, August\u00f3w e Suwa\u0142ki. Secondo lo storico Piotr Lossowski, i lituani aiutarono i sovietici fornendo supporto logistico.\nLe truppe bolsceviche entrarono a Vilnius il 14 luglio 1920 e, incuranti di quanto sottoscritto, non intendevano cedere Vilnius. I sovietici intendevano infatti insediare un governo fantoccio (che poi confluir\u00e0 nella Litbel), con l'intento di espandere la Rivoluzione mondiale. Lev Trockij e Michail Nikolaevi\u010d Tucha\u010devskij cercarono di creare le condizioni necessarie a rovesciare il governo lituano.\nIl progetto non fu mai portato a termine, a seguito della sconfitta riportata dai russi nella battaglia di Varsavia tra il 13 e il 25 agosto 1920. Il 26 agosto, l'esercito polacco si stava avvicinando ai confini meridionali della Lituania: fu in quel momento che i sovietici trasferirono il controllo della capitale ai lituani, mentre l'Armata rossa si ritirava.\nNel corso del settembre dello anno, quando i polacchi stavano avendo la meglio e continuavano a far indietreggiare i russi verso est, l'esercito sovietico si mossero nel territorio della Repubblica lituana, ma le forze polacche che cercarono di inseguirli furono bloccate e arrestate. La dichiarata neutralit\u00e0 della Lituania fu messa in discussione dai polacchi, i quali accusarono la Lituania di aver permesso ai sovietici di attraversare i propri territori: lo Stato baltico non fu in grado di negarlo. Il trattato, a livello formale, non prevedeva la costituzione di nessuna alleanza militare tra russi e lituani, ma la posizione della Lituania come stato neutrale vacill\u00f2.\nLo storico \u0141ossowski scrisse che la mancanza di neutralit\u00e0 della Lituania fu tale \"da legittimare il governo polacco a ritenerla una nazione impegnata nei combattimenti e affiliati ai russi, con tutte le implicazioni politiche e legali che ne potevano perseguire\". Lo storico Alfred Senn scrisse che \"i lituani non poterono dichiararsi 'rigorosamente neutrali'\" e che \"i lituani non avrebbero dovuto sorprendersi del fatto che, alla fine di agosto, Varsavia rifiut\u00f2 di riconoscere la neutralit\u00e0 di Kaunas\". \nNel tardo agosto, alcuni diplomatici lituani e polacchi si incontrarono a Kaunas per negoziare la questione. Mentre erano in corso i colloqui, le truppe polacche ripresero il controllo di Sejny (luogo di una precedente rivolta del POW), August\u00f3w e Suwa\u0142ki a sud. La regione di Suwa\u0142ki ha una grande importanza simbolica per i lituani come luogo importante per l'indipendenza. La Lituania avvi\u00f2 operazioni militari nell'area. Anche la Polonia reclam\u00f2 l'area di Vilnius, costretta ad abbandonare la sua espansione verso la Russia a luglio. Questi scontri condussero alla guerra polacco-lituana a settembre. Segu\u00ec un intervento da parte della Societ\u00e0 delle Nazioni che condusse alla firma del trattato di Suwa\u0142ki il 7 ottobre 1920; gli effetti iniziarono a prodursi da tre giorni dopo. Tuttavia, il 9 ottobre, il generale polacco Lucjan \u017beligowski diede il via ad un ammutinamento, invadendo la Lituania e assumendo il controllo di Vilnius. Il pi\u00f9 della regione di Vilnius e Suwa\u0142ki rimasero sotto il controllo polacco durante il periodo interbellico e le relazioni tra i due Stati potrebbero essere riassunte con un'espressione di Alfonsas Eidintas \"nessuna guerra, nessuna pace\".\nLascito.\nIl trattato rappresent\u00f2 un passaggio fondamentale nel riconoscimento internazionale della Repubblica lituana. La disposizione che permise il ritorno dei rifugiati e prigionieri lituani dopo la prima guerra mondiale fu un altro esempio ben accettato a livello sovranazionale. Tuttavia, l'Unione Sovietica non prese mai seriamente in considerazione la restituzione di beni storici e culturali.\nLa storiografia bielorussa odierna ha analizzato il trattato, soprattutto con riguarda alla cessione di territori popolati da comunit\u00e0 bielorusse (innanzitutto Hrodna, \u0160\u010du\u010dyn, Lida, A\u0161mjany, Smarhon', Pastavy, Brasla\u016d, ma anche l'attuale contea di Vilnius compresa Vilna) e lo ha ritenuto un atto unilaterale delle autorit\u00e0 sovietiche, le quali hanno contribuito a far scemare l'elemento bielorusso negli anni per scopi militari e politiche strategiche.\nAlcuni storici hanno sostenuto che se la Polonia non fosse prevalsa nella guerra polacco-sovietica, la Lituania sarebbe stata invasa dai sovietici e non avrebbe mai vissuto venti anni di indipendenza. Nonostante il trattato di pace stipulato tra lituani e sovietici, la Lituania fu prossima a diventare una costola permanente dell'URSS. La battaglia di Varsavia, ovviamente modific\u00f2 i piani."}
{"id": "2040051", "revid": "1951004", "url": "https://it.wikipedia.org/wiki?curid=2040051", "title": "Trattato di Riga (1920)", "text": "Il trattato di Riga anche conosciuto come trattato di pace lettone-sovietico, \u00e8 stato firmato l'11 agosto 1920 da rappresentanti della Repubblica di Lettonia e Russia sovietica. Questo trattato di pace pose ufficialmente termine alla guerra di indipendenza lettone.\nAll'articolo II del trattato, l'Unione Sovietica riconosceva l'indipendenza della Lettonia come inviolabile \"per tutti i tempi futuri\". \u00c8 stato rotto quando l'Unione Sovietica invase ed occup\u00f2 la Lettonia nel 1940.\nL'articolo venne firmato da Adol'f Abramovi\u010d Ioffe e Jakov Haniecky per la parte sovietica, da J\u0101nis Vesmanis, P\u0113teris Ber\u0123is, Ansis Bu\u0161evics, Eduards Kalni\u0146\u0161 e K\u0101rlis Pau\u013cuks per la parte lettone."}
{"id": "2040056", "revid": "767487", "url": "https://it.wikipedia.org/wiki?curid=2040056", "title": "Hubert Davis", "text": ""}
{"id": "2040057", "revid": "1005847", "url": "https://it.wikipedia.org/wiki?curid=2040057", "title": "Sk\u00e6lingsfjall", "text": "Sk\u00e6lingsfjall \u00e8 una montagna alta 767 metri sul mare situata sull'isola di Streymoy, la maggiore dell'arcipelago delle Isole F\u00e6r \u00d8er, in Danimarca.\n\u00c8 la diciannovesima montagna, per altezza, dell'intero arcipelago, e la quarta, sempre per altezza, dell'isola."}
{"id": "2040059", "revid": "1543377", "url": "https://it.wikipedia.org/wiki?curid=2040059", "title": "Nakkurin (Vi\u00f0oy)", "text": "Nakkurin \u00e8 un rilievo alto 481 metri sul mare situato sull'isola di Vi\u00f0oy, nell'arcipelago delle Isole F\u00e6r \u00d8er, in Danimarca."}
{"id": "2040060", "revid": "1005847", "url": "https://it.wikipedia.org/wiki?curid=2040060", "title": "Malinsfjall", "text": "Malinsfjall \u00e8 una montagna alta 750 metri sul mare situata sull'isola di Vi\u00f0oy, la pi\u00f9 settentrionale e la settima per estensione dell'arcipelago delle Isole F\u00e6r \u00d8er, in Danimarca.\n\u00c8 la ventinovesima montagna, per altezza, dell'intero arcipelago, e la terza, sempre per altezza, dell'isola.\nSulle pendici del monte sono stati rinvenuti esemplari in ottimo stato di Cabasite-Ca, minerale, tectosilicato di una zeolite."}
{"id": "2040061", "revid": "1005847", "url": "https://it.wikipedia.org/wiki?curid=2040061", "title": "Filthatturin", "text": "Filthatturin \u00e8 una montagna alta 688 metri sul mare situata sull'isola di Vi\u00f0oy, la settima isola in ordine di grandezza dell'arcipelago delle Isole F\u00e6r \u00d8er, amministrativamente appartenenti alla Danimarca."}
{"id": "2040062", "revid": "1005847", "url": "https://it.wikipedia.org/wiki?curid=2040062", "title": "Oyggjarskoratindur", "text": "Oyggjarskoratindur \u00e8 una montagna alta 687 metri sul mare situata sull'isola di Vi\u00f0oy, la settima isola in ordine di grandezza dell'arcipelago delle Isole F\u00e6r \u00d8er, amministrativamente appartenenti alla Danimarca."}
{"id": "2040063", "revid": "1005847", "url": "https://it.wikipedia.org/wiki?curid=2040063", "title": "Enni (Vi\u00f0oy)", "text": "Enni \u00e8 una montagna alta 651 metri sul mare situata sull'isola di Vi\u00f0oy, nell'arcipelago delle Isole F\u00e6r \u00d8er, in Danimarca."}
{"id": "2040065", "revid": "938", "url": "https://it.wikipedia.org/wiki?curid=2040065", "title": "Distretti degli Stati Federati di Micronesia", "text": "Elenco dei distretti degli Stati Federati di Micronesia:"}
{"id": "2040066", "revid": "1005847", "url": "https://it.wikipedia.org/wiki?curid=2040066", "title": "Tunnafjall", "text": "Tunnafjall \u00e8 una montagna alta 593 metri sul mare situata sull'isola di Vi\u00f0oy, nell'arcipelago delle Isole F\u00e6r \u00d8er, in Danimarca."}
{"id": "2040069", "revid": "1543377", "url": "https://it.wikipedia.org/wiki?curid=2040069", "title": "Talvbor\u00f0", "text": "Talvbor\u00f0 \u00e8 una montagna alta 557 metri sul mare situata sull'isola di Vi\u00f0oy, nell'arcipelago delle Isole F\u00e6r \u00d8er, in Danimarca."}
{"id": "2040070", "revid": "124768819", "url": "https://it.wikipedia.org/wiki?curid=2040070", "title": "Violator (personaggio)", "text": "Il Violator, noto anche come il Clown, \u00e8 un personaggio dei fumetti creato da Todd McFarlane che compare nella serie a fumetti \"Spawn\". \u00c8 un demone sadico e malvagio, emissario dell'Inferno ed \u00e8 uno degli acerrimi nemici di Spawn (tra cui Malebolgia e Jason Wynn), che avrebbe dovuto guidare nella sua missione e che invece a causa della sua ribellione \u00e8 costretto a combattere.\nBiografia del personaggio.\nIl Violator \u00e8 il pi\u00f9 anziano di una famiglia composta da cinque demoni nota come i Fratelli Flebiaci. Come i suoi fratelli, il Violator \u00e8 un mezzodemone, nato dall'unione di una donna mortale con un'entit\u00e0 demoniaca chiamata Spirito Flebotontico degli Inferi Superiori. Responsabile della nascita della terribile creatura e dei suoi fratellastri (essendo ogni componente della famiglia nato da una donna diversa) \u00e8 l'alchimista John Dee (personaggio realmente esistito), che evoc\u00f2 il demone facendolo accoppiare con cinque donne mortali. Violator non \u00e8 mai stato in buoni rapporti con i fratelli e con il padre, al punto che \u00e8 arrivato ad uccidere quest'ultimo. Dal suo padrone, il demone Malebolgia, il Violator ha avuto il compito di procacciare anime per rimpolpare gli eserciti infernali, nonch\u00e9 di istruire gli Hellspawn nei compiti affidati loro dal Diavolo. Si \u00e8 scontrato con lo Spawn medievale, che aveva il compito di istruire ed \u00e8 da lui stato sconfitto. Secoli pi\u00f9 tardi ha avuto il compito di istruire Al Simmons, ma alla ribellione di quest'ultimo a Malebolgia si \u00e8 trovato suo malgrado a combatterlo. Nonostante il suo compito di istruttore, il Violator considera Spawn inferiore e tenta in ogni modo di convincere il suo padrone che l'unico che meriterebbe di guidare gli eserciti infernali contro il Paradiso \u00e8 proprio lui. Per celare il suo aspetto mostruoso, il Violator si trasforma in un uomo di bassa statura, sovrappeso, con un principio di calvizie, gli occhi rossi, il volto trucemente dipinto e la bocca contorta in un sorriso maligno e raccapricciante: quando assume queste sembianze si fa chiamare il Clown. Nonostante odi Spawn non pu\u00f2 ucciderlo perch\u00e9 il suo signore Malebolgia glielo proibisce. A causa di un grave errore, il Violator fu punito da Malebolgia, che gli tolse tutti i suoi poteri, cosicch\u00e9 egli fu costretto a conservare la sua forma umana senza la possibilit\u00e0 di riassumere le sue sembianze reali. Per questo motivo si attira l'ira dei suoi fratelli, che cercheranno di ucciderlo. Come se ci\u00f2 non bastasse, viene braccato anche dalla Mafia che, intenzionata a vendicare alcuni mafiosi da lui uccisi, gli sguinzaglia dietro un ferocissimo sicario noto come l'Ammonitore, il quale ingaggia una bizzarra lotta con i suoi fratelli, che lui ritiene essere alleati del Violator. A questo punto il Violator non trova altra via d'uscita se non quella di rivolgersi al suo acerrimo nemico Spawn, convincendolo a donargli un po' della sua energia in modo da recuperare i suoi poteri promettendogli di restituirgli in futuro la sua energia. Ottenuto ci\u00f2 che voleva, il demone spinge Spawn gi\u00f9 dal palazzo e riesce a placare la furia dei suoi fratelli, nonch\u00e9 a vendicarsi dei mafiosi che gli davano la caccia, dopodich\u00e9 riprende le abitudini di sempre. Sorprendentemente, in seguito il demone manterr\u00e0 la sua promessa e restituir\u00e0 la sua energia a Spawn."}
{"id": "2040072", "revid": "1543377", "url": "https://it.wikipedia.org/wiki?curid=2040072", "title": "M\u00f8lin (Vi\u00f0oy)", "text": "M\u00f8lin \u00e8 una montagna alta 511 metri sul mare situata sull'isola di Vi\u00f0oy, nell'arcipelago delle Isole F\u00e6r \u00d8er, in Danimarca."}
{"id": "2040077", "revid": "161374", "url": "https://it.wikipedia.org/wiki?curid=2040077", "title": "Pap\u00e0 Cervi", "text": ""}
{"id": "2040078", "revid": "599013", "url": "https://it.wikipedia.org/wiki?curid=2040078", "title": "Jason Williams", "text": "Carriera.\nCollege.\nWilliams, a livello collegiale, gioc\u00f2 per la University of Florida, di cui era il playmaker titolare. Nella stagione 1997-98 fece registrare 21 punti e 17 assist a partita, stabilendo anche il record della sua universit\u00e0 con 17 assist in una singola gara. Sempre in quella stagione, per\u00f2, Williams fu sospeso per uso di marijuana. Il giocatore decise quindi di accelerare i tempi per il suo passaggio tra i professionisti, dichiarandosi eleggibile per il draft NBA 1998.\nNBA.\nI Sacramento Kings lo scelsero con il numero 7. Nella sua stagione di debutto, con compagni quali Chris Webber, Vlade Divac, Corliss Williamson e Nick Anderson, i Kings poterono schierare un ottimo quintetto, passando da squadra mediocre a squadra da playoff. La maglia numero 55 di Williams entr\u00f2 nella top 5 delle pi\u00f9 vendute dell'NBA.\nI passaggi e le giocate spettacolari di Jason fecero impazzire i tifosi, anche quelli delle altre squadre, ma alla grande spettacolarit\u00e0 dei gesti di Williams era abbinata una buona dose di rischio, per cui ad azioni da \"showtime\" seguivano palle perse spesso in momenti clou della partita. Nel 2001 i Kings decisero quindi di scambiare Williams con Mike Bibby, playmaker forse meno talentuoso in senso assoluto ma anche pi\u00f9 freddo e meno avventato nelle soluzioni. Durante il Rookie Game all'interno dell'NBA All-Star Weekend del 2000, Williams invent\u00f2 un passaggio che lo rese celebre. Finse infatti un passaggio dietro la schiena, per poi mandare il pallone nella direzione opposta colpendolo con il gomito. La mossa colse tutti di sorpresa, compreso il destinatario del passaggio Raef LaFrentz che, non aspettandosi un gesto del genere, non riusc\u00ec a concretizzarlo sotto canestro. Williams poi comment\u00f2: \"l'ho fatto cos\u00ec tutti voi non mi chiederete mai pi\u00f9 di rifarlo!\"\nL'arrivo ai Memphis Grizzlies non fu certo preso bene da Jason, che passava da un'ottima squadra ad una delle peggiori dell'NBA, fatto che non esit\u00f2 a sottolineare polemicamente in alcune interviste. Nella mediocrit\u00e0 di Memphis, Williams cominci\u00f2 a modificare il suo gioco, non provando sempre la giocata ad effetto come in passato ma cercando di gestire con maggiore equilibrio la partita.\nIl 2 agosto 2005 Williams ebbe di nuovo la possibilit\u00e0 di tornare a giocare in una squadra di alto livello e in uno scambio che coinvolse ben tredici giocatori approd\u00f2 ai Miami Heat di Dwyane Wade e Shaquille O'Neal. La squadra era arrivata ad un passo dalla finale l'anno prima; con innesti quali Antoine Walker, Gary Payton e lo stesso Williams gli Heat stavolta giunsero in finale contro i Dallas Mavericks e, nonostante una partenza ad handicap con due sconfitte nelle prime due gare, riuscirono poi a ribaltare il punteggio vincendo il titolo NBA.\nIl ritorno e il ritiro definitivo.\nNella stagione successiva Williams salt\u00f2 ventuno partite per infortunio e le sue medie punti e assist peggiorarono, fino ad avere un crollo nei play-off dove scesero a 5,8 punti e 3,5 assist a partita.\nNell'estate 2008 si accord\u00f2 per giocare nei Los Angeles Clippers, ma il 26 settembre sorprese tutti annunciando il proprio ritiro, dopo dieci anni di carriera NBA. A met\u00e0 della stagione 2008-09 ebbe un ripensamento e tent\u00f2 di rientrare nella lega, ma il voto non unanime delle trenta franchigie (necessario per regolamento) gli imped\u00ec il rientro prima di un anno dalla data del ritiro.\nDopo un'estate in cui i Clippers rinunciano ai diritti su di lui e un provino con i New York Knicks, il 19 agosto 2009 Williams firma per gli Orlando Magic, con cui gioca la stagione 2009-10, partendo dalla panchina come cambio d'esperienza del play titolare Jameer Nelson. Dopo una buona stagione, con diciotto partenze in quintetto per l'infortunio di Nelson, i Magic offrono un altro anno di contratto a Jason. Per la stagione 2010-11 gli viene affidato un ruolo pi\u00f9 marginale, essendo stato acquisito in estate Chris Duhon come primo cambio di Nelson.\nNella prima met\u00e0 della stagione viene impiegato in sole sedici partite e i suoi minuti calano ulteriormente dopo l'arrivo in squadra di un altro pariruolo, Gilbert Arenas. Il 26 gennaio 2011 i Magic tagliano Williams, che in data 7 febbraio ufficializza il suo ritorno ai Memphis Grizzlies.\nIl 18 aprile 2011 annuncia nuovamente e definitivamente il ritiro."}
{"id": "2040079", "revid": "1005847", "url": "https://it.wikipedia.org/wiki?curid=2040079", "title": "\u00c1rnafjall", "text": "\u00c1rnafjall \u00e8 una montagna alta 722 metri sul mare situata sull'isola di V\u00e1gar, terza per estensione dell'arcipelago delle Isole F\u00e6r \u00d8er, in Danimarca.\n\u00c8 la trentasettesima montagna, per altezza, dell'intero arcipelago, e la cima pi\u00f9 alta dell'isola.\nLa montagna incombe sul villaggio di G\u00e1sadalur, sulla costa occidentale dell'isola"}
{"id": "2040080", "revid": "1005847", "url": "https://it.wikipedia.org/wiki?curid=2040080", "title": "Eysturtindur", "text": "Eysturtindur \u00e8 una montagna alta 715 metri sul mare situata sull'isola di V\u00e1gar, terza per estensione dell'arcipelago delle Isole F\u00e6r \u00d8er, in Danimarca.\n\u00c8 la quarantesima montagna, per altezza, dell'intero arcipelago, e la seconda, sempre per altezza, dell'isola."}
{"id": "2040081", "revid": "1005847", "url": "https://it.wikipedia.org/wiki?curid=2040081", "title": "Malinstindur", "text": "Malinstindur \u00e8 una montagna alta 683 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040082", "revid": "1005847", "url": "https://it.wikipedia.org/wiki?curid=2040082", "title": "Jatnagar\u00f0ar", "text": "Jatnagar\u00f0ar \u00e8 una montagna alta 676 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040084", "revid": "1005847", "url": "https://it.wikipedia.org/wiki?curid=2040084", "title": "Reynsatindur", "text": "Reynsatindur \u00e8 una montagna alta 676 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040085", "revid": "938", "url": "https://it.wikipedia.org/wiki?curid=2040085", "title": "Stati degli Stati Federati di Micronesia", "text": "Gli Stati Federati di Micronesia sono una federazione composta da quattro stati."}
{"id": "2040086", "revid": "729019", "url": "https://it.wikipedia.org/wiki?curid=2040086", "title": "Lakiya", "text": "Lakiya o Laqye (ebraico: \u05dc\u05e7\u05d9\u05d4) \u00e8 una citt\u00e0 beduina nella provincia di Be'er Sheva, Distretto Meridionale di Israele.\n\u00c8 stata fondata nel 1982, nell'ambito del progetto governativo per assegnare una sede permanente ai Beduini."}
{"id": "2040087", "revid": "1005847", "url": "https://it.wikipedia.org/wiki?curid=2040087", "title": "Knattarheyggjur", "text": "Knattarheyggjur \u00e8 una montagna alta 630 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040089", "revid": "599013", "url": "https://it.wikipedia.org/wiki?curid=2040089", "title": "Michael Dickerson", "text": ""}
{"id": "2040090", "revid": "1005847", "url": "https://it.wikipedia.org/wiki?curid=2040090", "title": "Sn\u00e6ldansfjall", "text": "Sn\u00e6ldansfjall \u00e8 una montagna alta 617 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040091", "revid": "767487", "url": "https://it.wikipedia.org/wiki?curid=2040091", "title": "Acido monometilarsonico", "text": "L'acido monometilarsonico (MMA o MMAA), chiamato anche acido metilarsonico o metilarsonato, \u00e8 un composto chimico dell'arsenico.\nCome gli altri composti metilati dell'arsenico risulta meno tossico dell'arsenico inorganico in quanto entra nei meccanismi di detossificazione di alcuni organismi; tuttavia risulta potenzialmente cancerogeno."}
{"id": "2040093", "revid": "1005847", "url": "https://it.wikipedia.org/wiki?curid=2040093", "title": "Heinan\u00f8va", "text": "Heinan\u00f8va \u00e8 una montagna alta 612 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040095", "revid": "1005847", "url": "https://it.wikipedia.org/wiki?curid=2040095", "title": "J\u00f3gvansfjall", "text": "J\u00f3gvansfjall \u00e8 una montagna alta 695 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040097", "revid": "1005847", "url": "https://it.wikipedia.org/wiki?curid=2040097", "title": "Brei\u00f0ist\u00edggjur", "text": "Brei\u00f0ist\u00edggjur \u00e8 una montagna alta 594 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040098", "revid": "1005847", "url": "https://it.wikipedia.org/wiki?curid=2040098", "title": "Tungufelli", "text": "Tungufelli \u00e8 una montagna alta 591 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040102", "revid": "1543377", "url": "https://it.wikipedia.org/wiki?curid=2040102", "title": "Krosstindur", "text": "Krosstindur \u00e8 una montagna alta 574 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040104", "revid": "1543377", "url": "https://it.wikipedia.org/wiki?curid=2040104", "title": "Heldarstindur", "text": "Heldarstindur \u00e8 una montagna alta 572 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040105", "revid": "1543377", "url": "https://it.wikipedia.org/wiki?curid=2040105", "title": "Krossafelli", "text": "Krossafelli \u00e8 una montagna alta 545 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040106", "revid": "712828", "url": "https://it.wikipedia.org/wiki?curid=2040106", "title": "Conte (personaggio)", "text": ""}
{"id": "2040107", "revid": "1543377", "url": "https://it.wikipedia.org/wiki?curid=2040107", "title": "Berinartindur", "text": "Berinartindur \u00e8 una montagna alta 524 metri sul mare situata sull'isola di V\u00e1gar, facente parte dell'arcipelago delle Isole F\u00e6r \u00d8er, in Danimarca."}
{"id": "2040109", "revid": "226458", "url": "https://it.wikipedia.org/wiki?curid=2040109", "title": "Tr\u00e6lan\u00edpa", "text": "Tr\u00e6lan\u00edpa \u00e8 una montagna alta 142 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040110", "revid": "110157", "url": "https://it.wikipedia.org/wiki?curid=2040110", "title": "Kv\u00edv\u00edksskoran\u00f8va", "text": "Kv\u00edv\u00edksskoran\u00f8va \u00e8 una montagna alta 263 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040112", "revid": "1568601", "url": "https://it.wikipedia.org/wiki?curid=2040112", "title": "Ravnsfjall", "text": "Ravnsfjall \u00e8 una montagna alta 269 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040113", "revid": "110157", "url": "https://it.wikipedia.org/wiki?curid=2040113", "title": "V\u00f8rufelli", "text": "V\u00f8rufelli \u00e8 un rilievo alto 284 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, della Danimarca."}
{"id": "2040115", "revid": "110157", "url": "https://it.wikipedia.org/wiki?curid=2040115", "title": "Sundsn\u00f8va", "text": "Sundsn\u00f8va \u00e8 una montagna alta 286 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040116", "revid": "110157", "url": "https://it.wikipedia.org/wiki?curid=2040116", "title": "Su\u00f0ur \u00e1 FjaIli", "text": "Su\u00f0ur \u00e1 FjaIli \u00e8 una montagna alta 305 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040117", "revid": "123344430", "url": "https://it.wikipedia.org/wiki?curid=2040117", "title": "Acido dimetilarsinico", "text": "L'acido dimetilarsinico (DMA o DMAA), chiamato anche acido cacodilico o dimetilarsinato, \u00e8 un composto chimico dell'arsenico.\nCome gli altri composti metilati dell'arsenico risulta meno tossico dell'arsenico inorganico in quanto entra nei meccanismi di detossificazione di alcuni organismi; tuttavia risulta potenzialmente cancerogeno."}
{"id": "2040119", "revid": "1305772", "url": "https://it.wikipedia.org/wiki?curid=2040119", "title": "John Baldessari", "text": "Fu autore di migliaia di opere, che mostrano, ed in molti casi combinano, il potenziale narrativo delle immagini con il potere associativo del linguaggio entro i confini dell'opera d'arte. I suoi lavori sono stati esposti sia negli USA che in Europa in pi\u00f9 di 200 mostre.\nOpere e tematiche.\nI primi testi dipinti.\nI primi lavori importanti di Baldessari sono dei dipinti in tela vuoti, ma scritti con frasi e domande provenienti da dipinti di teoria contemporanea dell'arte. Un primo tentativo di Baldessari fu l'inclusione di una frase dipinta a mano: \u00abSupponiamo che sia vero, dopo tutto? E allora? (\"Suppose it is true after all? WHAT THEN?\"), il tutto, su una superficie fortemente dipinta. Questo approccio si dimostr\u00f2 per lui deludente, in quanto la forma ed il metodo usati, erano in contrasto con l'obiettivo di utilizzare il linguaggio preferito.\nBaldessari decise che la soluzione era di rimuovere \"la propria mano\" dalla costruzione dell'immagine rendendo il lavoro privo di vita, in modo che il testo potesse avere un certo impatto sullo spettatore, senza le distrazioni fornite dall'immagine. Le parole venivano poi scritte fisicamente utilizzando lettere di pittori di insegne, formate da semplici caratteri neri. Il primo dipinto di questa serie, risalente al 1967, e presentava tale dichiarazione ironica: \u00abUna superficie bidimensionale priva di articolazioni \u00e8 un'esperienza morta (\"A TWO-DIMENSIONAL SURFACE WITHOUT ANY ARTICULATION IS A DEAD EXPERIENCE\" )\u00bb.\nUn altro lavoro, \"Painting for Kubler\" (1967-1968), presentava allo spettatore istruzioni teoriche su come visualizzare e sull'importanza del contesto e della continuit\u00e0 con le opere precedenti. Le preoccupazioni sull'arte di Baldessari, apparentemente legittime, furono destinate a diventare vuote e ridicole se presentate in modo puramente autoreferenziale.\nLa sovrapposizione di testi ed immagini.\nCorrelate ad i suoi iniziali testi dipinti, vi erano le serie \"Wrong\", che accoppiavano immagini fotografiche con linee di testo tratte da un libro sulla composizione. Le sue fotografie \"California Map Project\" riportavano forme che assomigliavano alle lettere in \"California\" geograficamente vicine ai luoghi stampati sulla mappa. In \"Binary Code Series\", Baldessari utilizzava immagini titolari, alternando fotografie con gli stati \"1 / 0\" del codice binario; in un solo esempio si alternavano in parallelo le foto di una donna che reggeva una sigaretta alla bocca e che la gettava via.\nIn altre opere delle serie di Baldessari si ritrovano contrapposti l'immagine di un oggetto, come un vetro, od un blocco di legno con la frase \u00abUn vetro \u00e8 un vetro \"A glass is a glass\" \u00bb o \u00abIl legno \u00e8 legno \"Wood is wood\" \u00bb combinato con \u00abma un sigaro \u00e8 una buona fumata \"but a cigar is a good smoke\" \u00bb e l'immagine dell'artista intento a fumare un sigaro. Esse si riferivano direttamente a \"La Trahison des images\" (\"Il Tradimento delle immagini\") di Ren\u00e9 Magritte; allo stesso modo le immagini venivano utilizzate per sostituire gli oggetti descritti. Tuttavia, queste serie, apparentemente si riferiscono anche alla celebre osservazione di Sigmund Freud: \u00aba volte un sigaro \u00e8 solo un sigaro\u00bb similmente alla frase di Rudyard Kipling \u00abuna donna \u00e8 solo una donna, ma un sigaro \u00e8 una buona fumata\u00bb.\nL'arbitrariet\u00e0 nei giochi.\nL'interesse che Baldessari ha espresso per le lingue deriva sia dalle sue somiglianze nelle strutture, che da un operare da parte di un sistema arbitrario e obbligatoria delle norme. In questo spirito, molte delle sue creazioni rappresentano sequenze che mostrano tentativi di realizzare un obiettivo arbitrario, come per esempio: \u00abLanciare tre palle in aria per ottenere una linea retta : \"Throwing Three Balls in the Air to Get a Straight Line\"\u00bb, in cui l'artista ha cercato di fare proprio questo: fotografando i risultati, e, infine, selezionando i \"migliori su 36\", considerando il 36 come il numero della determinazione, solo perch\u00e9 \u00e8 il numero standard di un rotolo di pellicola da 35 mm. Questo lavoro \u00e8 stato pubblicato nel 1973 da un giovane editore italiano: Giampaolo Prearo che \u00e8 stato uno dei primi a credere ed a investire nel lavoro di Baldessari. Stampo' due serie, una in 2000 copie e una seconda pi\u00f9 preziosa riservata all'editore in 500 copie.\nIl puntamento.\nMolto del lavoro di Baldessari contiene forme di indicazioni precise per l'osservatore, nelle quali sono presenti non solo allusioni su cosa guardare, ma come fare selezioni e confronti, spesso semplicemente per il gusto di farlo. Le valutazioni critiche sul formalismo d'arte di Baldessari nella sezione del suo video \"How We Do Art Now\" (Come fare arte adesso) intitolata \"Examining Three 8d Nails\" (esaminare tre chiodi in 8 dimensioni), consistono nella sua ossessiva attenzione ad i minimi dettagli dei chiodi, come ad esempio la quantit\u00e0 di ruggine che possiedono, o nella qualit\u00e0 descrittiva, ad esempio, che appare \"pi\u00f9 fredda, pi\u00f9 distante, meno importante\" rispetto agli altri.\nLa serie \"Commissioned Paintings\" (Dipinti su commissione) Baldessari sfrutta l'idea di incentrarsi letteralmente nel puntamento, dopo che l'autore aveva letto una critica di arte concettuale nella quale si sosteneva che nell'arte non sussisteva altro che puntamento. Inizi\u00f2 quindi con delle foto di diversi oggetti con una mano che li indicava; successivamente assunse artisti dilettanti ma tecnicamente abili, per dipingere le immagini. Poi, ad ogni dipinto finito, aggiungeva una didascalia: \u00abUn disegno di [nome dell'artista] \"A painting by [painter's name]\" \u00bb. In questo caso, Baldessari \u00e8 stato paragonato ad un coreografo che dirige le danze, senza esserne direttamente il produttore; questi suoi dipinti vengono in genere letti come la messa in discussione dell'idea della paternit\u00e0 artistica.\nIl disconoscimento dei primi lavori.\nNel 1970 bruci\u00f2 tutti i dipinti creati tra il 1953 ed il 1966 utilizzando quanto rimasto come parte di un nuovo progetto, intitolato \"The Cremation Project\" (Progetto Cremazione). Le ceneri di questi dipinti sono state cotte come parte di una ricetta di biscotti ed inseriti in un'urna; la conseguente forma di arte che ne deriva consiste in una targa di bronzo che recita le date di creazione e distruzione dei dipinti, paragonabile ad una ricetta: una ricetta per la preparazione di biscotti. Tramite quest'opera Baldessari esprime un collegamento tra l'attivit\u00e0 artistica ed il ciclo della vita umana. Cos\u00ec l'atto di disconoscimento diventa generativo come il lavoro di arte autodistruttiva di Jean Tinguely.\nBMW Art Car.\nAl Art Basel di Miami Beach il 1 dicembre 2016 viene presentata una BMW M6 GT LM disegnata da Baldessarri, che \u00e8 la vettura numero 19 del progetto BMW Art Car; essa, realizzata per partecipare alla 24 ore di Daytona, presenta una particolare livrea con la scritta \"fast\" sulla fiancata, tetto rosso e altri particolari colorati. "}
{"id": "2040120", "revid": "1005847", "url": "https://it.wikipedia.org/wiki?curid=2040120", "title": "Nestindar", "text": "Nestindar \u00e8 una montagna alta 788 metri sul mare situata sull'isola di Kalsoy, appartenente all'arcipelago delle Isole F\u00e6r \u00d8er settentrionali, amministrativamente parte della Danimarca.\n\u00c8 la cima pi\u00f9 alta dell'isola, e la tredicesima montagna, sempre per altezza, dell'intero arcipelago."}
{"id": "2040121", "revid": "1005847", "url": "https://it.wikipedia.org/wiki?curid=2040121", "title": "Botnstindur", "text": "Botnstindur \u00e8 una montagna alta 744 metri sul mare situata sull'isola di Kalsoy, nona isola per grandezza dell'arcipelago delle Isole F\u00e6r \u00d8er, amministrativamente parte della Danimarca.\n\u00c8 la trentatreesima montagna, per altezza, dell'intero arcipelago, e la seconda, sempre per altezza, dell'isola.\nNella mappa dell'isola \u00e8 riportata un'altezza di 743 metri."}
{"id": "2040123", "revid": "1005847", "url": "https://it.wikipedia.org/wiki?curid=2040123", "title": "Gr\u00edslatindur", "text": "Gr\u00edslatindur \u00e8 una montagna alta 700 metri sul mare situata sull'isola di Kalsoy, appartenente all'arcipelago delle Isole F\u00e6r \u00d8er settentrionali, amministrativamente parte della Danimarca."}
{"id": "2040124", "revid": "1005847", "url": "https://it.wikipedia.org/wiki?curid=2040124", "title": "Hattardalstindur", "text": "Hattardalstindur \u00e8 una montagna alta 644 metri sul mare situata sull'isola di Kalsoy, nell'arcipelago delle Isole F\u00e6r \u00d8er, in Danimarca."}
{"id": "2040126", "revid": "287204", "url": "https://it.wikipedia.org/wiki?curid=2040126", "title": "Oratorio del Santissimo Crocifisso", "text": ""}
{"id": "2040128", "revid": "1005847", "url": "https://it.wikipedia.org/wiki?curid=2040128", "title": "G\u00e1safjall", "text": "G\u00e1safjall \u00e8 una montagna alta 606 metri sul mare situata sull'isola di Kalsoy, nell'arcipelago delle Isole F\u00e6r \u00d8er, in Danimarca."}
{"id": "2040129", "revid": "1005847", "url": "https://it.wikipedia.org/wiki?curid=2040129", "title": "Heimarafjall", "text": "Heimarafjall \u00e8 una montagna alta 591 metri sul mare situata sull'isola di Kalsoy, nell'arcipelago delle Isole F\u00e6r \u00d8er, in Danimarca."}
{"id": "2040130", "revid": "1005847", "url": "https://it.wikipedia.org/wiki?curid=2040130", "title": "Kn\u00fakurin (Saksun)", "text": "Kn\u00fakurin \u00e8 una montagna alta 589 metri sul mare situata sull'isola di Streymoy, la maggiore dell'arcipelago delle Isole F\u00e6r \u00d8er, in Danimarca."}
{"id": "2040131", "revid": "1543377", "url": "https://it.wikipedia.org/wiki?curid=2040131", "title": "Mi\u00f0ardalstindur", "text": "Mi\u00f0ardalstindur \u00e8 una montagna alta 579 metri sul mare situata sull'isola di Kalsoy, nell'arcipelago delle Isole F\u00e6r \u00d8er, in Danimarca."}
{"id": "2040132", "revid": "1543377", "url": "https://it.wikipedia.org/wiki?curid=2040132", "title": "H\u00e1degisfjall", "text": "H\u00e1degisfjall \u00e8 una montagna alta 576 metri sul mare situata sull'isola di Kalsoy, nell'arcipelago delle Isole F\u00e6r \u00d8er, in Danimarca."}
{"id": "2040133", "revid": "1543377", "url": "https://it.wikipedia.org/wiki?curid=2040133", "title": "Borgarin", "text": "Borgarin \u00e8 una montagna alta 537 metri sul mare situata sull'isola di Kalsoy, nell'arcipelago delle Isole F\u00e6r \u00d8er, in Danimarca."}
{"id": "2040134", "revid": "1543377", "url": "https://it.wikipedia.org/wiki?curid=2040134", "title": "N\u00f8v", "text": "N\u00f8v \u00e8 una montagna alta 524 metri sul mare situata sull'isola di Kalsoy, nell'arcipelago delle Isole F\u00e6r \u00d8er, in Danimarca."}
{"id": "2040137", "revid": "1543377", "url": "https://it.wikipedia.org/wiki?curid=2040137", "title": "H\u00f8gafjall", "text": "H\u00f8gafjall \u00e8 una montagna alta 515 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040138", "revid": "1543377", "url": "https://it.wikipedia.org/wiki?curid=2040138", "title": "Vatnsdalsfjall", "text": "Vatnsdalsfjall \u00e8 una montagna alta 514 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040139", "revid": "1568601", "url": "https://it.wikipedia.org/wiki?curid=2040139", "title": "H\u00f8vdin uttanfyri Eyrgj\u00f3gv", "text": "H\u00f8vdin uttanfyri Eyrgj\u00f3gv \u00e8 una montagna alta 502 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040141", "revid": "1543377", "url": "https://it.wikipedia.org/wiki?curid=2040141", "title": "Knavin", "text": "Knavin \u00e8 una montagna alta 485 metri sul mare situata sull'isola di V\u00e1gar, nell'arcipelago delle Isole F\u00e6r \u00d8er, in Danimarca."}
{"id": "2040142", "revid": "1543377", "url": "https://it.wikipedia.org/wiki?curid=2040142", "title": "Sl\u00e6ttafjall", "text": "Sl\u00e6ttafjall \u00e8 una montagna alta 500 metri sul mare situata sull'isola di Kalsoy, nell'arcipelago delle Isole F\u00e6r \u00d8er, in Danimarca."}
{"id": "2040144", "revid": "2036605", "url": "https://it.wikipedia.org/wiki?curid=2040144", "title": "Conquista romana della Spagna", "text": "La conquista romana della Spagna inizi\u00f2 nel 218 a.C. e termin\u00f2 con la conquista romana dell'intera penisola iberica, chiamata \"Hispania\" dai Romani, ad opera dell'imperatore Ottaviano Augusto nel 17 a.C.\nMolto prima della prima guerra punica, tra l'VIII e il VII secolo a.C. i Fenici (e successivamente i Cartaginesi) erano gi\u00e0 apparsi nella parte meridionale della Penisola iberica, cos\u00ec come a est e a sud dell'Ebro. I loro numerosi avamposti commerciali lungo le coste fornivano uno sbocco per il commercio mediterraneo di minerali e altre risorse dell'Iberia preromana. Tuttavia tali insediamenti, seppur generalmente costituiti da poco pi\u00f9 di un deposito e un molo, oltre a favorire le esportazioni, introdussero nella Penisola prodotti e manufatti provenienti dalle opposte sponde mediterranee, causando indirettamente il diffondersi nelle culture locali di caratteristiche tipicamente orientali.\nDurante il VII secolo a.C., i Greci avevano stabilito le loro prime colonie sulle rive mediterranee del nord della penisola. Muovendo da Massalia (Marsiglia), fondarono le citt\u00e0 di Emporion (Ampurias) e Roses, bench\u00e9 fossero all'epoca gi\u00e0 largamente presenti in tutti i centri principali della regione costiera anche senza appoggiarsi a centri stanziali permanenti. Parte dei traffici greci era trasportato da vettori commerciali fenici, sia in entrata che in uscita dalla penisola. Per la sua natura di potenza commerciale del Mediterraneo occidentale, Cartagine era naturalmente interessata ad espandersi in direzione della Sicilia e della parte meridionale della Penisola italica. Il crescere della sua influenza cre\u00f2 ben presto frizioni con Roma, e il confliggere degli opposti interessi commerciali sfoci\u00f2 nelle Guerre Puniche, delle quali la prima si concluse con un instabile armistizio e una situazione di sostanziale stallo. Il permanere di una reciproca ostilit\u00e0 condusse alla seconda guerra punica, che dopo dodici anni di scontri si concluse con la definitiva conquista romana del sud e dell'est della penisola iberica. Successivamente, la decisiva sconfitta di Zama avrebbe estromesso Cartagine dal proscenio della storia antica.\nMalgrado la sconfitta totale dei loro rivali mediterranei, i Romani avrebbero comunque impiegato altri due secoli a controllare l'intera Penisola, anche a causa di una aggressiva politica espansionistica, che procur\u00f2 loro l'ostilit\u00e0 della quasi totalit\u00e0 delle trib\u00f9 iberiche dell'interno. Gli abusi e le violenze commesse dalle armate romane sulle popolazioni crearono un forte sentimento antiromano, e solo dopo anni di sanguinose battaglie i popoli indigeni dell'Hispania vennero schiacciati dal potere militare e culturale latino, che li cancell\u00f2 dalla storia del mondo \nContesto storico: Iberia cartaginese.\nRisolto in qualche modo il problema generato dai mercenari, Cartagine cerc\u00f2 una via per riprendere il suo cammino storico. Il governo della citt\u00e0 era diviso principalmente fra il partito dell'aristocrazia terriera, capeggiato dalla famiglia degli Annone da una parte, e il ceto imprenditoriale e commerciale che faceva riferimento ad Amilcare Barca e in genere ai Barcidi.\nAnnone propugnava l'accordo con Roma e l'allargamento del potere cartaginese verso l'interno dell'Africa, in direzione opposta alla citt\u00e0 rivale. Amilcare vedeva nella Spagna, dove Cartagine gi\u00e0 da secoli manteneva larghi interessi commerciali, il fulcro economico per la ripresa delle finanze puniche.\nPoliticamente sconfitto Amilcare, che aveva avuto un ruolo di primo piano nella repressione della rivolta dei mercenari, non ottenendo dal Senato cartaginese le navi per andare in Spagna, prese il comando dei reparti mercenari rimasti e con una marcia incredibile attravers\u00f2 tutto il Nordafrica, percorrendo la costa fino allo stretto di Gibilterra. Amilcare, che era accompagnato dai figli Annibale e Asdrubale, attravers\u00f2 lo stretto e, seguendo la costa spagnola, si diresse verso oriente alla ricerca di nuove ricchezze per la sua citt\u00e0.\nLa nuova provincia cartaginese sarebbe stata un bacino notevole da cui attingere truppe necessarie per permettere in futuro ai Cartaginesi di tornare a confrontarsi militarmente con la Repubblica romana. Tra queste truppe, provenienti da numerose trib\u00f9 della regione, si distinguevano in particolare gli Ilergeti (dalla Spagna nordorientale) e i leggendari frombolieri delle Baleari.\nLa spedizione cartaginese assunse l'aspetto di una conquista, a partire dalla citt\u00e0 di \"Gades\" (oggi Cadice), sebbene fosse stata inizialmente condotta senza l'autorit\u00e0 del senato cartaginese. Dal 237 a.C., anno della partenza dall'Africa, al 229 a.C., anno della sua morte in combattimento, Amilcare riusc\u00ec a rendere la spedizione autosufficiente dal punto di vista economico e militare e perfino a inviare a Cartagine grandi quantit\u00e0 di merci e metalli requisiti alle trib\u00f9 ispaniche come tributo. Morto Amilcare il genero ne prese il posto per otto anni e inizi\u00f2 una politica di consolidamento delle conquiste. Con patti e trattati si accord\u00f2 con i vari popoli locali e fond\u00f2 una nuova citt\u00e0. La chiam\u00f2 Karth Hadasht, cio\u00e8 Citt\u00e0 Nuova, cio\u00e8 Carthago Nova, oggi Cartagena.\nImpegnati con i Galli, i Romani preferirono accordarsi con Asdrubale e nel 226 a.C., spinti anche dall'alleata \"Massilia\" che vedeva avvicinarsi il pericolo, stipularono un trattato che poneva l'Ebro come limite all'espansione di Cartagine. Si riconosceva cos\u00ec, in modo implicito, anche il nuovo territorio soggetto al controllo cartaginese. D'altra parte un esercito di circa 50.000 fanti, 6.000 cavalieri per lo pi\u00f9 numidi e oltre 200 elefanti da guerra costituiva una notevole potenza militare ma soprattutto un problema economico per il suo mantenimento che dava sicuramente da pensare ai possibili bersagli. La svolta si ebbe nel 221 a.C.: Asdrubale, pare a causa di una donna (o forse, come sostiene Tito Livio, fu uno schiavo a vendicare la morte del suo padrone), fu ucciso da un mercenario gallo e l'esercito cartaginese scelse all'unanimit\u00e0 Annibale, il figlio maggiore di Amilcare che aveva solo 26 anni, come suo terzo comandante in Spagna. Cartagine, una volta radunato il popolo, decise di ratificare la designazione dell'esercito\nIn questo modo quindi il giovane Annibale assunse il comando supremo in Spagna; egli si era gi\u00e0 distinto nell'esercito per resistenza fisica, coraggio e abilit\u00e0 alla testa della cavalleria, accattivandosi rapidamente la simpatia delle truppe; ben presto avrebbe dimostrato di essere uno dei pi\u00f9 grandi generali della storia; secondo lo storico tedesco Theodor Mommsen \"nessuno come lui seppe accoppiare il senno con l'entusiasmo, la prudenza con la forza\".\n\"Casus belli\".\nLa Seconda guerra punica tra Cartagine e Roma venne provocata dalla disputa tra le due potenze su chi dovesse controllare Sagunto, una citt\u00e0 costiera ellenizzata e alleata dei Romani. Dopo una grande tensione nel governo cittadino culminante nell'assassinio dei sostenitori di Cartagine, Annibale cinse d'assedio la citt\u00e0 di Sagunto nel 218 a.C. La citt\u00e0 chiese aiuto ai Romani, ma i Romani non si mossero per aiutarli. In seguito a un prolungato assedio e a una battaglia sanguinosa, in cui Annibale stesso venne ferito, i Cartaginesi si impossessarono della citt\u00e0. Molti dei Saguntini scelsero di suicidarsi pur di evitare la sottomissione e la schiavit\u00f9 che li attendeva nelle mani dei Cartaginesi.\nLa guerra fu inevitabile, solo che come scrive Polibio, \"la guerra non si svolse in Iberia\" [come auspicavano i Romani] \"ma proprio alle porte di Roma e lungo tutta l'Italia\". Era la fine del 219 a.C. e iniziava la seconda guerra punica.\nConquista romana.\nInizia l'invasione romana dell'Iberia (218 - 205 a.C.).\nCome prima mossa all'avanzata di Annibale, uno dei due consoli, Publio Cornelio ebbe il compito di contrastare l'avanzata di Annibale andandogli incontro in Spagna. Non essendo per\u00f2 riuscito ad intercettarlo prima che il \"Cartaginese\" passasse le Alpi, Publio fu costretto a tornare in Italia e ad inviare il fratello Gneo nella penisola iberica, al suo posto.\nGneo part\u00ec dalla foce del Rodano e passati i Pirenei, approd\u00f2 ad \"Emporion\" o \"Emp\u00faries\" (Ampurias), antica colonia focese. Tra le citt\u00e0 conquistate vi era Tarragona, dove Gneo stabil\u00ec la sua residenza.\nI territori iberici rappresentavano per i Cartaginesi la base economica e militare della guerra annibalica. Era dalla Spagna che proveniva buona parte delle truppe mercenarie ed alleate, oltre ad argento e rame, indispensabili supporti finanziari per far fronte ai crescenti costi bellici. La prima importante battaglia tra Cartaginesi e Romani ebbe luogo a Cissa nel 218 a.C., probabilmente presso Tarragona, sebbene alcuni abbiano tentato di identificarla con Guissona nella provincia odierna di Lleida. I Cartaginesi, comandati da Annone vennero sconfitti dalle truppe romane comandate da Gneo Cornelio Scipione Calvo. Il capo degli Ilergeti Indibile, che combatt\u00e9 insieme ai Cartaginesi, venne catturato. Ma quando la vittoria di Gneo sembrava certa, Asdrubale Barca arriv\u00f2 con rinforzi e disperse i Romani senza tuttavia sconfiggerli. Le truppe cartaginesi ritornarono nella loro capitale di Cartagena (\"Carthago Nova\") e i Romani nella loro base primaria a Tarragona (\"Tarraco\").\nNel 217 a.C., la flotta di Gneo sconfisse quella di Asdrubale Barca alla foce dell'Ebro. Poco dopo, arrivarono rinforzi dall'Italia sotto il comando di Publio Scipione e i Romani riuscirono ad avanzare fino a Sagunto e ad occuparla, grazie all'aiuto del nobile Abelox. Dopo i successi del 217 a.C. gli Scipioni ritornarono a nord dell'Ebro per riorganizzare le loro forze e consolidare le posizioni raggiunte. A Gneo e a Publio Scipione viene attribuita la fortificazione di Tarraco e la costruzione di un porto militare. Le mura della citt\u00e0 vennero probabilmente costruite imponenti, sui resti di un'antica muraglia; i segni dei manovali iberici sono ancora visibili, dato che vennero costruite a mano.\nAsdrubale dopo aver ricevuto rinforzi, dovette impegnarsi nel 216 a.C. a sedare una estesa rivolta della popolazione iberica dei Turdetani. Dopo aver avuto la notizia della vittoria di Canne, Asdrubale aveva ricevuto l'ordine di portare l'esercito in Italia appena gli fosse stato possibile. Quando questa notizia si diffuse tra le popolazioni della penisola iberica, quasi tutte le popolazioni si volsero in favore dei Romani. Venuto a conoscenza della situazione e resosi conto che, nel caso avesse abbandonato la Spagna, i Cartaginesi avrebbero rischiato di perdere tutti i loro possedimenti nella penisola iberica, invi\u00f2 dei messi in Africa affinch\u00e9 inviassero un suo successore prima della partenza.\nVenne cos\u00ec inviato in Spagna Imilcone, con truppe regolari e una flotta pi\u00f9 numerosa, per difendere la provincia cartaginese. Giunto presso Asdrubale, quest'ultimo, dopo aver imposto alle popolazioni sottomesse di pagare un tributo per permettergli di comprare il diritto di passaggio nel territorio dei Galli (come aveva fatto un paio d'anni prima il fratello, Annibale), part\u00ec, discendendo il fiume Ebro. Quando i due fratelli Scipioni, che erano impegnati nell'assedio di Ibera, seppero di questi avvenimenti, lasciarono da parte ogni altra impresa e concentrarono le loro truppe per sbarrare la strada a Asdrubale. La battaglia di Dertosa (presso Amposta o Sant Carles de la R\u00e0pita) si concluse con una netta vittoria dei Romani e Asdrubale dovette ripiegare rinunciando a marciare in aiuto di Annibale in Italia. Questa sconfitta cartaginese influ\u00ec anche sulla campagna annibalica in Italia, rendendo impossibile l'ulteriore invio di rinforzi nella penisola. La grave sconfitta di Asdrubale fece temere un crollo delle posizioni puniche in Spagna. Magone venne pertanto inviato nella penisola iberica per aiutare il fratello Asdrubale e fermare l'avanzata di Gneo e Publio Scipione.\nFrattanto giunsero nuovi approvvigionamenti in Spagna da Roma e la citt\u00e0 di \"Iliturgi\" (nei pressi della moderna Meng\u00edbar), che era passata dalla parte dei Romani, venne attaccata da Asdrubale, Magone e Annibale (figlio di Bomilcare). I due Scipioni per\u00f2 intervennero, riuscendo a ottenere una determinante vittoria per la fine di quell'anno, tanto che Livio riferisce: \u00aballora quasi tutte le popolazioni della Spagna passarono dalla parte dei Romani\u00bb.\nE mentre continuava la logorante guerra in Italia, la campagna in Spagna aveva assunto un ruolo sempre pi\u00f9 importante. La \"Hispania Ulterior\" si sarebbe ribellata ai Romani se Gneo e suo fratello Publio Cornelio Scipione non avessero oltrepassato l'Ebro, per incoraggiare gli animi incerti. In questo stesso periodo \"Castulo\", che aveva dato i natali alla moglie di Annibale, pass\u00f2 dalla parte dei Romani. Intanto i Cartaginesi si apprestarono ad assediare Iliturgi, dove si trovava un presidio romano dall'anno precedente. Si racconta che Gneo Scipione, partito in soccorso dei suoi con una legione, pass\u00f2 in mezzo a due accampamenti nemici, facendone grande strage e riuscendo a penetrare all'interno di \"Iliturgi\". Cos\u00ec i Cartaginesi si ritirarono da Iliturgi e si recarono a \"Bigerra\" (forse l'odierna Bogarra), nel territorio degli Oretani, anch'essa alleata dei Romani. E anche questa volta l'intervento di Gneo Scipione pose fine all'assedio senza dover combattere.\nI Cartaginesi, dopo questo ennesimo scontro, preferirono trasferire i propri accampamenti nei pressi di \"Munda\" (l'odierna Montilla) e i Romani li seguirono. Anche in questa occasione scoppi\u00f2 una nuova battaglia che dur\u00f2 per quattro ore circa. L'esito finale rimase incerto poich\u00e9 Gneo rimase ferito al femore e i Romani preferirono ritirarsi. Segu\u00ec una nuova battaglia che vide Scipione uscire vittorioso.\nE poich\u00e9 la situazione in Spagna sembrava ormai favorevole ai Romani, negli stessi si manifest\u00f2 un senso di vergogna per non essere stati in grado di liberare Sagunto, ormai in potere dei Cartaginesi da quasi otto (sei?) anni. Fu cos\u00ec che i Romani si diressero verso questa citt\u00e0 e la liberarono dal presidio cartaginese, restituendole l'antica libert\u00e0. In seguito i Romani sottomisero i Turdetani, che avevano provocato la guerra tra i Saguntini e i Cartaginesi, e li vendettero come schiavi distruggendo la loro citt\u00e0.\nI due Scipioni, Publio e Gneo, ora che la situazione volgeva a loro favore in Spagna, dopo che erano stati recuperati molti tra vecchi e nuovi alleati, estesero la loro speranza anche all'Africa. Il re della Numidia era Siface, che da amico si era trasformato in nemico dei Cartaginesi. Gli Scipioni gli inviarono tre centurioni come ambasciatori con l'incarico di stringere un'alleanza, invitandolo a continuare la sua guerra contro Cartagine e promettendogli importanti compensi. Le proposte romane furono accolte con benevolenza dal re.\nCome segno di amicizia verso i Romani, invi\u00f2 loro alcuni ambasciatori, per siglare un patto di alleanza con i due Scipioni. L'arrivo degli ambasciatori numidi in Spagna fece s\u00ec che si moltiplicassero le defezioni. Quando i Cartaginesi vennero a sapere dell'alleanza tra Siface e i Romani, inviarono subito a Gala, che regnava sull'altra parte della Numidia tra i Massili (nell'attuale regione di Costantina), dei loro ambasciatori per stabilirvi una nuova alleanza.\nGala aveva un figlio di diciassette anni, Massinissa, di una tale indole che gi\u00e0 allora appariva come colui che avrebbe ampliato i domini del regno del padre. Fu facile persuadere Gala a inviare un esercito, poich\u00e9 il figlio Massinissa insisteva nel chiedere quella guerra. Siface riusc\u00ec a radunare un grosso esercito e pass\u00f2 con esso in Spagna. Contemporaneamente Massinissa, giunse anch'egli nella penisola iberica, pronto a contrastare Siface senza l'aiuto dei Cartaginesi.\nIntanto i due Scipioni riuscirono a convincere la giovent\u00f9 dei Celtiberi a stare dalla loro parte, alle stesse condizioni pattuite con i Cartaginesi. Secondo poi quanto racconta Livio, questo fu l'anno in cui, per la prima volta, soldati mercenari soggiornarono negli accampamenti romani.\nI comandanti romani decisero di intraprendere una campagna decisiva nel tentativo di porre fine alla guerra in Spagna. Per questo gli Scipioni ritenevano di essere dotati di forze sufficienti, avendo arruolato nel corso dell'inverno oltre ventimila celtiberi, da aggiungere alle forze romano-italiche. Fu cos\u00ec che riunirono i loro eserciti dopo essere usciti dai quartieri d'inverno (\"hiberna\"). I Cartaginesi avevano disposto le loro truppe in tre armate principali: le forze comandate da Asdrubale Barca, quelle guidate da Magone e quelle dell'altro Asdrubale, figlio di Giscone, che si trovavano a circa cinque giorni di marcia dai Romani. Asdrubale Barca era pi\u00f9 vicino, accampato presso la citt\u00e0 di Amtorgi. Gli Scipioni ritenevano di avere forze superiori a quelle di Asdrubale, per questo motivo erano decisi ad attaccarlo per primo. Fu cos\u00ec deciso di dividere l'esercito romano in due armate. La prima, composta da due terzi dell'esercito, era guidata da Publio Cornelio e doveva attaccare Magone e Asdrubale Giscone; le forze romane rimanenti, rinforzate dai Celtiberi, dovevano muovere contro Asdrubale Barca. Tutto l'esercito si diresse prima verso il campo di Amtorgi poi, mentre Gneo vi si fermava, Publio continu\u00f2 la marcia per raggiungere Magone e Asdrubale Giscone.\nQuando Asdrubale si accorse che l'esercito romano di Gneo Scipione era di scarsa consistenza rispetto ai propri alleati celtiberi, riusc\u00ec a convincere questi ultimi a ritirarsi dal campo romano, facendo ritorno alle loro abitazioni. I Romani si trovarono cos\u00ec sotto assedio. Publio Scipione allora, incitando i suoi ed esponendosi dove pi\u00f9 aspra era la mischia, venne colpito e cadde esanime da cavallo. Morto il comandante romano, i Romani si diedero alla fuga generale e nessuno sarebbe sopravvissuto se non fosse giunta notte.\nI Cartaginesi non persero tempo, cercando di trarre il massimo profitto da quella fortunata circostanza, nella certezza di poter concludere la guerra. Gneo, pieno di ansia anche per la sorte del fratello, decise che la miglior soluzione fosse quella di ritirarsi, ma quando i Cartaginesi si accorsero che i Romani erano partiti, mandarono avanti i Numidi di Massinissa ad attaccare la colonna romana. Alla fine Scipione dovette fermare la marcia e si attest\u00f2 su una collinetta brulla e spoglia (non lontano dall'antica citt\u00e0 di \"Ilorci\" o \"Ilorca\", l'attuale Lorca). L'attacco contemporaneo dei tre eserciti cartaginesi che ne segu\u00ec, vide Gneo rimanere ucciso nello scontro. E quando parevano perduti gli eserciti e perduta la Spagna, un uomo solo risollev\u00f2 la disperata situazione. Si trattava di Lucio Marcio Settimo che, una volta eletto generale dalle truppe, grazie all'esperienza raccolta sotto Gneo Scipione, riusc\u00ec a raccogliere le disperse forze romane, a ricongiungersi al presidio di Tiberio Fonteio e a guidare i Romani oltre l'Ebro, dove fortificarono gli accampamenti e vi trasportarono i rifornimenti.\nSembra che le cose in Spagna si calmarono per qualche tempo, poich\u00e9 entrambe le parti esitavano a compiere una prima mossa, dopo tante disfatte subite e prodotte alla parte avversa.\nMorti il padre e lo zio del futuro \"Africano\", il possesso della Spagna sarebbe verosimilmente andato perduto senza l'iniziativa di Lucio Marcio, che riusc\u00ec a riorganizzare i reparti sopravvissuti alla disfatta e fermare l'avanzata cartaginese, ottenendo un'insperata vittoria nelle battaglie del Baetis superiore. Una nuova spedizione romana venne inviata in Spagna sotto il comando di Gaio Claudio Nerone, dopo la resa di Capua. Nerone ricevette in consegna l'esercito da Tiberio Fonteio e Lucio Marcio Settimo.\nQuest'anno Nerone, partito all'inizio della nuova stagione militare per il fiume Ebro, sapeva che Asdrubale aveva posto il proprio campo ai \"Sassi Neri\", nel territorio degli Ausetani, tra le citt\u00e0 di \"Iliturgi\" e Mentissa. Il comandante romano, giunto in prossimit\u00e0 dell'esercito nemico, fu ingannato dal cartaginese che riusc\u00ec a sottrarsi allo scontro. Tuttavia, fra la retroguardia dei Cartaginesi e l'avanguardia dei Romani si accesero alcuni brevi scontri che per\u00f2 non ebbero esiti determinanti ai fini della guerra. Nerone aveva fallito.\nIntanto le popolazioni della Spagna avevano deciso di non tornare dalla parte dei Romani, n\u00e9 quelle che dopo la sconfitta degli Scipioni si erano allontanate, n\u00e9 altre nuove. A Roma il senato e il popolo, deliberarono di accrescere le forze militari e di mandare in Spagna un nuovo comandante. Si era, tuttavia, perplessi su chi mandare. Una cosa era certa: il nuovo generale destinato a succedere a due valorosissimi comandanti come gli Scipioni, doveva essere scelto con grandissima cura. La politica puramente difensiva in Spagna non avrebbe giovato alla guerra che si combatteva in Italia. Si ritenne, pertanto, necessario un ritorno alla strategia offensiva degli Scipioni. Era quindi necessario trovare la persona capace di condurla, e \u00abchi era pi\u00f9 adatto a vendicare gli Scipioni del figlio di Publio, il futuro vincitore di Annibale?\u00bb\nAlla fine la spunt\u00f2 Publio Scipione (il giovane, il futuro Africano), che giunse in \"Hispania\" verso la fine dell'anno 210 a.C., come cittadino \"privatus\" anche se investito dell\"imperium\" proconsolare, accompagnato dal propretore Marco Giunio Silano e dal suo fidato compagno d'arme, Gaio Lelio. Scipione, dopo aver visitato le citt\u00e0 alleate e i quartieri d'inverno dell'esercito (\"hiberna\"), lod\u00f2 il valore dei soldati che, malgrado due gravi sconfitte, avevano mantenuto il possesso della provincia, respingendo il nemico cartaginese a sud del fiume Ebro e proteggendo le popolazioni alleate. Dopo aver ispezionato e organizzato i territori a nord del fiume, si ritir\u00f2 a Tarragona per elaborare il piano d'attacco dell'anno successivo.\nFrattanto i Cartaginesi avevano diviso le loro forze in tre parti ed avevano posizionato i propri accampamenti invernali come segue: l'esercito di Asdrubale Barca era accampato nei pressi di Sagunto, non molto distante dal fiume Ebro; l'esercito di Asdrubale, figlio di Giscone, si trovava sul mare, a \"Gades\", l'odierna Cadice; e l'esercito di Magone, nell'entroterra nei pressi di \"Castulo\" in Oretania (lungo la strada che attualmente conduce da Linares a Torreblascopedro).\nDopo aver trascorso l'intero inverno del 210/209 a.C. a preparare la sua prima azione in Iberia, studiando mappe e percorsi da seguire, con il proposito di colpire il cuore delle forze nemiche in una delle pi\u00f9 audaci azioni della storia militare romana, il comandante romano part\u00ec alla volta di \"Nova Carthago\", all'insaputa dell'intero esercito ad esclusione del solo e fidato Gaio Lelio. Questa importante fortezza racchiudeva la maggior parte delle risorse monetarie cartaginesi (vista la sua vicinanza ad alcune miniere di argento), oltre a materiale bellico in abbondanza e numerosi ostaggi di molte delle popolazioni della Spagna. Il suo porto era, inoltre, uno dei migliori del Mediterraneo occidentale, permettendo cos\u00ec a Scipione di avere un'ottima base di partenza per la conquista del sud.\n\"Nova Carthago\" era difesa soltanto da una piccola guarnigione, poich\u00e9 i cartaginesi, dominatori della penisola iberica che si affaccia sul Mediterraneo, ritenevano che la citt\u00e0 fosse inespugnabile per la conformazione fisica del luogo e le massicce mura difensive. Scipione, consapevole non solo della sua importanza economica, ma anche delle implicazioni psicologiche che la sua presa avrebbe generato, l'assalt\u00f2 e riusc\u00ec a conquistarla in brevissimo tempo. I comandanti cartaginesi, inizialmente cercarono di nascondere le voci della presa di \"Nova Carthago\", ma poi, poich\u00e9 il fatto era troppo evidente, cercarono di sminuirne la portata, sostenendo che: \nCon la primavera del 208 a.C., il comandante romano avanz\u00f2 verso sud e si scontr\u00f2 con l'esercito di Asdrubale Barca (inizialmente acquartierato presso \"Castulo\" in Oretania), presso Santo Tom\u00e9 nel villaggio di \"Baecula\", dove ebbe luogo una battaglia campale. Qui Scipione ottenne una nuova vittoria, ma strategicamente l'azione del generale romana fu un parziale fallimento e venne aspramente criticata in senato, soprattutto dalla fazione di Fabio Massimo. In effetti nonostante le vittorie, Scipione non riusc\u00ec ad impedire che Asdrubale Barca organizzasse un nuovo grande corpo di spedizione con il quale sfugg\u00ec al controllo dei Romani e intraprese, verso la fine del 208 a.C., una seconda invasione dell'Italia attraverso i Pirenei e le Alpi per accorrere in aiuto di Annibale.\nDopo la partenza di Asdrubale Barca per l'Italia, vennero inviati in Spagna dei rinforzi sotto il comando di Annone, il quale insieme a Magone Barca inizi\u00f2 a reclutare nuove truppe mercenarie in Celtiberia. A metterli in difficolt\u00e0 fu Marco Silano, il quale riusc\u00ec a catturare Annone, mentre Magone riusc\u00ec a metterlo in fuga per unirsi ad Asdrubale Giscone a Cadice. Era giunto il momento per Scipione di spingersi a sud, nella speranza di portare a termine la conquista della Spagna cartaginese, ma Asdrubale si rifiutava di combattere. Egli aveva adottato una strategia di logoramento simile a quella di Fabio Massimo, dislocando il suo esercito in numerose citt\u00e0. Il comandante romano per\u00f2 non cadde nel tranello, sprecando tempo prezioso in una guerra di assedi, anche se il fratello Lucio riusc\u00ec a conquistare la ricca e importante citt\u00e0 di \"Orongis\".\nAsdrubale di Giscone e Magone Barca ricevettero nuovi rinforzi dall'Africa, oltre a formare un nuovo esercito di nativi. All'inizio del 206 a.C., Publio si scontr\u00f2 con le forze cartaginesi congiunte presso \"Ilipa\" (la moderna Alcal\u00e1 del R\u00edo, nella provincia di Siviglia), ottenendo una vittoria determinante per la conquista della Spagna cartaginese. Asdrubale e Magone fuggirono, mentre le loro truppe furono massacrate. Lo Scullard aggiunge che non fu meno brillante la tattica utilizzata da Scipione rispetto a \"Baecula\". Egli infatti corresse uno dei punti deboli della precedente battaglia, riuscendo a contenere il grosso dell'esercito nemico mentre le ali compivano una perfetta manovra di avvolgimento dell'intera armata cartaginese. Intanto la flotta romana si spingeva sotto il comando di Gaio Lelio fino a \"Carteias\" (Algeciras).\nIn seguito i Romani occuparono anche \"Carmo\" (Carmona), procurando a Roma il dominio dell'intera Andalusia. Magone e Asdrubale Giscone si rifugiarono a \"Gades\", mentre Publio Scipione otteneva il controllo di tutto il sud della penisola iberica. Ormai certo del fatto che presto avrebbe ottenuto il comando in Africa, raggiunse Gaio Lelio a \"Siga\" da Siface. Il re numida sembrava incerto da che parte stare tra Roma e Cartagine. Al suo ritorno, pun\u00ec in modo esemplare alcune citt\u00e0 iberiche, tra cui \"Castax\", \"Astapa\" (Estepa) e \"Ilurgia\" (Ilorci), quest'ultima espugnata in seguito ad un attacco convergente. Poi cadde malato, tanto che la notizia provoc\u00f2 un ammutinamento, quasi subito domato, fra le truppe che si trovavano sul Sucrone, tra \"Nova Carthago\" e l'Ebro. Ristabilitosi, guid\u00f2 la sua armata contro due principi spagnoli che si erano ribellati, conducendoli ad una brillante vittoria sull'alto Ebro e costringendoli ad rinnovare l'alleanza con Roma. A completamento poi delle sue imprese in Spagna vi fu anche l'incontro con l'altro principe numida, Massinissa, la fondazione di una colonia a Italica per i suoi veterani (oggi Santiponce, nei pressi di Siviglia) e la resa dell'ultimo baluardo cartaginese in Spagna, la citt\u00e0 di \"Gades\", che chiese la pace e Roma le concesse un'alleanza con condizioni particolarmente favorevoli.\nMagone, dopo un inutile tentativo di riprendere \"Nova Carthago\", si rifugi\u00f2 nelle isole Baleari, dove la capitale di Minorca, Mah\u00f3n, porta ancora il suo nome. Scipione era cos\u00ec riuscito a cacciare definitivamente i Cartaginesi dalla penisola iberica ed a chiudere il fronte occidentale, mantenendovi solo le necessarie forze di presidio. Scipione poteva ora tornare a Roma vittorioso e pronto a nuove avventure militari. Lasci\u00f2, pertanto, la Spagna nel 206 e \u00abquesto anno rappresenta la nascita della provincia romana di \"Hispania\"\u00bb.\nNel 205 a.C. Roma sottoscrisse la pace di Fenice, chiudendo anche il fronte orientale. Sulla scia del successo in Spagna Scipione venne eletto console e gli fu affidata la Sicilia. Poi Publio Scipione si ammal\u00f2, e l'esercito approfitt\u00f2 di ci\u00f2 per chiedere paghe pi\u00f9 alte. Di ci\u00f2 ne approfittarono a loro volta gli Ilergeti e altre trib\u00f9 iberiche che si ribellarono sotto il comando dei capi trib\u00f9 Indibile e Mandonio (degli Ausetani). Questa ribellione era essenzialmente contro i proconsoli Lucio Lentulo e Lucio Manlio. Publio Scipione plac\u00f2 gli ammutinati e represse con la forza la rivolta iberica. Mandonio venne catturato e giustiziato (205 a.C.); Indibile riusc\u00ec a fuggire. Magone e Asdrubale Giscone abbandonarono Gades con tutte le loro navi e le loro truppe per accorrere in aiuto di Annibale in Italia, e in seguito alla partenza di queste truppe, Roma conquist\u00f2 l'intero sud dell\"Hispania\" e la costa dai Pirenei fino all'Algarve. Il suo potere raggiungeva Huesca essendo limitato dall'Ebro a sud e dal mare ad est.\nContinua la conquista (197 - 178 a.C.).\nDal 197 a.C. in poi, la parte romana della penisola Iberica venne divisa in due province: \"Hispania Citerior\" a nord (la futura \"Hispania Tarraconensis\" con capitale \"Tarraco\") e \"Hispania Ulterior\" a sud con capitale \"Corduba\". Le due province erano governate da due biannuali proconsoli.\nSempre nel 197 a.C., nella provincia \"Citerior\" vi fu una ribellione da parte delle comunit\u00e0 iberiche e ilergete. Il proconsole Quinto Minucio ebbe grosse difficolt\u00e0 a controllare queste ribellioni. La provincia Ulterior si liber\u00f2 dal giogo romano quando il suo governatore mor\u00ec durante una ribellione della popolazione locale \"turdetana\". Nel 195 a.C., Roma venne costretta a inviare in Spagna il console Marco Catone. Arriv\u00f2 in Spagna trovando la provincia Citerior quasi completamente occupata dai ribelli con le truppe romane che controllavano ancora solo alcune citt\u00e0 fortificate. Catone sed\u00f2 la rivolta nell'estate dello stesso anno e ristabil\u00ec il controllo romano sulla provincia, ma fall\u00ec nel conquistarsi le simpatie dei nativi o dei Celtiberi, che erano mercenari pagati dai \"turdetani\". Dopo aver dato una prova di forza facendo attraversare alle legioni romane il territorio celtiberico, Catone li convinse a ritornare nelle loro case.\nTuttavia, la sottomissione dei nativi si prov\u00f2 superficiale perch\u00e9 quando si diffuse la voce che presto Catone sarebbe tornato in Italia, scoppi\u00f2 un'altra rivolta. Catone ancora una volta riusc\u00ec a sedare la rivolta, vendendo gli istigatori della rivolta come schiavi. La popolazione nativa venne totalmente disarmata. Catone ritorn\u00f2 a Roma venendo festeggiato dal Senato romano con una fanfara. Port\u00f2 con s\u00e9 un enorme bottino di guerra di oltre 11.000 chili di argento, 600\u00a0kg di oro, 123.000 denarii, e 540.000 monete d'argento, tutte sottratte alle popolazioni Hispaniche nel corso dei combattimenti. In tal modo, mantenne la sua promessa a Roma prima dell'inizio delle ostilit\u00e0: \"la guerra si pagher\u00e0 da sola\".\nUn successivo proconsole d\"Hispania\", Marco Fulvio Nobiliore, sed\u00f2 altre ribellioni.\nIl successivo passo da compiere dei Romani era la conquista della Lusitania che alla fine avvenne grazie a due decisive vittorie: una nel 189 a.C. ottenuta dal proconsole Lucio Emilio Paolo, e un'altra ottenuta dal pretore o proconsole Gaio Calpurnio nel 185 a.C.\nLa regione centrale della penisola, la Celtiberia, venne ufficialmente conquistata nel 181 a.C. da Quinto Fulvio Flacco. Vinse i locali Celtiberi e rivendic\u00f2 il controllo di alcuni territori. Ma gran parte del merito della conquista and\u00f2 a Tiberio Sempronio Gracco che dal 179 al 178 a.C. conquist\u00f2 trenta citt\u00e0 e villaggi. Ne conquist\u00f2 alcune con la forza e altre sfruttando le rivalit\u00e0 tra i Celtiberi e i Vasconi a nord. Le sue alleanze con i Vasconi avrebbero facilitato la conquista romana della Celtiberia. A quel tempo, alcuni villaggi e citt\u00e0 basche potevano gi\u00e0 essere state assoggettate a Roma, ma in ogni caso un numero significativo di insediamenti indigeni entr\u00f2 a far parte dell'Impero volontariamente.\nTiberio Sempronio Gracco fond\u00f2 una nuova citt\u00e0, Gracurris, sulle fondamenta della preesistente citt\u00e0 di Ilurc\u00eds (probabilmente l'odierna Alfaro in La Rioja o Corella in Navarra). I suoi edifici erano tipicamente romani e sembra aver ospitato gruppi disorganizzati di Celtiberi. La citt\u00e0 sarebbe stata fondata nel 179 a.C. circa secondo scritti posteriori. La fondazione di questa citt\u00e0 segn\u00f2 la fine della civilt\u00e0 Celtibera e il consolidamento dell'influenza Romana nella zona.\nGraccuris dovrebbe essere situata nel bel mezzo di una regione che era accesamente contesa tra i Celtiberi e i Vasconi. L'area corrisponde pi\u00f9 o meno all'odierna valle del fiume Ebro. Tiberio Sempronio Gracco era probabilmente responsabile della maggioranza dei trattati firmati con i due popoli. I trattati generalmente stabilivano che le citt\u00e0 vinte dovevano pagare un tributo in argento o in altri prodotti della terra. Ogni citt\u00e0 doveva fornire un predeterminato numero di uomini all'esercito, e solo poche tra esse ebbero il diritto di battere moneta.\nGli abitanti delle citt\u00e0 sottomesse con la forza non furono quasi mai costretti a pagare tributi: quando opponevano resistenza ai Romani e venivano sconfitti, essi venivano venduti come schiavi. Quelli che si arrendevano prima della sconfitta venivano riconosciuti come cittadini delle loro rispettive citt\u00e0 ma venne negata loro la cittadinanza romana.\nQuando le citt\u00e0 si sottomettevano a Roma volontariamente, i loro abitanti diventavano cittadini, e le citt\u00e0 mantennero la loro autonomia municipiale e a volte, erano esenti dal pagare tasse.\nI proconsoli, ovvero i governatori provinciali, adottarono il costume di arricchirsi a spesa dei loro sudditi. I doni forzati e gli abusi erano la norma. Nei loro viaggi, il proconsole e i suoi funzionari dovevano essere ospitati gratuitamente; occasionalmente, potevano anche confiscare la casa. Il proconsole poteva anche imporre prezzi bassi per la fornitura di grano per s\u00e9, per i suoi funzionari e le loro famiglie e talvolta per i suoi soldati.\nIl malcontento risultante fu talmente forte che il senato romano, dopo aver ascoltato un'ambasciata di ispanici provinciali, promulg\u00f2 nel 171 a.C. alcune leggi di controllo: ad esempio, i tributi non poterono pi\u00f9 essere riscossi da militari;\ni pagamenti in natura (cereali) rimasero consentiti, ma il proconsole non pot\u00e9 esigere pi\u00f9 di un quinto del raccolto, n\u00e9 pot\u00e9 pi\u00f9 fissare il prezzo del grano arbitrariamente; infine, le contribuzioni a sostegno di feste popolari a Roma dovettero essere limitate, e i contingenti forniti all'armata imperiale dovettero essere approvvigionati da Roma.\nComunque, dal momento che il giudizio sui proconsoli che avessero commesso abusi era amministrato dal Senato attraverso gli stessi proconsoli, i processi furono assai rari.\nViriato e la ribellione lusitana (155 - 139 a.C.).\nLusitania era probabilmente la regione della penisola che resistette pi\u00f9 a lungo all'invasione romana. Fino all'anno 155 a.C., il sovrano dei Lusitani, Punico, effett\u00f2 incursioni nella parte della Lusitania controllata da Roma, che terminarono con la pace ventennale fatta dall'ex pretore Sempronio Gracco. Punico ottenne un importante vittoria contro i pretori Manilio e Calpurnio, infliggendo loro 6.000 perdite.\nDopo la morte di Punico, il suo successore Caisaros continu\u00f2 la guerra contro Roma, sconfiggendo di nuovo le truppe Romane nel 153 a.C., sottraendo loro nel corso della battaglia le insegne, che trionfalmente mostr\u00f2 al resto delle popolazioni iberiche per mostrare loro la vulnerabilit\u00e0 di Roma. All'epoca, i Vetoni e i Celtiberi si erano uniti nella resistenza, rendendo per Roma la situazione precaria in quella regione del Hispania. I Lusitani, Vetoni e Celtiberi effettuarono incursioni sulle coste del Mediterraneo partendo da basi del Nordafrica, dove s'erano acquartierati. Fu in quell'anno che due nuovi consoli arrivarono in Hispania, Quinto Fulvio Nobiliore e Lucio Mummio. L'urgenza di restaurare la dominazione romana sulla Spagna fece su che i due consoli entrarono in battaglia dopo solo due mesi e mezzo. I Lusitani inviati in Africa vennero sconfitti a Okile (moderna Arcila in Marocco) da Mummio, che li costrinse ad accettare un trattato di pace. Nel frattempo, Servio Sulpicio Galba fece un trattato di pace con tre trib\u00f9 lusitane, e in seguito, fingendo di essergli amico, uccise il giovane e vendette il resto della popolazione in Gallia.\nNobiliore venne sostituito l'anno successivo (152 a.C.) da Marco Claudio Marcello che era gi\u00e0 stato proconsole nel 168 a.C. Egli venne a sua volta sostituito nel 150 a.C. da Lucio Lucullo che si distinse per la sua crudelt\u00e0 e infamia.\nNel 147 a.C. un nuovo leader lusitano, Viriato, si ribell\u00f2 contro Roma. Costui era sfuggito a Servius Sulpicius Galba tre anni prima, e, essendo riuscito nuovamente ad unificare le trib\u00f9 lusitane, inizi\u00f2 una feroce guerriglia che colp\u00ec duramente il nemico senza tuttavia mai sfociare in battaglie campali. Diresse numerose campagne, giungendo con le sue truppe fino alle coste di Murcia Le sue numerose vittorie e l'umiliazione che inflisse ai Romani lo resero celebre e pass\u00f2 alla storia spagnola e portoghese come un eroe che combatt\u00e9 senza respiro per la libert\u00e0 della sua gente. Viriato venne assassinato nel 139 a.C. da Audace, Ditalco e Minuro, probabilmente pagati dal generale romano Marco Popillio Lena. Con la sua morte, l'organizzata resistenza lusitana non scomparve, ma Roma continu\u00f2 a espandersi nella regione.\nGuerra contro i Celtiberi (135 - 123 a.C.).\nTra il 135 a.C. e il 132 a.C., il console Decimo Giunio Bruto Callaico condusse una spedizione in Galizia (nord del Portogallo e Galizia). Quasi simultaneamente (133 a.C.) la citt\u00e0 celtibera Numanzia, l'ultimo bastione dei Celtiberi, venne distrutta. Questo fu il punto culminante della guerra tra i Celtiberi e i Romani tra il 143 a.C. e il 133 a.C.; la citt\u00e0 Celtibera venne conquistata da Publio Cornelio Scipione Emiliano non appena se ne present\u00f2 l'occasione. I capi celtiberi si suicidarono insieme alle loro famiglie e il resto della popolazione venne ridotta in schiavit\u00f9. La citt\u00e0 venne rasa al suolo.\nPer pi\u00f9 di un secolo i Vasconi e i Celtiberi avevano lottato per il possesso della ricca terra della valle del fiume Ebro. I Celtiberi di Calagurris, oggi Calahorra, sopportarono probabilmente il maggior peso nella lotta, appoggiati da trib\u00f9 alleate; anche i Vasconi avevano un insediamento di una certa importanza sull'altra sponda dell'Ebro, oltre la Calahorra, sostenuto da altri Vasconi. I celtiberi sopportarono certamente il maggior peso del conflitto, distruggendo la citt\u00e0 dei Vasconi ed espandendosi oltre l'Ebro. \nMa i cosiddetti \"Celtiberi\" erano nemici di Roma, e i Baschi erano alleati di Roma (per motivi strategici). Quando Calagurris venne distrutta dai Romani venne ripopolata con Baschi. Fu cos\u00ec probabilmente la prima citt\u00e0 basca sull'altra sponda del fiume, malgrado le precedenti distruzioni, prima da parte dei celtiberi, poi di altri vasconi.\nNel 123 a.C. i Romani occuparono le Isole Baleari, stabilendo l\u00ec un insediamento di 3000 ispanici di lingua latina. Il fatto che riuscissero a fare ci\u00f2 dopo appena un secolo di dominazione d\u00e0 un'impressione della profonda influenza culturale che Roma esercitava sulla Penisola.\nRivolta di Sertorio (83 - 72 a.C. ).\nLa Spagna partecip\u00f2 alle lotte politico-militari degli ultimi anni della Repubblica Romana, in particolare allo scontro tra Quinto Sertorio e gli aristocratici capeggiati da Silla nell'83 a.C. Dopo la sconfitta in Italia, Quintus si rifugi\u00f2 in Hispania, dove stabil\u00ec un autonomo governo ad Huesca, continuando a combattere contro la Repubblica. Alla fine, dopo diversi infruttuosi tentativi di assalto, sar\u00e0 Pompeo a farla finta con Quintus Sertorius, ricorrendo ad intrighi politici pi\u00f9 che per forza militare, Di conseguenza, sar\u00e0 proprio il supporto della Penisola a Pompeo a causare una nuova guerra in Hispania, quando i suoi seguaci si scontreranno con quelli di Giulio Cesare. Tale guerra finir\u00e0 nel 49 a.C., con la vittoria di quest'ultimo.\nGiulio Cesare e la guerra contro Pompeo.\nGiulio Cesare invase l'Hispania nel quadro della sua guerra contro Pompeo per il controllo di Roma. Pompeo era fuggito in Grecia e Cesare puntava ad eliminare le sue basi in occidente per isolarlo dal resto dell'Impero. Le sue forze si scontrarono con quelle degli alleati di Pompeo nella battaglia di Ilerda (Lerida) ottenendo una vittoria che consegn\u00f2 loro i porti della Penisola. Alla fine, l'esercito di Pompeo venne sconfitto nella Battaglia di Munda nel 45 a.C. Un anno pi\u00f9 tardi, Cesare veniva assassinato alle porte del Senato e il suo nipote Ottaviano, poi ribattezzato Augusto, venne nominato console dopo una breve guerra contro Marco Antonio: da l\u00ec avrebbe cominciato la sua scalata verso quel potere che gli sarebbe servito a trasformare la traballante Repubblica nell'Impero Romano.\nGuerre cantabriche (29 - 19 a.C.).\nL'intervento romano rientrava in un progetto pi\u00f9 ampio da parte di Augusto, il quale era deciso a portare a compimento la sottomissione di quelle \"aree interne\" all'impero quali la penisola iberica e l'arco alpino. La conquista della Spagna, intrapresa proprio sul finire del III secolo a.C., non era mai stata portata a termine. La parte nord-ovest della penisola continuava ad essere libera dal potere romano. In questa guerra furono infatti impiegate fino a 7-8 legioni ed un considerevole numero di truppe ausiliarie. Il pericolo, inoltre, di continue incursioni nella Meseta centrale, oltre alle ricche miniere d'oro e di ferro di Cantabria ed Asturie furono ulteriori motivazioni per completare la conquista, tanto che lo stesso imperatore Ottaviano Augusto decise di prendervi parte in prima persona negli anni 26-25 a.C.\nLe trib\u00f9 cantabriche opposero una fiera resistenza alla dominazione romana. Lo stesso Imperatore giunse personalmente a Segisama, l'attuale Sasam\u00f3n nella provincia di Burgos, per sovrintendere personalmente alla campagna. \nRoma adott\u00f2 una feroce politica di sterminio che sfoci\u00f2 nella completa cancellazione di quella cultura. Con la fine di questa guerra ebbero termine anche i lunghi anni di guerre civili e di conquista nei territori della penisola iberica, che avrebbe da allora in poi conosciuto un lungo periodo di stabilit\u00e0 politica ed economica."}
{"id": "2040145", "revid": "228587", "url": "https://it.wikipedia.org/wiki?curid=2040145", "title": "Nicol\u00f2 Melodia", "text": "Biografia.\nEra figlio di Tommaso Melodia, gi\u00e0 senatore del regno e anche lui sindaco di Altamura.\n\"Si arruol\u00f2, non ancora ventenne, volontario garibaldino, facendo tutta la campagna del 1860, conseguendo il grado di maggiore e partecipando valorosamente alla battaglia del Volturno. Deposte le armi, entr\u00f2 nella diplomazia e fu per breve tempo al Ministero degli affari esteri\".\nFu senatore del Regno d'Italia nella XVIII legislatura, deputato per quattro legislature e sindaco di Altamura. \nFu presidente della Commissione d'istruzione dell'Alta corte di giustizia in tre diversi momenti: il primo tra il 6 dicembre 1919 ed il 7 aprile 1921; il secondo tra il 28 giugno 1921 ed il 10 dicembre 1923; il terzo (3 giugno 1924-24 gennaio 1925) fu interrotto dalle dimissioni nel mezzo dell'istruttoria del processo Matteotti, dove fu sostituito dal senatore Vittorio Zupelli."}
{"id": "2040146", "revid": "129019", "url": "https://it.wikipedia.org/wiki?curid=2040146", "title": "Golfo di Guascogna", "text": ""}
{"id": "2040147", "revid": "599013", "url": "https://it.wikipedia.org/wiki?curid=2040147", "title": "Angelo Frappampina", "text": "Caratteristiche tecniche.\nNel Sibillano era mezzala. Nelle giovanili del Bari fu prima terzino destro e arrivato nella formazione Primavera fu utilizzato da Luciano Pirazzini come stopper.\nIn seguito fu schierato terzino fluidificante. Al momento opportuno poteva essere un attaccante di complemento.\nCarriera.\nNacque nel borgo antico di Bari e dopo aver compiuto dodici anni fu notato e ingaggiato dalla societ\u00e0 calcistica Sibillano di Bari nelle formazioni giovanili. Nel 1971, per interessamento del tecnico biancorosso Michele Sinesi fu inserito nelle giovanili dell'A.S. Bari.\nNella stagione 1974-1975, che vide i \"galletti\" in Serie C, l'allenatore Luciano Pirazzini lo fece debuttare in prima squadra il 23 marzo 1975 nella gara interna col (finita 2-2). Scese in campo una seconda volta nel derby interno col Barletta vinto 4-0 il 6 aprile 1975, realizzando numerosi buoni interventi. Nella stagione '74-'75 totalizz\u00f2 otto presenze senza mai segnare. A 19 anni gioc\u00f2 nella Nazionale di Serie C. Nella stagione 1976-1977, in cui il nuovo coach biancorosso Giacomo Losi lo schier\u00f2 titolare dalla prima giornata, gioc\u00f2 da terzino fluidificante, venendo definito \"il Facchetti del Sud\"(nella stessa stagione i galletti tornarono dopo tre anni in serie cadetta). Dall'anno calcistico 1978-1979, anche a causa di problemi fisici non gioc\u00f2 con continuit\u00e0: tornato in campo il 21 ottobre 1979 a Matera (formazione locale battuta 1-0), avvert\u00ec a gennaio 1980 nuove disfunzioni fisiche. Dopo le cure ritrov\u00f2 la condizione fisica nella stagione successiva. Complessivamente milit\u00f2 nel Bari per otto stagioni, di cui tre in Serie C e cinque in Serie B. Apprezzato dai tifosi biancorossi, l'estate 1982 (dopo la stagione 1981-1982 in cui, sotto la guida di Enrico Catuzzi il cosiddetto \"Bari dei baresi\" manc\u00f2 di due punti la promozione in Serie A) Frappampina fu venduto al Bologna, anch'esso in B, per 800 milioni di lire. Rest\u00f2 un anno ai felsinei, con cui retrocesse in Serie C.\nNella stagione 1983-1984 fu in forze al , anche qui per un anno, debuttando in massima serie e realizzando una delle reti decisive per la salvezza, alla penultima giornata in casa contro l'Udinese (gara vinta 2-1 dai campani). Nella stagione seguente torn\u00f2 in Serie B al con cui a fine anno retrocesse in Serie C a causa dell'ultimo posto in classifica.\nNel 1984-1985, per illecito sportivo e \"Totonero\" sub\u00ec la squalifica di cinque anni per il cosiddetto \"Caso Padova\". Torn\u00f2 in attivit\u00e0 nel 1990 all'Altamura, in Serie C2, dove concluse la carriera collezionando 2 presenze nel campionato 1990-1991 (terminato dalla squadra murgiana con la retrocessione, seguita da ripescaggio).\nIn carriera ha totalizzato 26 presenze (e una rete) in Serie A e 191 presenze (4 reti) in Serie B (65 presenze e tre goal in Serie C).\nA settembre 2010 dichiar\u00f2 d'aver aperto, dopo il ritiro dalla carriera agonistica, una scuola calcio a Bari."}
{"id": "2040149", "revid": "1305772", "url": "https://it.wikipedia.org/wiki?curid=2040149", "title": "SAML", "text": ""}
{"id": "2040150", "revid": "484362", "url": "https://it.wikipedia.org/wiki?curid=2040150", "title": "Nitruri", "text": "Si definisce nitruro un composto chimico binario prodotto dalla reazione dell'azoto con un elemento chimico avente minore elettronegativit\u00e0 (solitamente metallico o semimetallico). In questi composti l'azoto assume stato di ossidazione \u22123.\nSono conosciuti vari tipi di nitruri degli elementi chimici, divisi in:\nOccorre non confondere i nitruri con gli azoturi, che sono i sali dell'acido azotidrico (HN3).\nSintesi.\nA seconda dell'elemento chimico o del metallo sottoposto alla suddetta reazione, si ottengono vari tipi di nitruri con densit\u00e0 ed altre propriet\u00e0 fisico-chimiche diverse tra loro.\nI pi\u00f9 studiati, soprattutto per le loro propriet\u00e0 tecnologiche, sono i nitruri dei metalli di transizione e dei metalli rari o nobili (ad esempio zirconio, renio, rodio, etc.).\nQuesti tipi di nitruri si ottengono con molta difficolt\u00e0 dato che la loro sintesi avviene usualmente facendo reagire azoto o ammoniaca, con la polvere molto fine del metallo, a temperature molto alte (generalmente oltre i 1700-1800 \u00b0C) e con l'ausilio di elevate pressioni.\nIl prodotto cos\u00ec ottenuto \u00e8 in genere una polvere con varie tonalit\u00e0 di grigio, chimicamente inerte, avente densit\u00e0 variabile a seconda del metallo nitrurato, e con punti di fusione (\"Tfus\") mediamente pi\u00f9 alti del metallo o dell'elemento di partenza. Nella maggior parte dei casi, inoltre, possiedono conduttivit\u00e0 metallica e la loro durezza (scala di Mohs) \u00e8 superiore a 8,5 e a volte vicina a quella del diamante (10).\nNella tecnologia moderna delle leghe metalliche, un altro metodo per ottenere la nitrurazione \u00e8 quello di esporre il pezzo metallico (prodotto finito) a vapori di ammoniaca ad elevate temperature e pressioni per diverse ore (12-18).\nLa reazione si estende solo per alcune decine di micron nella profondit\u00e0 della superficie metallica trattata (non raggiunge mai i 2 decimi di millimetro). Tuttavia le propriet\u00e0 tecnologiche ne risultano notevolmente migliorate, soprattutto quelle connesse all'usura ed allo sforzo meccanico ad alta temperatura.\nPropriet\u00e0 dei nitruri metallici.\nLa tabella seguente riporta i pi\u00f9 importanti nitruri metallici, la loro formula bruta (xx), con le rispettive densit\u00e0 (in g/cm\u00b3) e il punto di fusione (in \u00b0C):\nImpieghi.\nTra i nitruri particolarmente usati figurano il nitruro di boro (o \"Borazon\"), come sostituto del diamante nelle operazioni di taglio e il nitruro di silicio (Si3N4), come materiale ceramico con alta resistenza all'usura, eccellente resistenza agli sbalzi termici, un basso coefficiente di attrito e buona resistenza agli agenti corrosivi pi\u00f9 forti. Sfortunatamente \u00e8 molto difficile sia da sintetizzare che da plasmare in forme opportune. La migliore forma attualmente ottenibile \u00e8 una sua miscela o soluzione solida con polvere di corindone (ossido di alluminio, Al2O3), aventi in commercio il nome \"Sialon\".\nDiversi nitruri metallici sono stati anche impiegati come catalizzatori in fase omogenea, ad esempio una miscela di nitruri di ferro ha trovato uso per l'idrogenazione dei composti carbonilici (processo Fischer-Tropsch).\nInfine i nitruri di uranio, di plutonio o misti sono allo studio come combustibile nucleare sostitutivo del MOx per il reattore nucleare al piombo, avendo propriet\u00e0 neutroniche e termomeccaniche migliori; il principale ostacolo per ora rimane l'aspetto economico della loro produzione che a livello ottimale presuppone l'arricchimento dell'N-15 a discapito dell'N-14 poich\u00e9 quest'ultimo produce il carbonio 14 consumando notevolmente neutroni termici:"}
{"id": "2040153", "revid": "124842640", "url": "https://it.wikipedia.org/wiki?curid=2040153", "title": "GM HFV6", "text": "Con la sigla GM HFV6 (per esteso General Motors High Feature V6) si intende una famiglia di motori a scoppio a benzina prodotti a partire dal 2004 dal gruppo automobilistico statunitense General Motors.\nStoria, caratteristiche e versioni.\nI motori \"HFV6\" hanno il compito di sostituire la precedente famiglia di motori V6 a 54\u00b0 gradi, sempre realizzati dalla General Motors. In particolare, la nuova famiglia di motori ha debuttato con il motore siglato LY7, un 3.6 progettato e realizzato da una collaborazione tra la Cadillac e la Holden. In ogni caso, la progettazione e la realizzazione dei primi motori \"HFV6\" ha chiamato in causa anche altre Case incluse nel Gruppo GM, compresi molti dei tecnici Opel che a suo tempo collaborarono alla realizzazione dei V6 a 54\u00b0. \nA partire dall'unit\u00e0 motrice capostipite della nuova famiglia, i motori \"HFV6\" si sono evoluti in tre livelli di cilindrata, ognuno a sua volta suddiviso in pi\u00f9 varianti.\nLe caratteristiche comuni a tutti i motori \"HFV6\" sono:\nOltre alla Cadillac ed alla Holden, che ne sono i marchi ideatori, i motori \"HFV6\" sono stati utilizzati anche da altri marchi appartenenti al Gruppo GM. Si sono avuti cos\u00ec anche motori \"HFV6\" sotto il cofano di modelli Opel, Suzuki, Saab, Chevrolet, Saturn, GMC, Pontiac e Buick. Non solo, ma in virt\u00f9 della joint venture tra Gruppo GM e Gruppo Fiat, avutasi nella prima met\u00e0 degli anni 2000, i motori \"HFV6\" sono stati montati anche su modelli Alfa Romeo.\nPer agevolare la distribuzione a livello mondiale di tali motori, la produzione non avviene in un'unica sede, ma in pi\u00f9 localit\u00e0 ai quattro angoli del pianeta, ed in particolare: Melbourne (Australia), St. Catharines (Canada), Flint (Michigan, USA) e Sagara (Giappone).\nIn Australia, presso la Holden, i motori \"HFV6\" sono noti come motori Alloytec.\nDi seguito vengono illustrate le varie versioni (e relative varianti) dei motori \"HFV6\".\nVersione da 3.6 litri.\nI primi motori \"HFV6\" ad entrare in produzione sono stati quelli da 3.6 litri. Quella da 3.6 litri \u00e8 stata l'unica versione dei motori \"HFV6\" a non essere stata utilizzata da marchi europei. \u00c8 per\u00f2 giunto ugualmente in Europa attraverso l'importazione di alcuni modelli della Cadillac.\nI motori \"HFV6\" da 3.6 litri sono caratterizzati da misure di alesaggio e corsa pari a 94x85.6 mm, per una cilindrata totale di 3564 cm\u00b3.\nI motori \"HFV6\" da 3.6 litri sono stati prodotti in tre varianti, caratterizzate come segue.\nLY7.\nGi\u00e0 accennato in precedenza, questo motore \u00e8 stato il primo membro della famiglia \"HFV6\" ad entrare in produzione. La maggior parte dei motori \"HFV6\" monta la distribuzione a fasatura variabile sia su aspirazione che su scarico ed il motore LY7 non fa eccezione. Viene prodotto sia in Nordamerica che in Australia ed \u00e8 caratterizzato da un rapporto di compressione pari a 10.2:1. Il motore \"LY7\" \u00e8 stato prodotto in pi\u00f9 livelli di potenza e coppia, a seconda delle applicazioni. Le caratteristiche delle diverse sottovarianti dei motori \"LY7\" sono descritte nella seguente tabella:\nLLT.\nIntrodotto nel 2008, il motore LLT \u00e8 in pratica una variante ad iniezione diretta del motore \"LY7\", rispetto alla quale vanta prestazioni maggiori unite ad un consumo ridotto. Anche le emissioni inquinanti hanno subito una significativa flessione.In questo motore il rapporto di compressione \u00e8 anche pi\u00f9 elevato che non nell'unit\u00e0 \"LY7\", essendo pari a 11.4:1.\nIl motore \"LLT\" \u00e8 stato proposto in tre varianti di potenza, le cui caratteristiche ed applicazioni sono illustrate di seguito.\nLCS.\nQuesta sigla indica un motore simile all'unit\u00e0 \"LLT\", ma progettata e realizzata in modo da funzionare in accoppiamento con un motore elettrico. \u00c8 quindi una variante specifica per veicoli ibridi. Il motore LCS \u00e8 caratterizzato da un rapporto di compressione pari ad 11.3:1, ed eroga una potenza massima di 262 CV a 6100 giri/min, con una coppia massima di 339 Nm a 4800 giri/min. Questo motore \u00e8 destinato ad essere montato sulla versione ibrida della \"Saturn Vue\", un modello non pi\u00f9 in produzione dopo l'estinzione del marchio \"Saturn\".\nLFX.\nIntrodotta nel 2012, il 3.6 noto con la sigla LFX \u00e8 un'evoluzione del gi\u00e0 descritto motore \"LLT\": in questo motore sono state riprogettate le testate, che ora integrano anche i collettori di scarico, mentre quelli di aspirazione sono realizzati in materiale composito, una tecnica oramai largamente diffusa in tutti i motori moderni. Tali rivisitazioni hanno permesso di eliminare alcuni kg di troppo dal propulsore (9.3\u00a0kg, per l'esattezza). Inoltre, altre novit\u00e0 riguardano le migliorie apportate agli iniettori, alle valvole di aspirazione e alla pompa della benzina. In tal modo si \u00e8 riusciti anche a migliorare leggermente le doti di erogazione del motore, che ora spunta range di potenza compresi tra i 285 ed i 327 CV a seconda delle applicazioni, mentre i valori di coppia massima rimangono compresi tra i 350 ed i 377 Nm come nel caso del motore \"LLT\". Di seguito vengono riportate le caratteristiche e le applicazioni delle diverse varianti del motore \"LFX\":\nAltre applicazioni.\nUna particolare versione del 3.6 \"HFV6\" viene prodotto a Sagara, in Giappone, dalla Suzuki, la quale lo monta sul suo SUV di fascia media, il \"Suzuki XL-7\" seconda serie (non previsto per l'Italia e prodotto a partire dal 2007). Tale motore eroga una potenza massima di 252 CV a 6500 giri/min ed una coppia massima di 329 Nm a 2300 giri/min.\nVersione da 3.2 litri.\nIl motore \"HFV6\" da 3.2 litri \u00e8 stato realizzato dalla Holden sulla base dell'originaria versione da 3.6 litri, della quale \u00e8 stato ridotto il diametro dei cilindri, sceso da 94 ad 89\u00a0mm. Invariata, invece, la corsa, rimasta ad 85.6\u00a0mm. La cilindrata totale \u00e8 quindi di 3195 cc. Questo motore ha trovato impiego non solo su alcuni modelli del gruppo GM, ma anche, come gi\u00e0 sottolineato in precedenza, su alcuni modelli Alfa Romeo di punta. Ci\u00f2 \u00e8 stato reso possibile da una collaborazione tra Gruppo GM e Gruppo Fiat, che si \u00e8 avuta nei primissimi anni del XXI secolo e che ha fruttato, tra l'altro, anche la possibilit\u00e0 per il Gruppo italiano di usufruire di tale motore. L'aspetto strano di ci\u00f2 \u00e8 che il Gruppo Fiat ha usufruito per primo di tale motore, mentre solo due anni dopo \u00e8 comparso anche sotto il cofano di modelli del Gruppo GM, per giunta solamente due.\nIn pratica vi sono due versioni principali del 3.2 \"HFV6\": le caratteristiche di entrambe sono illustrate di seguito.\nAlloytec 3.2.\nIl nome Alloytec indica la gamma di motori \"HFV6\" utilizzati dall'australiana Holden prevalentemente per i suoi veicoli. Tra questi motori troviamo il 3.2 \"HFV6\", derivato direttamente da una dealesatura del 3.6 \"HFV6\". Caratterizzato da un rapporto di compressione di 10.3:1, questo motore eroga una potenza massima di 227 CV a 6600 giri/min, con un picco di coppia pari a 297 N\u00b7m a 3200 giri/min.\nQuesto motore \u00e8 stato per\u00f2 il meno utilizzato dal Gruppo GM, essendo stato montato solamente su due modelli. Tra l'altro, solo uno di essi ha il marchio Holden, mentre l'altro \u00e8 una Opel. Presso la casa tedesca questo motore \u00e8 noto con la sigla Z32SE. Le due applicazioni del 3.2 Alloytec sono:\nJTS V6.\nPrima ancora che la Holden e la Opel introducessero il 3.2 Alloytec sui loro due SUV, il Gruppo Fiat ha acquisito i diritti di utilizzo di questo motore. Il V6 Alloytec \u00e8 cos\u00ec giunto anche nel nostro Paese dove avrebbe trovato posto sui modelli di punta dell'Alfa Romeo. I tecnici della Casa milanese, per\u00f2, non hanno inserito il 3.2 Holden cos\u00ec com'era, ma hanno apportato alcune modifiche di rilievo. Prima di tutto la distribuzione monta un doppio variatore di fase continuo sia su aspirazione sia su scarico. In secondo luogo, \u00e8 stato adottato un nuovo tipo di alimentazione brevettato dalla Casa e noto come Jet Thrust Stoichiometric (JTS, da cui il nome con cui questo motore \u00e8 noto nel Gruppo Fiat), una tecnologia di iniezione diretta di benzina ad alta pressione che permette una maggior efficienza del motore stesso. Inoltre, sono state rilavorate le testate ed i condotti di aspirazione, cos\u00ec da permettere un'opportuna turbolenza dell'aria immessa nei cilindri, nonch\u00e9 un innalzamento del rapporto di compressione da 10.3 ad 11.25:1.\nAnche il sistema di scarico ha subito modifiche, con un collettore di scarico pi\u00f9 prestante e un nuovo sistema di catalizzatori appositamente progettati per ridurre le emissioni inquinanti anche a motore freddo.\nLa potenza massima di questo motore \u00e8 di 260 CV a 6200 giri/min, con coppia massima di 322 N\u00b7m a 4500 giri/min.\nQuesto motore \u00e8 stato montato su:\nVersione da 3 litri.\nNel 2010 \u00e8 stata introdotta una nuova versione di questa famiglia di V6: tale versione \u00e8 caratterizzata da misure di alesaggio e corsa pari ad 89x80.3\u00a0mm, per una cilindrata complessiva di 2994\u00a0cm\u00b3. Si tratta quindi di un motore da 3 litri che introduce alcuni contenuti pi\u00f9 moderni rispetto a quelli presenti negli altri V6 HFV, primo fra tutti l'alimentazione ad iniezione diretta, oramai molto diffuso per contribuire a limare consumi ed emissioni in un periodo in cui tutte le Case automobilistiche puntano in tale direzione.\nSono esistite due varianti del motore V6 da 3 litri: quello siglato LF1 \u00e8 quello di base, con un rapporto di compressione pari ad 11.7:1 e con potenze comprese fra i 259 ed i 274 CV e valori di coppia massima compresi tra 290 e 302 Nm; la seconda, siglata LFW, \u00e8 invece un motore \"LF1\" riadattato per funzionare con combustibile E85, ed \u00e8 caratterizzato da una potenza massima di 268 CV, con un picco di coppia di 301 Nm.\nVersione da 2.8 litri.\nLa versione \"HFV6\" da 2.8 litri \u00e8 stata introdotta nel 2005 e consiste in una versione a corsa corta del 3.2 \"HFV6\", il quale, come abbiamo gi\u00e0 visto, non era stato ancora utilizzato direttamente dai marchi del gruppo GM. In questo caso, la corsa \u00e8 stata ridotta da 85.6 a 74.8\u00a0mm. Con una cilindrata di 2792 cc, questo motore si pone alla base della gamma dei motori \"HFV6\".\nQuesta versione \u00e8 andata ad equipaggiare modelli di fascia alta e medio-alta, ed \u00e8 stato prodotto prevalentemente in configurazione sovralimentata, anche se non \u00e8 mancata una variante aspirata, nota con la sigla LP1. Ma la versione dotata di sovralimentazione \u00e8 quella pi\u00f9 popolare. In tal senso, il 2.8 \"HFV6\" \u00e8 l'unico motore della famiglia ad essere prodotto anche in configurazione sovralimentata. Di seguito viene proposta una brevissima panoramica delle varianti del motore 2.8 \"HFV6\":"}
{"id": "2040154", "revid": "729019", "url": "https://it.wikipedia.org/wiki?curid=2040154", "title": "Massimiliano di B\u00e9thune", "text": "Biografia.\nIn battaglia con Enrico di Navarra.\nSecondo figlio di Francesco di B\u00e9thune e di Carlotta Dauvet, Massimiliano di B\u00e9thune apparteneva al ramo cadetto di una famiglia non molto in vista e calvinista, discendente dai conti d'Artois e imparentata con i conti delle Fiandre. Nel 1575, la morte del fratello maggiore fece di lui l'erede del titolo di Barone di Rosny, perci\u00f2 in quegli anni venne denominato \"il Rosny\". Nel 1572 era allievo del collegio di Borgogna, a Parigi, quando sfugg\u00ec miracolosamente al massacro di San Bartolomeo grazie ai suoi insegnanti che lo nascosero nella scuola, divenendo compagno fidato e consigliere di Enrico di Navarra, che divent\u00f2 poi re di Francia con il nome di Enrico IV. Nel 1576 combatt\u00e9 nelle armate protestanti nei Paesi Bassi per il duca di Angi\u00f2, al fine di recuperare i possedimenti di Rosny.\nNel 1583 spos\u00f2, nel castello di Bontin, la ricca ereditiera Anna di Courtenay. Speculazioni commerciali fortunate, quali il commercio di cavalli per l'esercito francese, e la spoliazione di citt\u00e0 conquistate dai protestanti lo resero in breve tempo molto ricco. Nel 1580 divenne ciambellano semplice e poi membro del Consiglio di Navarra. Fu incaricato di negoziare con Enrico III per far causa comune contro la Lega cattolica, ma il trattato di Nemours del 7 luglio 1585, concluso fra il re e la Lega cattolica, riavvicin\u00f2 Enrico III di Guisa al re a spese del Navarra. Il 20 ottobre 1587, combatt\u00e9 a fianco di Enrico di Navarra nella battaglia di Coutras, poi di fronte a Parigi, quindi dal 15 al 29 settembre 1589 nella battaglia di Arques e poi, il 14 marzo 1590, nella battaglia di Ivry, nel corso della quale venne ferito. Fu nuovamente ferito nel 1591, a Chartres. Divenuto vedovo, spos\u00f2 nel 1592 la ricca vedova di lord Chateaupers, Rachele di Cochefilet.\nMinistro delle finanze.\nNel 1593 consigli\u00f2 al re di Navarra di convertirsi al cattolicesimo per cingere la corona di Francia e pacificare il regno, ma personalmente rifiut\u00f2 di abiurare la fede calvinista. Sully negozi\u00f2 quindi il riavvicinamento ad alcuni capi della Lega cattolica, come Carlo I di Guisa e il marchese di Villars. Nell'assedio di Amiens del 1597, contro gli spagnoli, ebbe un ruolo di primo piano quale comandante dell'artiglieria.\nNell'ottobre 1596 fu nominato da Enrico IV membro del consiglio delle finanze e sembra che gi\u00e0 nel 1598 fosse in pratica l'unico supervisore alle finanze del regno. Nel 1600 divenne sovrintendente generale delle finanze, equivalente a ministro, il principale e prezioso collaboratore del re. Egli rimise ordine nei conti dello stato e cre\u00f2, nel 1601, un tribunale destinato a combattere le malversazioni finanziarie.\nNel 1600 contribu\u00ec ad arrangiare il matrimonio di Enrico con Maria de' Medici e l'anno seguente il trattato di Lione, che poneva fine alla breve guerra franco-savoiarda.\nRiusc\u00ec a recuperare un quantitativo considerevole di crediti arretrati, pag\u00f2 debiti schiaccianti, fece fronte alle spese delle guerre in Spagna e in Savoia ed all'acquisto delle piazze ancora in mano ai capi della Lega cattolica. Nel 1598 fece annullare tutte le nobilitazioni decretate negli ultimi vent'anni. Soppresse gli uffici finanziari e giudiziari troppo piccoli, cre\u00f2 il sistema dei grandi approvvigionamenti per la guerra, lott\u00f2 contro gli abusi e le prodigalit\u00e0 ed ammass\u00f2 un ammontare di oltre 30 milioni di livre, potendo cos\u00ec diminuire le imposte. Nel 1599 fu nominato Gran Maestro di Artiglieria e grande Addetto alla viabilit\u00e0, assumendo cos\u00ec il controllo delle grandi vie di comunicazione. Le strade principali furono rettificate, rinforzate e pavimentate. In previsione delle necessit\u00e0 di legno per le costruzioni e per la marina, fece piantare olmi lungo i lati delle strade, che divennero noti come \"gli olmi di Sully\". L'arrivo in Europa dei metalli preziosi dalle Americhe gli permise di riequilibrare il bilancio statale. Nel 1602 si fece nominare dal re governatore della Bastiglia, ove deposit\u00f2 una parte del tesoro regale, che ammontava a 12 milioni di livre.\nVolle l'instaurazione della paulette, che entr\u00f2 in vigore con decreto reale nel dicembre 1604. Si trattava di una tassa annuale che consentiva ai funzionari di disporre della propria carica, ponendo cos\u00ec le basi alla creazione della \"noblesse de robe\" ma garantendo un introito costante alla corona.\nEgli incoraggi\u00f2 molto l'agricoltura. Soleva dire: \nA questo scopo, proclam\u00f2 la libert\u00e0 di commercio del grano, abol\u00ec un gran numero di barriere daziarie fra le province, apr\u00ec grandi vie di comunicazione, facendo scavare numerosi canali navigabili, fra i quali il canale di Briare, che collega la Senna alla Loira, iniziato nel 1605 e terminato nel 1652.\nSpinse i contadini a produrre pi\u00f9 del necessario per poter vendere i loro prodotti ad altri paesi e per questo fece aumentare le superfici coltivabili, facendo bonificare numerose paludi. Imped\u00ec il pignoramento degli strumenti di lavoro e fece condonare agli agricoltori molte tasse arretrate. Fece poi cessare lo sfruttamento devastante delle foreste ed estendere la coltura della vite.\nCome sovrintendente alle fortificazioni fece istituire un arsenale e fortific\u00f2 le frontiere. Nel 1606 fu creato duca di Sully e pari di Francia.\nIl progetto di pace europeo.\nPropose un progetto di pace europea dove affermava che le tre religioni dominanti in Europa - cattolicesimo romano, luteranesimo e calvinismo - sono ormai tanto consolidate tra i popoli europei da non esserci pi\u00f9 ragione che l'una distrugga l'altra. Sono le tre religioni europee che creano le divisioni maggiori. I principi avevano il diritto di sostenere la propria religione e nei paesi con pi\u00f9 di una confessione avrebbero cercato di definire lo statuto, ognuno in nome della tolleranza. Il piano di pace ambiva ad estirpare i germi dell'invidia e della paura ancora presenti in Europa, riducendo il potere asburgico a beneficio degli altri stati. L'Europa doveva essere divisa tra sei grandi monarchie ereditarie (la Lombardia, la Francia, la Svezia, la Spagna, la Danimarca e l'Inghilterra), cinque monarchie elettive (la Germania, il Vaticano, la Polonia, l'Ungheria e la Boemia) e quattro repubbliche sovrane (Venezia, l'Italia, la Svizzera e i Paesi Bassi). La Francia, tra queste, era la potenza maggiore e gli altri stati, riconoscendone la sua potenza, avrebbero dovuto garantirne l'assoluta leadership. Chiaramente l'idea di Sully era distruggere il potere degli Asburgo, nemici della Francia, e salvare l'Europa dal pericolo turco.\nIl tramonto politico.\nDopo la morte di Enrico IV, avvenuta nel 1610 per mano di Fran\u00e7ois Ravaillac, fu nominato membro del Consiglio di Reggenza e predispose il bilancio di previsione del 1611. Entrato in forte disaccordo con la filocattolica Maria de' Medici, soprattutto per la sua politica di riavvicinamento alla Spagna, il 26 gennaio 1611 si dimise dalla carica di ministro delle finanze e di governatore della Bastiglia, ma conserv\u00f2 quella di governatore del Poitou. La regina madre gli diede 300.000 livres per i suoi lunghi servizi e lo conferm\u00f2 in possesso delle sue propriet\u00e0.\nOstinato e spesso rude, era diventato impopolare tra i suoi correligionari protestanti per la sua fedelt\u00e0 al re e fra i cattolici perch\u00e9 protestante. Inoltre i suoi successi politici e le ricchezze ammassate avevano scatenato le invidie degli altri ministri e dei cortigiani, mentre le tasse levate per sostenere la guerra contro la Spagna non avevano giovato alla sua popolarit\u00e0. Partecip\u00f2 alla riunione degli Stati generali nel 1614. Nel 1616, anche se si avvicin\u00f2 al governo dopo la pace di Laudun, non ebbe tuttavia pi\u00f9 incarichi e si ritir\u00f2 a vita privata sulle sue terre di Sully, dedicandosi alla stesura delle sue memorie.\nTuttavia, nel 1621, intervenne come conciliatore e intercedette come moderatore nelle lotte fra i protestanti ugonotti e la corona di Francia, durante l'assedio di Montauban da parte di Luigi XIII, e nel 1627-1628 durante l'assedio di La Rochelle. La vecchiaia spense in lui l'ardore bellicoso. Fedele servitore dello stato, senza pi\u00f9 potere, si sottomise ai voleri di Richelieu, trionfatore degli ugonotti con l'espugnazione di La Rochelle, e nel complesso era in sintonia con la sua politica e il suo governo. Vicino alla rete diplomatica di Richelieu, gli cedette la carica di gran maestro dell'artiglieria. In compenso, il 18 settembre 1634, ebbe il bastone di maresciallo di Francia da Richelieu e Luigi XIII. Nello stesso anno acquist\u00f2 e fece completare l'H\u00f4tel de Sully (nome che fu attribuito al palazzo dopo l'acquisto da parte di Massimiliano), a Parigi, ove abit\u00f2 praticamente fino alla morte, avvenuta nel 1641, all'et\u00e0 di 82 anni.\nDopo la morte la sua salma fu inumata a Nogent-le-Rotrou (Eure-et-Loir).\nMatrimoni e discendenza.\nDa Anne de Courtenay (1564-1589), figlia di Fran\u00e7ois, Signore di Bontin, ebbe un solo figlio:\nDa Rachel de Cochefilet (1562-1659), la vedova di Fran\u00e7ois Hurault, Signore di Chateaupers, che egli spos\u00f2 nel 1592 e che divent\u00f2 protestante per compiacerlo, ebbe invece nove figli, sei dei quali morirono in giovane et\u00e0. Rimasero:\nOpere.\nSully lasci\u00f2 una raccolta di memorie (\"M\u00e9moires\", altrimenti conosciuta come \"M\u00e9moires des sages et royalles oeconomies d'estat de Henry le Grand\", 1638) scritta in seconda persona, molto preziosa per la storia del tempo e come autobiografia, malgrado il fatto che contenga varie invenzioni, come una missione che Sully avrebbe intrapreso presso la regina Elisabetta I d'Inghilterra nel 1601. Forse tra le opere pi\u00f9 famose vi fu l'idea di un'Europa composta di circa 15 Stati uguali, sotto la direzione di un \"Cristianissimo Consiglio d'Europa\", con l'incombenza di risolvere le differenze e di disporre di un esercito uniificato. Questo famoso \"Grand dessein\" (\"grande disegno\"), un progetto utopico di una repubblica cristiana, \u00e8 spesso citato come uno dei primi grandi progetti precursori dell'Unione europea. Due volumi di folio delle memorie furono splendidamente stampati, nominalmente ad Amsterdam, ma in realt\u00e0 sotto gli occhi di Sully, nel suo castello di Sully nel 1638; altri due volumi apparvero postumi a Parigi nel 1662.\nBibliografia.\nin francese:\nin tedesco:"}
{"id": "2040155", "revid": "54253", "url": "https://it.wikipedia.org/wiki?curid=2040155", "title": "The Old Bailey", "text": ""}
{"id": "2040157", "revid": "88740", "url": "https://it.wikipedia.org/wiki?curid=2040157", "title": "Antichi maestri", "text": "Antichi Maestri. Commedia (titolo orig. \"Alte Meister. Kom\u00f6die\") \u00e8 l'ultimo libro della trilogia sulle Arti (musica, teatro e pittura), scritto da Thomas Bernhard e pubblicato nel 1985; include un famoso attacco contro il filosofo Martin Heidegger: \"Quel ridicolo filisteo nazista in calzoni alla zuava\".\nTrama.\nIn questo esuberante romanzo satirico, l'insegnante Atzbacher viene convocato dal suo anziano amico Reger per incontrarlo in un museo viennese. Mentre Reger osserva puntigliosamente un quadro del Tintoretto - \"Ritratto di uomo barbuto\" - Atzbacher ci fornisce il ritratto di Reger, musicologo e critico d'arte. Col timore che questi si voglia suicidare, a causa della sua deprimente solitudine dopo la morte dell'amata moglie, Atzbacher parla di Reger con affetto, descrivendoci la sua saggezza, la sua devozione alla compagna, il suo rapporto d'amore-odio con l'Arte.\nCol suo caratteristico stile acerbo e pressante, Bernhard espone le pretese e le aspirazioni umane in un'opera simultaneamente pessimista e stranamente esilarante: una \"commedia\", appunto. Leggendo \"Antichi maestri\", il lettore si rende conto quanto Bernhard sia veramente \"musicista della parola\", con un cuore tanto profondo da bilanciare drammatici momenti di bellezza e compassione con le pi\u00f9 oscure esplorazioni dell'isolata psiche umana."}
{"id": "2040159", "revid": "773636", "url": "https://it.wikipedia.org/wiki?curid=2040159", "title": "Oratorio del Santissimo Crocifisso (Pitigliano)", "text": "L'oratorio del Santissimo Crocifisso \u00e8 un edificio religioso situato nel centro di Pitigliano. La sua ubicazione \u00e8 nei pressi della cattedrale, in piazza Gregorio VII, con accesso in prossimit\u00e0 del loggiato del Palazzo della Fiscaleria verso vicolo Manin.\nStoria.\nLa piccola chiesa fu costruita nel corso del Seicento, come testimoniato anche dall'iscrizione incisa sull'architrave che sovrasta il portale d'ingresso, che indica il probabile anno di consacrazione.\nIl luogo di culto era utilizzato prevalentemente come luogo di preghiera e di devozione, rimanendo alle pertinenze della vicina parrocchia della cattedrale: le funzioni religiose, infatti, venivano generalmente svolte nella pi\u00f9 ampia e vicina chiesa dedicata ai santi Pietro e Paolo.\nNonostante le piccole dimensioni, l'oratorio non fu mai trasformato e adibito ad altri usi, contrariamente a quello che generalmente accadeva a piccole chiese situate nei pressi di edifici religiosi molto pi\u00f9 importanti.\nDescrizione.\nL'oratorio del Santissimo Crocifisso si presenta come una piccola chiesa ad aula unica.\nLa facciata, parzialmente occultata dal palazzo della Fiscaleria, si presenta completamente rivestita in intonaco, con un semplice portale d'ingresso architravato che si apre nella parte centrale; al di sopra dell'architrave \u00e8 presente un pregevole elemento decorativo in ceramica, costituito da una coppia di angeli.\nL'interno della chiesa si caratterizza per la semplicit\u00e0 delle linee, pur essendo ben identificabile il tipico stile barocco dell'epoca di costruzione, soprattutto presso l'altare arricchito da elementi decorativi in travertino."}
{"id": "2040168", "revid": "2039709", "url": "https://it.wikipedia.org/wiki?curid=2040168", "title": "Mamuthones", "text": "I Mamuthones sono, assieme agli Issohadores, maschere tipiche del carnevale di Mamoiada in Sardegna. Le due figure si distinguono per i vestiti e per il modo di muoversi all'interno della processione: i Mamuthones procedono affaticati e in silenzio mentre gli Issohadores vestono in modo colorato e danno movimento alla processione.\nStoria.\nL'origine dei mamuthones resta ancora oggi controversa. Secondo uno studio di Marcello Madau, archeologo dell'accademia di Belle arti di Sassari, \"mancano fonti scritte che testimonino la presenza dei Mamuthones in tempi lontani (seppur considerando che la trasmissione di usi e costumi in Sardegna \u00e8 prettamente orale). Il Wagner non ne parla.\" Secondo lo stesso studio, comunque, testimonianze orali attestano che i Mamuthones sfilavano gi\u00e0 nel XIX secolo.\nAlcuni sostengono invece che il rito risalga all'et\u00e0 nuragica, come gesto di venerazione per gli animali, per proteggersi dagli spiriti del male o per propiziare il raccolto. Fra le ipotesi avanzate sull'origine della rappresentazione vi sono anche una celebrazione della vittoria dei pastori di Barbagia sugli invasori saraceni fatti prigionieri e condotti in corteo, oppure un rito totemico di assoggettamento del bue, o anche una processione rituale fatta dai nuragici in onore di qualche nume agricolo e pastorale.\nAlcuni studiosi sostengono un legame con riti dionisiaci, altri negano questo collegamento, e la includono invece fra i riti che segnano il passaggio delle stagioni.\nLe maschere.\nLa maschera facciale del mamuthone (\"visera\") \u00e8 nera e di legno, bianca quella dell'issohadore. Viene assicurata al viso mediante cinghiette in cuoio e contornata da un fazzoletto di foggia femminile. Il corpo del mamuthone viene coperto da pelli di pecora nera (\"mastruca\"), mentre sulla schiena \u00e8 sistemata una serie di campanacci (\"carriga\"). L'Issohadore, invece, indossa un copricapo detto \"berritta\", maschera bianca, un corpetto rosso (\"curittu\"), camicia e pantaloni bianchi, una bandoliera di campanellini in bronzo (\"sonajolos\"), lo scialletto, le ghette in orbace (\"cartzas\") scarponi in pelle e infine la fune (\"soha\").\nLe maschere vengono prodotte con vari tipi di legno successivamente annerito.\nOltre al fico viene impiegato l'ontano e l'olmo; qualcuna \u00e8 in castagno o in noce, mentre anticamente le si produceva in pero selvatico.\nIl carnevale mamoiadino.\nLa sfilata dura dal pomeriggio fino alla tarda sera; per tutto il giorno i figuranti si limitano nel mangiare e nel bere poich\u00e9 l'esibizione richiede sforzo e le cinghie dei campanacci comprimono il torace limitandone l'estensione e, di conseguenza, la respirazione.\nIl comportamento dei Mamuthones e degli Issohadores non ricorda un'allegra carnevalata quanto una solenne processione composta e ordinata, una cerimonia che ricorda un corteo religioso.\nIl passo cadenzato per avanzare e scuotere i campanacci ricorda una danza, \u00abuna processione danzata\u00bb come l'ha definita l'etnologo Raffaello Marchi che per primo, negli anni \u201840, ha osservato da vicino questa manifestazione.\nComposizione della sfilata.\nLa processione inizia con due file parallele di Mamuthones che scuotono i campanacci mediante un colpo di spalla con ritmi lenti.\nIl capo Issohadore impartisce gli ordini ai Mamuthones e d\u00e0 il ritmo alla danza, mentre gli altri Issohadores, muovendosi pi\u00f9 agilmente, lanciano la propria fune e catturano le giovani donne in segno di buon auspicio per una buona salute e fertilit\u00e0.\nIl gruppo \u00e8 composto tradizionalmente da 12 Mamuthones e 8 Issohadores e sfilano disposti in quest'ordine:\n\u25cf = Mamuthone\n\u25cb = Issohadore\n \u25cf \u25cf \u25cf \u25cf \u25cf \u25cf \u25cb\n o o\n \u25cb \u25cb\nI Mamuthones sfilano disposti rigorosamente su due file parallele, mentre gli Issohadores, mobilissimi, quasi a protezione, si sistemano in posizione di avanguardia, retroguardia e sui fianchi esterni delle due file. Il capo issohadore resta in posizione centrale di modo che i mamuthones possano vedere bene i suoi movimenti.\nIl gruppo procede lento e imponente esercitando sui presenti una forte suggestione, quasi un fascino ipnotico.\nI diversi movimenti.\nI Mamuthones si muovono a piccoli passi cadenzati, quasi dei saltelli, compiendo un movimento obbligato poich\u00e9 sono appesantiti dalle attrezzature, dalle pelli di lana grezza e dalla visera e nel procedere devono allo stesso tempo scuotere tutti i campanacci. Nell'avanzare danno tutti insieme dei colpi di spalla ruotando il corpo una volta verso destra e un'altra verso sinistra; questo movimento in due tempi \u00e8 eseguito in sincronia e produce un unico, fortissimo frastuono dei campanacci; ogni tanto il capo issohadore con un gesto fa eseguire simultaneamente tre rapidi salti su se stessi.\nGli Issohadores si muovono con passi pi\u00f9 agili, leggeri e quando vogliono gettano \"sa soha\" (il laccio) e tirano delicatamente a s\u00e9 la persona che hanno scelto nella folla, ma in particolare scelgono le giovani donne, per il buon auspicio di una buona salute e fertilit\u00e0. La bravura dell'Issohadore sta proprio nel riuscire a \"catturare\" anche a lunga distanza (12-13 metri) le persone con questa originale fune assai leggera studiata per non far male, fatta di giunco intrecciato.\nAl contrario delle tradizionali funi di pelle o canapo che vengono usate per gli animali, la leggerezza de \"sa soha\" complica la manovrabilit\u00e0 rendendo molto pi\u00f9 impegnative le operazioni di lancio; per questo motivo viene solitamente bagnata prima della sfilata. Mentre compiono questo esercizio gli Issohadores possono scambiare qualche parola con la gente che li circonda, mentre i Mamuthones restano muti per tutto il percorso della processione.\nInfluenze.\nMaschere con fogge e nomi simili a quelle del Mamuthone, seppur con riti e mascheramenti \"riscoperti\" negli ultimi decenni a differenza di quelli di Mamuthones ed Issohadores di Mamoiada dei quali si perdono nella notte dei tempi l'origine e che a memoria d'uomo non si sono mai interrotti, sono diffuse anche fuori da Mamoiada, in particolare sia in buona parte delle Barbagie che nell'Ogliastra sono riscontrabili festeggiamenti con maschere simili, in diversi centri tali maschere prendono il nome di Mumutzones, Mamutzones, Su Maimulu o Maimones.\nMascheramenti simili si ritrovano in altre parti dell'Europa, dal mar Egeo alla penisola iberica, dalle Alpi ai Balcani e fino alla Scandinavia, particolarmente in zone di montagna o pedemontane, e sono attestati gi\u00e0 nel Basso Medioevo, e questo fa presumere il loro radicamento in epoche e contesti precristiani.\nFra questi, si veda ad esempio:"}
{"id": "2040174", "revid": "1571574", "url": "https://it.wikipedia.org/wiki?curid=2040174", "title": "Dramma Italiano di Fiume", "text": "Il Dramma Italiano di Fiume \u00e8 la compagnia di prosa di lingua italiana del Teatro nazionale croato Ivan de Zajc di Fiume (\"Hrvatsko Narodno Kazali\u0161te Ivana pl. Zajca, Rijeka\"), di cui fanno anche parte il Dramma Croato, l'Opera e il Balletto. Pur non essendo in s\u00e9 un'istituzione, \u00e8 considerato parte organica della realt\u00e0 degli italiani in Croazia e Slovenia.\nIl Dramma Italiano oggi gode di una propria autonomia culturale (repertorio, scelte artistiche ecc.) ed economica. In alcune fasi della sua storia perse questa autonomia per ragioni sia di conformismo ai dettami del Partito Comunista di Croazia sia di debolezza culturale e politica interna, ma anche per la mancanza di visione prospettica della direzione artistica.\nIl compito principale del Dramma Italiano di Fiume \u00e8 quello di tenere viva la lingua italiana e la sua cultura in una realt\u00e0 a oggi grande maggioranza croata. La cultura e lingua italiana viene portata avanti in queste zone tramite la pratica teatrale, che viene svolta in tutte le maggiori localit\u00e0 del Golfo del Quarnero e dell'Istria con spettacoli, recital e incontri. Compito importante, in particolare in passato, era anche la presentazione e promozione della drammaturgia croata (e prima jugoslava) presso la platea di lingua italiana.\nStoria.\nFondato nel 1946, il Dramma Italiano ha messo in scena da quel momento mediamente quattro premi\u00e8re per stagione. Nei primissimi anni arriv\u00f2 a portare in scena sette spettacoli a stagione, dato il maggior numero di spettatori di lingua italiana; si \u00e8 poi stabilizzato a tre negli ultimi venti anni.\nLa Compagnia \u00e8 inserita all'interno del teatro Ivan de Zajc, in cui operano anche il Dramma Croato, l'Opera, e la Compagnia di Danza. L'edificio \u00e8 in stile Liberty ed \u00e8 stato edificato nel 1893, quando Fiume apparteneva come \"corpus separatum\" al Regno di Ungheria all'interno dell'Impero Austroungarico.\nTra i primi direttori artistici del complesso va ricordato il commediografo e regista triestino Piero Rismondo, che a Vienna divent\u00f2 poi un importante critico e traduttore per la cui opera verr\u00e0 insignito del Premio Musil.\nIl successore di Rismondo fu il poeta e commediografo fiumano Osvaldo Ramous, che salv\u00f2 il Dramma Italiano dalla chiusura. A Ramous seguirono il direttore d'orchestra Alessandro Petterin, l'attore e cantante Bruno Petrali, la musicologa Margherita Barbalich Gilic e il giornalista Sandro Damiani. Nel 2004 la direzione pass\u00f2 alla scrittrice e poetessa Laura Marchig, nel 2014 all'attrice e cantante Leonora Surian, a Giuseppe Nicodemo nel 2016 e alla fine dello stesso anno la direzione della Compagnia fu assegnata a Rosanna Bubola. Il direttore attuale \u00e8 l'attore italiano Giulio Settimo.\nSino alla prima met\u00e0 degli anni Sessanta, gli unici mezzi finanziari di sostentamento provenivano dalle repubbliche federate di Croazia e Slovenia, dove la compagnia operava grazie alla presenza di comunit\u00e0 italiane, e dal Comune di Fiume.\nIn seguito, dalla seconda met\u00e0 degli anni Sessanta, grazie all'interessamento dell'Ente Morale Universit\u00e0 Popolare di Trieste, cominciarono a pervenire aiuti finanziari anche dal governo italiano, e in questi ultimi anni anche dalla Regione Friuli-Venezia Giulia. L'attivit\u00e0 viene sostenuta soprattutto dall'apporto finanziario croato, mentre quello proveniente dall'Italia copre meno di un terzo delle spese totali.\nAttivit\u00e0.\nLa met\u00e0 delle oltre trecento commedie messe in scena dal Dramma Italiano sono di autori italiani: dai classici Ruzante, Goldoni, Pirandello, Diego Fabbri, Carlo Terron, Eduardo de Filippo e Dario Fo, ai contemporanei Dacia Maraini, Ghigo De Chiara, Mario Moretti, Francesco Randazzo, Giacomo Carbone, Edoardo Erba, Mario Fratti, Chiara Boscaro e Marco Di Stefano. \nDurante i primi venticinque anni della storia della compagnia, gli attori principali provenivano in ugual misura sia dalla scena locale che da quella italiana. Della scena locale sono: Gianna Depoli, Raniero Brumini, Nereo Scaglia, il gi\u00e0 citato Petrali, Giulio Marini, Rossana Grdadolnik (oggi Elvia e Bruno Nacinovich); di quella italiana: i milanesi Ada Mascheroni e Carlo Montini, i romani Flavio Del Noce, Sandro Bianchi, Adelaide Gobbi, Glauco e Lucilla Verdirosi, il veneziano Angelo Benetelli. La compagnia attuale \u00e8 formata da Leonora Surian, Ivna Bruck, Aleksandar Cvjetkovi\u0107, Serena Ferraiuolo, Bruno Nacinovich, Anton Toni Ple\u0161i\u0107, Mirko Soldano e Giuseppe Nicodemo.\nTra i tanti registi italiani che hanno allestito spettacoli per il Dramma Italiano si ricordano: Spiro Dalla Porta Xydias, Francesco Macedonio, Giuseppe Maffioli, Nino Mangano (che per un lungo periodo \u00e8 stato anche consulente artistico), Tonino Conte, i fratelli Antonio e Andrea Frazzi, Franco Per\u00f2, Mario Licalsi, Gabris Ferrari, Giuseppe Liotta, Mario Brandolin, Andrea Gagnarli, Sergio Velitti, Mario Mattia Giorgetti, Gianfranco De Bosio, Gianfranco Pedull\u00e0, Angelo Savelli, Pier Luca Donin; e anche i gi\u00e0 menzionati autori: Moretti, Bassetti e Randazzo, Paolo Magelli, Marco Di Stefano, Gianpiero Borgia e Paola Galassi. Tra i registi non italiani, i pi\u00f9 importanti sono stati gli zagabresi Bogdan Jerkovi\u0107 e Peter Selem, i macedoni Georgjevskij e Paunovski, gli sloveni Boris Kobal e Mario Ur\u0161i\u010d, il fiumano An\u0111elko Stimac.\nAltri importanti collaboratori tra scenografi, costumisti e musicisti sono stati: Micha Scandella, Emanuele Luzzati, Sergio D'Osmo, Stefania Battaglia, Dora Argento, Poppi Ranchetti, Milli, Mirco Rocchi, Cesare Bindi, Massimiliano Pace. In pi\u00f9, il Premio Nobel Dario Fo ha collaborato come costumista del proprio testo \"La colpa \u00e8 sempre del diavolo\".\nDalla met\u00e0 degli anni novanta, il Dramma Italiano ha dato luogo a numerose coproduzioni con le quali \u00e8 approdato sulle scene italiane, queste includono coproduzioni e collaborazioni con: Il Piccolo Teatro di Milano, il Teatro di Rifredi e il Teatro Popolare Maskar\u00e0 (entrambi di Firenze), il Teatro Stabile di Calabria, il Teatro Stabile di Verona, con gli Artisti Associati di Gorizia, La Contrada - Teatro Stabile di Trieste, il Teatro Stabile del Friuli-Venezia Giulia, ArteVen, il Teatro dell'Orologio di Roma e la compagnia milanese La Confraternita del Chianti.\nLunghissima \u00e8 la lista delle attrici e degli attori che hanno collaborato con il Dramma Italiano, e non solo all'interno di spettacoli sorti in coproduzione. Il nome pi\u00f9 altisonante, e al tempo stesso il primo ospite, fu Diana Torrieri a met\u00e0 degli anni Cinquanta, quando in Italia era ancora considerata una delle attrici di prosa (e capocomico) pi\u00f9 importanti. Nella seconda met\u00e0 degli anni Sessanta arrivarono Dario Penne, Edgardo Sirola, una esordiente Maria Sciacca (scomparsa in giovane et\u00e0, quand'era con gli Attori e Tecnici di Attilio Corsini, e il cui nome \u00e8 stato dato ad un prestigioso premio teatrale), Omera Lazzari e Bruno Pischiutta. Dagli anni Novanta in poi: Roberto Della Casa, il sunnominato Randazzo (non ancor divenuto regista e commediografo), Claudio Trionfi, Paolo Falace, Mimmo Lo Vecchio, Giorgio Saletta, Orazio Bobbio, Salvatore Esposito, Walter Mramor, Virginio Gazzolo, Miranda Martino, Mario Aterrano, Florens Fanciulli, Stefano Ambrogi, Marcellina Ruocco, Monica Menchi, Pier Luigi Zollo, Gianluca Guidotti, Fernando Maraghini, Paolo Valerio, Aristide Genovese, Stefania Stefanin, Luigi Marangoni, Diego Runko, Adriano Giraldi, Valentina Banci, Mauro Malinverno, Marco Pezza, Valeria Sara Costantin e altri.\nRiconoscimenti.\nInnumerevoli sono i riconoscimenti ottenuti, tra cui: il Premio dell'Associazione dei Critici di Teatro Italiani e quello dell'Associazione degli Operatori Teatrali della Croazia, il premio Teatro e Memoria dell'Istituto Cervi, il Premio AGIS e il Premio IDI. Il Premio Flaiano Speciale invece \u00e8 andato a Sandro Damiani per il lavoro svolto con la compagnia."}
{"id": "2040182", "revid": "773636", "url": "https://it.wikipedia.org/wiki?curid=2040182", "title": "Chiesa di Sant'Antonio (Pitigliano)", "text": "La chiesa di Sant'Antonio \u00e8 un edificio situato nel centro di Pitigliano. La sua ubicazione \u00e8 lungo via Zuccarelli.\nStoria.\nLa chiesa fu costruita in epoca medievale, pi\u00f9 precisamente nel corso del Duecento, lungo uno dei due assi viari principali del centro storico di Pitigliano.\nIl luogo di culto ebbe sicuramente il periodo di maggior splendore durante il periodo tardo-medievale, ma durante i secoli successivi divenne sempre pi\u00f9 marginale, fino a quando ne fu decisa la chiusura, vista la sempre meno numerosa presenza di fedeli e la riqualificazione delle principali chiese del centro.\nDopo essere stata completamente abbandonata come edificio religioso, la struttura fu ceduta a privati che la adibirono ad altri usi, pur avendo conservato alcuni elementi che testimoniano l'originaria funzione svolta.\nDescrizione.\nLa chiesa di Sant'Antonio era ubicata all'interno di un fabbricato, che attualmente ospita un magazzino al pian terreno ed alcune abitazioni al piano superiore.\nLa struttura \u00e8 ben riconoscibile per il portale d'ingresso architravato, preceduto da uno scalino, sopra il quale \u00e8 rimasto un caratteristico tabernacolo che sporge dal paramento murario rivestito in pietra e tufo.\nL'interno dell'edificio, pur conservando la pianta rettangolare, ha subito profonde modificazioni rispetto a quella che doveva essere l'originaria struttura medievale."}
{"id": "2040187", "revid": "122743886", "url": "https://it.wikipedia.org/wiki?curid=2040187", "title": "Mar Cantabrico", "text": "Il mar Cantabrico \u00e8 un mare litorale dell'Oceano Atlantico che bagna la costa nord della Spagna e la costa sud-ovest della Francia, estendendosi dalla costa galiziana fino alla foce dell'Adour alle coste francesi. Nella sua parte pi\u00f9 orientale, lungo le coste basche prende il nome di Golfo di Biscaglia.\nDescrizione.\nEssendo un mare di passaggio tra i freddi mari del Nord e quelli temperati delle Azzorre, \u00e8 un mare ricco di specie vegetali e animali. Questo ha dato origine ad un'industria conserviera molto importante che ha tra i suoi prodotti di punta il tonno e le acciughe, trasformate soprattutto in Cantabria.\nI forti venti del Nord-ovest che soffiano sul mar Cantabrico provengono dalle zone di bassa pressione localizzate tra l'arcipelago britannico e il mar del Nord combinate con l'effetto dell'anticiclone delle Azzorre, che danno vita ad onde di circa 3 metri d'altezza.\nIn certi casi, soprattutto tra aprile e maggio e tra settembre e ottobre, i venti dell'Ovest possono originare onde che superano i 9 metri."}
{"id": "2040189", "revid": "287204", "url": "https://it.wikipedia.org/wiki?curid=2040189", "title": "Dinhata", "text": " \nDinhata \u00e8 una suddivisione dell'India, classificata come \"municipality\", di 34.303 abitanti, situata nel distretto di Cooch Behar, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 7' 60 N e 89\u00b0 28' 0 E e ha un'altitudine di 35 .\nSociet\u00e0.\nEvoluzione demografica.\nAl censimento del 2001 la popolazione di Dinhata assommava a 34.303 persone, delle quali 17.452 maschi e 16.851 femmine. I bambini di et\u00e0 inferiore o uguale ai sei anni assommavano a 3.159, dei quali 1.576 maschi e 1.583 femmine. Infine, coloro che erano in grado di saper almeno leggere e scrivere erano 27.282, dei quali 14.661 maschi e 12.621 femmine."}
{"id": "2040198", "revid": "599013", "url": "https://it.wikipedia.org/wiki?curid=2040198", "title": "Marquis Daniels", "text": "Daniels non fu chiamato nel Draft NBA 2003 ma \u00e8 divenuto comunque un giocatore con una discreta rotazione, totalizzando in 9 anni 21,4 minuti di media a partita.\nHa frequentato la stessa high school del 7 volte All Star Tracy McGrady, la Mount Zion Christian Academy.\nDallas Mavericks.\nLa sua proiezione al Draft NBA 2003 era al secondo giro, ma il suo nome non \u00e8 chiamato. Firma un contratto da un anno al minimo salariale con i Dallas Mavericks allenati da Don Nelson.\nDivenuto elemento importante del roster dei Mavs, firma nell'estate del 2004 un contratto da 6 anni per un totale di 38 milioni di dollari.\nIndiana Pacers.\nIl 6 luglio 2006, i Mavericks scambiano Daniels con Austin Croshere degli Indiana Pacers. Nel 2009 i Pacers scelgono di non usare la loro \"team option\" su Marquis che diventa \"free agent\".\nBoston Celtics.\nIl 1\u00ba settembre 2009 Marquis firma con i Boston Celtics.\nIl 6 febbraio 2011, durante una partita contro gli Orlando Magic, Daniels si scontra con Gilbert Arenas, riportando una contusione al midollo spinale. Marquis rimane a terra immobile diversi minuti prima di essere portato via in barella. Prima di uscire dal campo fa un cenno per rassicurare il pubblico del TD Garden di Boston, poi, in ospedale, riacquista il movimento di braccia e gambe.\nIl 24 febbraio 2011 i Celtics scambiano Daniels per una seconda scelta protetta del 2017 con i Sacramento Kings. Non ha mai giocato per i Sacramento Kings ed \u00e8 diventato \"free agent\" il 1\u00ba luglio 2011.\nDopo il lock-out NBA, Daniels firma per un anno di nuovo con i Boston Celtics.\nMilwaukee Bucks.\nil 25 settembre 2012 diventa un giocatore dei Milwaukee Bucks.\nCarriera da rapper.\nMarquis Daniels non \u00e8 solo un cestista ma \u00e8 anche un rapper. Il suo nome sul palco \u00e8 \"Q6\" ed il suo singolo di maggior successo \u00e8 \"Come Here Nikki\". Ha collaborato con molti artisti incluso Torrence \"Lil Boosie\" Hatch."}
{"id": "2040202", "revid": "933835", "url": "https://it.wikipedia.org/wiki?curid=2040202", "title": "Lucio Cornelio Scipione (pretore 174 a.C.)", "text": "Biografia.\nDi lui si hanno poche notizie. Figlio di Publio Cornelio Scipione Africano, nacque durante la seconda guerra punica in un anno imprecisato: i suoi genitori si sposarono nel 212 a.C., ed aveva un fratello maggiore; \u00e8 dunque probabile che sia nato tra il 210 e il 209 a.C. Non si hanno notizie circa la sua infanzia, trascorsa mentre il padre acquisiva sempre pi\u00f9 potere con le sue vittorie sui Cartaginesi, che culminarono nella battaglia di Zama. \nFu catturato nel 192 a.C. da alcuni pirati, ma fu riconsegnato da Antioco III al padre senza il pagamento di alcun riscatto poco prima della battaglia di Magnesia nel 190 a.C. Il rilascio del figlio fu pi\u00f9 tardi fonte di problemi per Scipione Africano di fronte al senato.\nSebbene conducesse una vita dissoluta, riusc\u00ec, grazie all'aiuto del segretario di suo padre, tale Gaio Cicereio, a divenire pretore nel 174 a.C. Nel corso dello stesso anno fu tuttavia espulso dal senato mediante una legge che andava a colpire l'intera famiglia degli Scipioni, che stava acquisendo un considerevole potere in Roma.\nLa data della sua morte resta sconosciuta; \u00e8 probabile tuttavia che sia morto tra il 174 e il 170 a.C.; non si hanno notizie di un suo matrimonio, e mor\u00ec dunque senza eredi maschi che perpetuassero la sua stirpe. Secondo alcune fonti, fu un precario stato di salute a impedirgli di percorrere regolarmente il \"cursus honorum\" e a precludergli una normale vita familiare.\nLa sua morte spinse il fratello Publio Cornelio Scipione, anch'egli privo di eredi maschi, ad adottare il cugino, figlio di Lucio Emilio Paolo Macedonico, che prese il nome di Publio Cornelio Scipione Emiliano."}
{"id": "2040205", "revid": "287204", "url": "https://it.wikipedia.org/wiki?curid=2040205", "title": "Dhuilya", "text": " \nDhuilya \u00e8 una suddivisione dell'India, classificata come \"census town\", di 18.399 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 34' 37 N e 88\u00b0 14' 56 E.\nSociet\u00e0.\nEvoluzione demografica.\nAl censimento del 2001 la popolazione di Dhuilya assommava a 18.399 persone, delle quali 9.489 maschi e 8.910 femmine. I bambini di et\u00e0 inferiore o uguale ai sei anni assommavano a 1.562, dei quali 797 maschi e 765 femmine. Infine, coloro che erano in grado di saper almeno leggere e scrivere erano 14.986, dei quali 8.087 maschi e 6.899 femmine."}
{"id": "2040206", "revid": "287204", "url": "https://it.wikipedia.org/wiki?curid=2040206", "title": "PalaBarsacchi", "text": "Il PalaBarsacchi \u00e8 un palazzetto dello sport di Viareggio.\nStoria.\nIl Palazzetto \u00e8 intitolato alla memoria di Paolo Barsacchi, assessore allo sport prima, poi sindaco della citt\u00e0 di Viareggio, infine senatore della Repubblica Italiana. \u00c8 stato il primo palazzetto in Italia ad ospitare gare di hockey su pista al chiuso (1971). Progetto approvato con delibera di consiglio comunale n\u00b0 136 del 1965. Inizio Lavori: 1967. Inaugurazione: 19 dicembre 1970.\nA seguito del fallimento, nel 2015, della \"Viareggio Patrimonio\", societ\u00e0 in house del comune di Viareggio titolare della struttura sportiva, si svolge una gara d'asta al rialzo. Si aggiudica, con la cifra di euro il lotto e diventa il nuovo proprietario la societ\u00e0 CGC Viareggio in data 14 novembre 2017.\nStruttura.\nDi pianta rettangolare, la struttura portante verticale \u00e8 in calcestruzzo armato e copertura in laterizio armato. La zona del campo e tribune \u00e8 coperta tramite una struttura tubolare in acciaio, tamponatura esterna in muratura in parte rivestita in travertino, in parte rivestita con listelli tipo mattone e in parte intonacata. \nSi compone di un campo da basket-polifunzionale in parquet in legno 40mx20m; alloggio del custode al piano primo; locali vari al piano primo un tempo utilizzati come ambulatori di medicina sportiva; al piano terreno locali tecnologici, magazzini, spogliatoi e tre palestre; bar con accesso dall\u2019esterno. \nL\u2019impianto ha la seguente capienza: tribuna centrale spettatori; tribuna laterale est 350 spettatori; tribuna laterale ovest 350 spettatori (settore ospiti); 100 persone tra addetti e atleti.\nLa capienza complessiva dell\u2019impianto \u00e8 posti circa.:\nNei sottotribuna ci sono diverse palestre per:\nEventi Sportivi Internazionali.\nCampionato Europeo 1975 Hockey su Pista.\nSi effettu\u00f2 dal 7 settembre al 14 settembre 1975\nL'Italia pareggi\u00f2 per 1-1 con il Portogallo e perse dalla Spagna per 2-1. La partita decisiva fu Portogallo-Spagna 4-2, che laure\u00f2 i lusitani Campioni d'Europa.\nFinale Coppa Campioni 2004 Hockey su Pista.\nSi effettu\u00f2 in data 16 maggio 2004\nBarcellona - Porto = 3 - 0\nFinale Coppa Cers 2017 Hockey su Pista.\nSi effettu\u00f2 in data 30 aprile 2017\nCGC Viareggio - Barcelos = 2 - 4\nFinale Supercoppa Europea 2017 Hockey su Pista.\nSi effettu\u00f2 in data 15 ottobre 2017\nReus - Oliveirense = 4 - 7\nEventi Nazionali.\nIl CGC Viareggio hockey su pista disputa le sue partite.\nSi svolgono durante l'anno anche eventi extra-sportivi.\nIl 6 luglio 2009 fu allestita la camera ardente per le vittime dell'incidente ferroviario di Viareggio alla quale fu portato l'omaggio da 25.000 persone."}
{"id": "2040207", "revid": "767487", "url": "https://it.wikipedia.org/wiki?curid=2040207", "title": "Camillo Mezzanotte", "text": "Fu senatore del Regno d'Italia nella XVIII legislatura.\nBiografia.\nSi laure\u00f2 in legge presso l'Universit\u00e0 di Napoli. Ricopr\u00ec le seguenti cariche:\n- Consigliere comunale di Napoli\n- Vicesindaco di Napoli (sezione San Giuseppe)\n- Presidente del Consiglio provinciale di Chieti\n- Presidente della Deputazione provinciale di Chieti\n- Sindaco di Chieti (1878-1880) (1893-1895)\n- Consigliere comunale di Chieti (1873-20 novembre 1909)\n- Assessore comunale di Chieti\n- Consigliere provinciale di Chieti (1882-1895)\n- Membro della Deputazione provinciale di Chieti\n- Membro della Guardia nazionale di Napoli (1860)\n- Rappresentante della Provincia di Chieti nel Consiglio generale del Banco di Napoli"}
{"id": "2040209", "revid": "79968", "url": "https://it.wikipedia.org/wiki?curid=2040209", "title": "Filippo Facci", "text": ""}
{"id": "2040211", "revid": "1005847", "url": "https://it.wikipedia.org/wiki?curid=2040211", "title": "Corrado Moncada di Patern\u00f2", "text": "Biografia.\nNacque a Palermo il 4 giugno 1820 da Pietro, X principe di Patern\u00f2, e da Giuseppa Bajada Nobile dei marchesi di Napoli. Sposato dal 1859 con la nobildonna Stefania Starrabba Statella (1835-1903), figlia di Francesco Paolo principe di Giardinelli, e di Livia Statella dei principi del Cassaro, e dama di palazzo della Regina madre, ebbe da costei quattro figli.\nNel 1850, ebbe il suo primo incarico di natura politica come senatore aggiunto di Palermo. Alla morte del padre, avvenuta nel 1861, eredit\u00f2 tutti i titoli di famiglia. \nInsignito del titolo di Grande di Spagna nel 1861, nel 1893 il Principe di Patern\u00f2 fu nominato senatore del Regno d'Italia dalla XVIII legislatura. Di orientamento liberale, malgrado la nomina a senatore, non ha mai esercitato l'attivit\u00e0 politica militante.\nMor\u00ec a Napoli il 19 marzo 1895 all'et\u00e0 di 75 anni, a causa di un'apoplessia fulminante.\nMatrimoni e discendenza.\nCorrado Moncada Bajada, XI principe di Patern\u00f2, dalla consorte Stefania Starrabba Statella, ebbe i seguenti figli:"}
{"id": "2040212", "revid": "1573940", "url": "https://it.wikipedia.org/wiki?curid=2040212", "title": "Aspidiotus nerii", "text": "La cocciniglia bianca del limone (Aspidiotus nerii ) \u00e8 un insetto fitomizo dell'ordine dei Rhynchota Homoptera Sternorrhyncha (superfamiglia Coccoidea, famiglia Diaspididae).\nGeneralit\u00e0.\n\u00c8 una specie diffusa ovunque nelle aree del bacino del Mediterraneo, dove attacca gli agrumi e, in particolare il limone, ma essendo assai polifaga vive anche su altre piante, all'aperto e in serra: olivo, aucuba, edera, oleandro, palma, acacia, agave, carrubo, asparago, ecc.\nDescrizione.\n\u00c8 riconoscibile per il colore e la forma dei corpi (follicolo). \nCome in tutti i Diaspini, la femmina e le neanidi di 2\u00aa et\u00e0 sono racchiuse in un follicolo, un involucro protettivo costruito con seta, cera, escrementi ed esuvie degli stadi preimmaginali precedenti. Il follicolo femminile \u00e8 rotondeggiante, lungo circa 2 mm, \u00e8 di colore nocciola chiaro, con esuvie di colore giallo poste al centro.\nIl follicolo maschile, che interessa solo la neanide di 2\u00aa et\u00e0, \u00e8 pi\u00f9 piccolo di quello femminile, di colore bianco candido e di forma leggermente ovale.\nCiclo biologico.\nLa cocciniglia svolge nei nostri ambienti 3-4 generazioni annuali. L\"Aspidiotus nerii\" trascorre il periodo invernale in vari stadi di sviluppo con prevalenza, per\u00f2, dello stadio di femmina non fecondata.\nIn primavera le femmine vengono fecondate dai maschi ed inizia la deposizione delle uova (da 50 a 100 unit\u00e0). Le neanidi della 1\u00aa generazione nascono in maggio dopo 15 giorni di incubazione, abbandonano il follicolo materno e, dopo un periodo di mobilit\u00e0 di alcune ore, si fissano ed iniziano l'attivit\u00e0 trofica avviando nel contempo la formazione dello scudetto protettivo.\nRaggiunta la maturit\u00e0, queste femmine generano la 2\u00aa generazione, con la comparsa delle neanidi in luglio. Seguono poi la 3\u00aa generazione, con la nascita delle neanidi in settembre, e nelle localit\u00e0 pi\u00f9 calde un'eventuale 4\u00aa generazione.\nDanni.\nSugli agrumi il diaspino attacca generalmente rami, foglie e frutti, provocando un generale deperimento della pianta.\nLa cocciniglia infesta preferibilmente la pagina inferiore delle foglie, ricoprendola talora interamente.\nIl danno sulle foglie, in seguito alla sottrazione dei succhi vegetali si manifesta con ingiallimenti, disseccamenti e filloptosi.\nI danni pi\u00f9 massicci interessano i frutti di limone sui quali \u00e8 presente spesso in gran numero formando talora incrostazioni ben evidenti. I frutti colpiti stentano a crescere e perdono valore commerciale. Sui limoni, in particolare, le zone circostanti i punti di insediamento delle cocciniglie rimangono di colore verde e spiccano fortemente sul frutto maturo. Infatti, anche un lieve attacco lascia maculature circoscritte ma deturpanti sui frutti, arrecando un danno di tipo estetico con conseguente deprezzamento del prodotto.\nAntagonisti.\nQuesto fitofago \u00e8 limitato da numerosi parassitoidi e predatori.\nFra i predatori si annoverano diversi Coleotteri Coccinellidi, quali \"Chilocorus bipustulatus\", \"Exochomus quadripustulatus\", \"Lindorus lophantae\" e \"Scymnus spp.\"\nFra i parassitoidi vi sono Imenotteri Calcidoidei Afelinidi come \"Encarsia citrina\" (syn. \"Aspidiotiphagus citrinus\"), e \"Aphytis spp.\" ectofagi.\nDifesa.\nPer il suo controllo risultano soddisfacenti i trattamenti con oli bianchi all'1-2%, alla comparsa delle neanidi mobili."}
{"id": "2040216", "revid": "599013", "url": "https://it.wikipedia.org/wiki?curid=2040216", "title": "Jarvis Hayes", "text": ""}
{"id": "2040218", "revid": "2143592", "url": "https://it.wikipedia.org/wiki?curid=2040218", "title": "Monte Br\u00e8", "text": "Il monte Br\u00e8, alto 933\u00a0m s.l.m. \u00e8 un monte della Svizzera sito nel Canton Ticino, nei pressi della citt\u00e0 di Lugano. Sulle sue pendici si adagiano i quartieri luganesi di Gandria, Castagnola-Cassarate e Viganello.\nSalita alla vetta.\nLa vetta del monte Br\u00e8 \u00e8 raggiungibile in funicolare da Castagnola-Cassarate o in automobile. Dalla vetta in 15 minuti si scende verso il quartiere di Br\u00e8, un nucleo abitato ancora conservato allo stato agreste, con le case e strade in sasso.\nA facilitare l'accesso al centro abitato \u00e8 inoltre una funicolare, in funzione sin dal 1910.\nMonumenti e luoghi d'interesse.\nL'arredo artistico del quartiere comprende opere di Aligi Sassu, Gianfredo Camesi, Antonio L\u00fc\u00f6nd, Marco Prati, l'iracheno Al Fadhil e altri 20 artisti riconosciuti a livello nazionale ed internazionale. La Via Crucis che orna l'interno della chiesa di Br\u00e8 sopra Lugano Centro \u00e8 opera del pittore Jozsef Bir\u00f2, mentre all'esterno troviamo un affresco di Luigi Taddei.\nUna vasta rete di sentieri portano al monte Boglia (1516\u00a0m), all'Alpe Bolla (1129\u00a0m) e al quartiere di Cureggia (655\u00a0m).\nUn percorso naturalistico e archeologico invita l'escursionista a passare dagli 800\u00a0m di Br\u00e8 sopra Lugano, ai 340\u00a0m del quartiere di Gandria, un ameno villaggio in riva al lago di Lugano."}
{"id": "2040219", "revid": "287204", "url": "https://it.wikipedia.org/wiki?curid=2040219", "title": "Dhatrigram", "text": " \nDhatrigram \u00e8 una suddivisione dell'India, classificata come \"census town\", di 9.609 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 16' 22 N e 88\u00b0 18' 38 E.\nSociet\u00e0.\nEvoluzione demografica.\nAl censimento del 2001 la popolazione di Dhatrigram assommava a 9.609 persone, delle quali 5.033 maschi e 4.576 femmine. I bambini di et\u00e0 inferiore o uguale ai sei anni assommavano a 1.056, dei quali 535 maschi e 521 femmine. Infine, coloro che erano in grado di saper almeno leggere e scrivere erano 6.551, dei quali 3.822 maschi e 2.729 femmine."}
{"id": "2040223", "revid": "119991", "url": "https://it.wikipedia.org/wiki?curid=2040223", "title": "Niccol\u00f2 di Pitigliano", "text": ""}
{"id": "2040226", "revid": "287204", "url": "https://it.wikipedia.org/wiki?curid=2040226", "title": "Dharmapur", "text": " \nDharmapur \u00e8 una suddivisione dell'India, classificata come \"census town\", di 5.384 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 52' 36 N e 88\u00b0 23' 17 E.\nSociet\u00e0.\nEvoluzione demografica.\nAl censimento del 2001 la popolazione di Dharmapur assommava a 5.384 persone, delle quali 2.746 maschi e 2.638 femmine. I bambini di et\u00e0 inferiore o uguale ai sei anni assommavano a 553, dei quali 308 maschi e 245 femmine. Infine, coloro che erano in grado di saper almeno leggere e scrivere erano 3.797, dei quali 2.074 maschi e 1.723 femmine."}
{"id": "2040232", "revid": "287204", "url": "https://it.wikipedia.org/wiki?curid=2040232", "title": "Deuli", "text": " \nDeuli \u00e8 una suddivisione dell'India, classificata come \"census town\", di 8.165 abitanti, situata nel distretto di Midnapore Ovest, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 12' 21 N e 87\u00b0 47' 50 E.\nSociet\u00e0.\nEvoluzione demografica.\nAl censimento del 2001 la popolazione di Deuli assommava a 8.165 persone, delle quali 4.268 maschi e 3.897 femmine. I bambini di et\u00e0 inferiore o uguale ai sei anni assommavano a 923, dei quali 464 maschi e 459 femmine. Infine, coloro che erano in grado di saper almeno leggere e scrivere erano 5.674, dei quali 3.276 maschi e 2.398 femmine."}
{"id": "2040234", "revid": "599013", "url": "https://it.wikipedia.org/wiki?curid=2040234", "title": "Chris Mihm", "text": "Dopo aver giocato nel basket collegiale presso la University of Texas at Austin, \u00e8 stato scelto con la 7\u00aa scelta assoluta nel draft NBA 2000 da parte dei Chicago Bulls.\nCarriera NBA.\nCleveland Cavaliers (2000\u20132003).\nMihm \u00e8 stato selezionato nel 2000 con la 7\u00aa scelta dai Chicago Bulls, ma \u00e8 stato poi immediatamente girato ai Cleveland Cavaliers in uno scambio con Jamal Crawford. Durante la sua stagione da rookie, ha fatto parte del quintetto iniziale in 43 delle 59 partite per i Cavs, ma alcuni infortuni gli hanno fatto perdere 23 partite.\nNella sua seconda stagione con i Cavaliers, ha fatto parte del quintetto iniziale 60 delle 74 partite che ha giocato, ma ha perso otto partite per una contusione al ginocchio destro. Nella sua terza stagione, ha perso le prime 27 partite a causa di un problema ai legamenti del ginocchio. Ha iniziato la stagione 2003-2004 con i Cavaliers, giocando 22 gare. A dicembre \u00e8 stato poi scambiato ai Boston Celtics insieme ai compagni di squadra Tony Battie, Kedrick Brown e Eric Williams in cambio di Ricky Davis, Michael Stewart e una futura seconda scelta al draft.\nBoston Celtics (2003\u20132004).\nA Boston, Mihm \u00e8 stato prevalentemente una riserva dietro all'altro centro Mark Blount. Mihm ha giocato in 54 partite per i Celtics. Nella off-season \u00e8 stato ceduto ai Los Angeles Lakers insieme a Chucky Atkins e Jumaine Jones in cambio dei contratti di Gary Payton e Rick Fox e di una futura scelta al primo turno.\nLos Angeles Lakers (2004\u20132009).\nNella sua prima stagione con i Lakers, Mihm ha giocato come centro titolare in tutte le sue 75 partite. Ha mancato 7 partite a causa di un disturbo gastrointestinale e di una caviglia destra dolorante. Ha anche avuto i suoi \"career high\" di 25 punti con 11/18 dal campo in occasione della partita del 12 dicembre 2004 contro Orlando.\nNella sua seconda stagione con i Lakers, \u00e8 entrato in campo con il quintetto iniziale 56 volte in 59 partite, con una media di 10,2 punti in carriera su 5,5 tiri dal campo. Ha perso 6 partite a causa di una spalla destra infortunata e ha perso 17 partite di stagione regolare oltre a tutte quelle dei play-off di quell'anno a causa di una caviglia destra molto dolorante.\nNella stagione successiva, ha perso tutte le partite perch\u00e9 stava recuperando dai suoi interventi all'articolazione della caviglia.\nRifirmato dai Lakers, \u00e8 tornato a giocare una partita NBA nell'ottobre 2007, a oltre un anno e mezzo dall'ultima apparizione. Nell'arco di due anni, tuttavia, \u00e8 riuscito a giocare complessivamente solo 41 partite di regular season sulle 164 totali, pi\u00f9 una partita di play-off in cui \u00e8 stato comunque utilizzato meno di 3 minuti.\nMemphis Grizzlies (2009).\nIl 18 febbraio 2009, Mihm \u00e8 stato scambiato con i Grizzlies in cambio di una seconda scelta al secondo turno nel draft NBA 2013. Tuttavia, Mihm non ha mai giocato per i Grizzlies dopo aver subito un'operazione chirurgica alla caviglia destra. Di conseguenza, ha finito per ritirarsi dal basket professionistico."}
{"id": "2040241", "revid": "1652635", "url": "https://it.wikipedia.org/wiki?curid=2040241", "title": "Gran Premio del Belgio 2001", "text": "Il Gran Premio del Belgio 2001 \u00e8 stato la quattordicesima prova del Campionato mondiale di Formula 1 2001. Disputata il 2 settembre sul circuito di Spa-Francorchamps, la corsa fu vinta da Michael Schumacher su Ferrari; il pilota tedesco conquist\u00f2 cos\u00ec la cinquantaduesima vittoria in carriera, superando Alain Prost nella graduatoria dei piloti pi\u00f9 vincenti di sempre. Dietro di lui giunsero David Coulthard e Giancarlo Fisichella, che completarono il podio. A punti arrivarono anche Mika H\u00e4kkinen, Rubens Barrichello e, per l'ultima volta in carriera, Jean Alesi.\nIl Gran Premio fu caratterizzato da un incidente occorso a Luciano Burti, che, a causa di una collisione con Eddie Irvine, sub\u00ec il distacco dell'alettone della propria vettura, che perse deportanza e and\u00f2 a schiantarsi contro una barriera di gomme ad oltre 250 chilometri orari. Il pilota brasiliano ne usc\u00ec senza gravi lesioni, riportando solamente una commozione cerebrale, ma la sua carriera in F1 si interruppe.\nA livello di \"audience\" la gara fece registrare ascolti elevatissimi: in Italia tenne davanti alla tv oltre 11 milioni di persone con uno share vicino al 70%, mentre la televisione belga RTBF fece segnare uno dei picchi d'ascolto pi\u00f9 alti di tutto l'anno con oltre spettatori e il 53% di share.\nVigilia.\nOrganizzazione della gara.\nLa manifestazione sportiva venne organizzata dal Royal Automobile Club of Belgium. Per l'occasione non si effettu\u00f2 alcuna modifica al circuito, ma venne ampliata la sala stampa. Oltre al Gran Premio di Formula 1 erano previsti, come gare di contorno, gli appuntamenti di Formula 3000, che si sarebbe disputato al sabato pomeriggio, e Porsche Supercup, il cui svolgimento venne previsto la domenica mattina.\nProspettive future.\nAlla vigilia della gara la FIA rese nota la prima bozza di calendario per la stagione 2002. Questa versione del documento, poi confermata, non vedeva cambiamenti rispetto al 2001, eccezion fatta per l'inversione di date tra il Gran Premio di Francia e quello di Gran Bretagna. Nello stesso tempo, per\u00f2, Bernie Ecclestone mise in dubbio la permanenza della gara belga nel 2003 (come infatti accadde, visto che la corsa torn\u00f2 a disputarsi dal 2004) a causa della stringente normativa sul tabacco, introdotta nel 1997, che impediva la pubblicit\u00e0 di prodotti da questo derivati anche durante i grandi eventi sportivi.\nQuesta dichiarazione suscit\u00f2 immediatamente la reazione di Serge Kubla, ministro vallone dell'economia, e dei media belgi, i quali evidenziarono come il Gran Premio era una delle principali fonti di sostentamento del turismo, visto che portava nelle casse degli alberghi della provincia di Liegi una cifra superiore ai 200 milioni di franchi e le vendite di biglietti, souvenir e gadget vari generavano introiti compresi tra i 500 e i 700 milioni, i quali andavano nelle casse della societ\u00e0 di Ecclestone.\nAspetti tecnici.\nLa Williams fu la squadra che port\u00f2 il maggior numero di novit\u00e0 tecniche per l'appuntamento mondiale in terra belga: venne infatti utilizzata da Ralf Schumacher una versione evoluta della FW23. Questa era caratterizzata da un telaio realizzato con nuove tecniche di fabbricazione, pi\u00f9 leggero di circa tre chilogrammi rispetto al precedente, grazie alle modifiche apportate nella zona di attacco con le fiancate, che a loro volta divennero pi\u00f9 schiacciate, seppur avessero pinne laterali pi\u00f9 larghe ed evidenti. L'idea dei progettisti era infatti quella di migliorare l'aerodinamica della monoposto favorendo una migliore penetrazione dei flussi d'aria. Vennero modificati anche il profilo estrattore, con canali pi\u00f9 alti e squadrati, e i radiatori, resi pi\u00f9 piccoli. Differente pure l'alettone anteriore, che presentava una inedita pinna al suo interno.\nAnche la Ferrari present\u00f2 un nuovo alettone anteriore, caratterizzato da un insieme di soluzioni gi\u00e0 provate nei precedenti Gran Premi ed adattati per l'esigenza alla gara belga, mentre la McLaren non apport\u00f2 nuove modifiche alle proprie vetture. Benetton, Arrows e Jaguar confermarono le novit\u00e0 tecniche gi\u00e0 utilizzate a Budapest, mentre la Minardi fabbric\u00f2 un nuovo cambio. Pi\u00f9 corpose le modifiche sulle Prost, che adottarono nuove sospensioni posteriori con struttura deformabile e un nuovo semiasse, caratterizzato da un grosso profilo estrattore.\nLa Jordan e la BAR non confermarono invece le novit\u00e0 apportate in Ungheria e non portarono alcuna nuova soluzione visto che entrambe le squadre stavano gi\u00e0 lavorando alla progettazione della vettura per la stagione seguente.\nAspetti sportivi.\nNel fine settimana del Gran Premio venne reso noto il passaggio di Giancarlo Fisichella alla Jordan in uno scambio che avrebbe portato Jarno Trulli alla Renault per la stagione successiva. Il pilota romano aveva infatti chiesto a Flavio Briatore, direttore tecnico del team, un rinnovo triennale del contratto, ma gli venne rifiutato. L'appuntamento belga rappresent\u00f2 l'ultima gara in Formula 1 per Tarso Marques che, a partire dalla gara di Monza, sarebbe stato sostituito da Alex Yoong, sostenuto dal governo malese e dalla societ\u00e0 di scommesse Magnum.\nLa Prost rinnov\u00f2 poi con la Ferrari l'accordo per la fornitura di motori anche per la stagione 2002. Sempre in tema di propulsori divenne ufficiale il passaggio per il campionato successivo della Minardi ai motori Asiatech, forniti a titolo gratuito e in versione aggiornata rispetto a quelli utilizzati dalla Arrows. Infine la McLaren rinnov\u00f2 il contratto di sponsorizzazione con la Mobil 1.\nAi box era inoltre presente l'ex campione del mondo Nigel Mansell, reduce da un'esibizione a Donington alla guida di una Jordan biposto.\nProve libere.\nResoconto.\nDurante la sessione di prove del venerd\u00ec Michael Schumacher sfrutt\u00f2 la pista asciutta nei primi minuti per marcare il miglior crono in 1'48\"655. A seguito di un violento scroscio d'acqua, per\u00f2, fu anche protagonista di un incidente, per molti aspetti analogo a quello avvenuto con Coulthard nell'edizione 1998: il pilota tedesco, che stava entrando nel \"Raidillon\", non riusc\u00ec a vedere in tempo la Jaguar di Pedro de la Rosa e la tampon\u00f2, danneggiando il proprio alettone e ritrovandosi con la gomma anteriore destra bloccata. Schumacher, pur se deluso dal fatto di aver perso un'ora di prove, si dimostr\u00f2 tranquillo, affermando che per lui si trattava di un normale incidente. Medesimo fu lo stato d'animo di De la Rosa, che non si scompose particolarmente per l'accaduto. Il secondo miglior tempo fu ottenuto, invece, da Jarno Trulli che precedeva l'altro ferrarista Barrichello e Giancarlo Fisichella. Pi\u00f9 in difficolt\u00e0 le McLaren, con H\u00e4kkinen quinto e Coulthard costretto ai box per tutta la mattinata a causa di un contatto con un guard-rail che aveva danneggiato la sua vettura. Ancora pi\u00f9 indietro le Williams, con Ralf Schumacher settimo con la nuova versione della FW23 e Montoya sedicesimo.\nProprio le vetture del team di Grove si imposero nella sessione del sabato facendo registrare i migliori parziali, staccando nettamente H\u00e4kkinen, terzo a circa un secondo. Tra l'altro le prove partirono con due ore di ritardo per l'impossibilit\u00e0 dell'elicottero medico di decollare e durarono appena quarantacinque minuti.\nRisultati.\nNella prima sessione del venerd\u00ec, si ebbe la seguente situazione:\nNella seconda sessione del venerd\u00ec, si ebbe la seguente situazione:\nNella prima sessione del sabato, si ebbe la seguente situazione:\nQualifiche.\nResoconto.\nLa sessione di qualifiche del sabato si svolse con la pista che andava progressivamente asciugandosi: in questa situazione, le gomme della Michelin risultarono pi\u00f9 competitive delle Bridgestone e questo, insieme ad una buona scelta di tempo nello scendere in pista, permise alla Williams - BMW di conquistare la prima fila, con Montoya in pole position e Ralf Schumacher secondo. Le monoposto inglesi costruirono il loro vantaggio in particolar modo nel settore centrale, girando in quel tratto un secondo e mezzo pi\u00f9 veloce di Michael Schumacher, abile a sfruttare l'ultimo tentativo a sua disposizione per ottenere la terza piazza sulla griglia di partenza. La superiorit\u00e0 delle gomme francesi venne comunque confermata anche dall'ottima prestazione di Frentzen, quarto con la Prost. Quinto tempo per Barrichello, unico pilota tra i primi ad aver ottenuto il suo miglior tempo con gomme intermedie, seguito dalla BAR di Villeneuve, la McLaren di H\u00e4kkinen e la Benetton di Fisichella. Solo nono Coulthard, giunto davanti a Pedro de la Rosa. La sesta fila venne invece occupata da Olivier Panis e Kimi R\u00e4ikk\u00f6nen, i quali erano seguiti da Jean Alesi, alla sua seconda gara in Jordan, e Nick Heidfeld. Proprio il francese era riuscito a precedere il compagno di squadra Jarno Trulli, giunto solo sedicesimo e preceduto pure da Jenson Button. Eddie Irvine e Luciano Burti, invece, non andarono oltre la nona fila, mentre le ultime quattro posizioni erano occupate da Jos Verstappen, Fernando Alonso, Enrique Bernoldi e Tarso Marques.\nLe due Arrows e le due Minardi, nonostante superassero il limite del 107%, necessario per poter prendere parte alla gara, vennero comunque ammesse sullo schieramento di partenza in ragione del fatto che le qualifiche si disputarono in condizioni di natura eccezionale. Per la stessa ragione venne rigettato dai commissari il reclamo sporto da Ron Dennis contro diciassette vetture, tra cui quella del suo pilota Coulthard, che avevano migliorato i propri tempi sul giro in regime di bandiere gialle dopo che la Sauber di Nick Heidfeld si era arrestata in una posizione pericolosa.\nWarm up.\nResoconto.\nNel warm up, disputato su pista asciutta, il miglior tempo venne ottenuto da Michael Schumacher, con un parziale di 1'49\"495. Il tedesco era seguito da Mika H\u00e4kkinen, mentre Juan Pablo Montoya, che aveva ottenuto il miglior tempo durante le qualifiche non and\u00f2 oltre il settimo posto.\nDurante questa sessione di prove, poi, Fernando Alonso fu protagonista di un incidente in cui distrusse completamente la sua Minardi. Lo spagnolo, infatti, perse il controllo della monoposto all'uscita della curva \"Stavelot\", colpendo le barriere di protezione in maniera violenta. Risult\u00f2 comunque illeso e pot\u00e9 cos\u00ec prendere parte alla gara.\nRisultati.\nNel warm up si ebbe la seguente situazione:\nGara.\nResoconto.\nPrima partenza.\nIl Gran Premio si svolse domenica 2 settembre davanti a circa spettatori. La partenza dovette essere ripetuta pi\u00f9 volte: a pochi secondi dal via, infatti, si spensero i motori delle monoposto sia di Tarso Marques che di Heinz-Harald Frentzen e furono costretti a ripartire dal fondo dello schieramento. Il tedesco decise quindi di modificare la propria strategia di gara, passando dalle due soste che aveva programmato ad un'unica fermata ai box. Una volta ripetuta la procedura, fu Montoya ad incappare nel medesimo errore prima del giro di ricognizione ed a subire analogo trattamento.\nLa gara venne quindi accorciata di due giri e alla partenza Ralf Schumacher riusc\u00ec a mantenere il comando della corsa, seguito dalle due Ferrari del fratello Michael e di Barrichello, che a loro volta precedevano Fisichella, Villeneuve, H\u00e4kkinen e Coulthard. Il tedesco della Ferrari, gi\u00e0 nel corso del primo passaggio, riusc\u00ec a portarsi in testa, superando il fratello in staccata a \"Les Combes\", mentre i due piloti McLaren sopravanzavano il canadese della BAR. Al passaggio successivo fu invece Jean Alesi a guadagnare due posizioni, scavalcando sia De la Rosa che Panis, e portandosi al decimo posto. Nel corso del terzo giro fu costretto ad abbandonare la corsa Fernando Alonso a causa di un problema alla trasmissione, mentre Fisichella perdeva due posizioni a favore dei piloti McLaren.\nAl quinto giro Burti tent\u00f2 un sorpasso ai danni di Irvine alla curva \"Blanchimont\". Il nordirlandese, non aspettandosi un attacco del brasiliano in quel punto della pista, chiuse la traiettoria e urt\u00f2 la Prost, che perse l'alettone e divenne praticamente ingovernabile: Burti, non pi\u00f9 in grado di controllare la propria vettura, si schiant\u00f2 a 250 chilometri orari contro le barriere di protezione. \nI commissari (aiutati da Irvine, la cui auto si era fermata poco pi\u00f9 avanti nella via di fuga) impiegarono diversi minuti per estrarre la monoposto (distrutta quasi completamente, ad eccezione dell'abitacolo) dalle gomme di protezione, ma Burti riport\u00f2 solamente una commozione cerebrale. Ciononostante, questo incidente segn\u00f2 di fatto la fine della carriera del brasiliano in Formula 1. La gara venne sospesa con l'esposizione della bandiera rossa e si rese quindi necessaria una nuova partenza, con i piloti schierati nell'ordine che avevano due giri prima dell'interruzione. Alonso, R\u00e4ikk\u00f6nen, Irvine e Burti (quest'ultimo trasferito all'ospedale di Liegi per accertamenti) non presero parte a questa seconda partenza, essendosi ritirati prima della sospensione della corsa.\nSeconda partenza.\nBasandosi sul regolamento, la durata della gara a partire dalla ripartenza venne stabilita in trentasei giri. All'avvio del giro di ricognizione, la Williams di Ralf Schumacher rimase ferma sullo schieramento, sollevata sui cavalletti per permettere ai meccanici di completare alcune riparazioni, senza incorrere nella penalit\u00e0 prevista nel caso in cui avessero continuato a lavorare sulla monoposto a quindici secondi dall'inizio della procedura di partenza. Il pilota tedesco fu per\u00f2 costretto a schierarsi in fondo al gruppo.\nAl via, Michael Schumacher mantenne la testa della corsa davanti a Fisichella, Barrichello, Coulthard, Button, H\u00e4kkinen e Trulli. Al centro dello schieramento, invece, Montoya si tocc\u00f2 con de la Rosa, coinvolgendo nel contatto pure il tedesco Nick Heidfeld. Questi ultimi furono costretti al ritiro, mentre il colombiano pot\u00e9 continuare la gara, ma al passaggio seguente il suo propulsore cedette e dovette abbandonare. Nel frattempo H\u00e4kkinen riusc\u00ec a portarsi in quinta posizione sopravanzando Button, che nel giro di pochi passaggi venne superato anche da Trulli, Alesi e Jacques Villeneuve. Fisichella, avendo un ritmo gara inferiore a quello di Schumacher, permise al tedesco di accumulare un buon vantaggio, mentre coloro che lo seguivano non riuscivano a passarlo.\nAl sesto giro Trulli fu il primo a rifornire, visto che in precedenza nessuno aveva approfittato dell'interruzione della gara per eseguire la sosta ai box in quanto questo avrebbe comportato l'arretramento all'ultima posizione in griglia. Nei giri seguenti venne imitato da tutti gli altri piloti, che, eccezion fatta per Barrichello, mantennero le medesime posizioni. Il brasiliano, infatti, scivol\u00f2 dietro a Mika H\u00e4kkinen, al quinto posto. Nel frattempo Panis venne penalizzato con uno \"stop&amp;go\" di dieci secondi per aver superato la linea bianca che marca l'uscita dalla pit-lane. Intanto Barrichello, nel tentativo di guadagnare la quarta piazza, urt\u00f2 delle gomme alla variante \"Bus Stop\" e fu costretto a rientrare ai box per cambiare il musetto. Durante lo stesso passaggio, a causa di un incidente Button fu costretto al ritiro. Fisichella continuava ad occupare la seconda piazza, rallentando Coulthard, pi\u00f9 veloce del pilota romano, ma non in grado di sopravanzarlo e permettendo quindi a Schumacher di ampliare ulteriormente il suo margine nei confronti degli inseguitori.\nAl diciannovesimo giro Trulli inizi\u00f2 la seconda tornata di soste ai box; l'ultimo a rifornire fu proprio il leader della gara, che riforn\u00ec al venticinquesimo passaggio. Da questo momento il tedesco della Ferrari si limit\u00f2 ad amministrare il proprio vantaggio. Tre giri dopo Coulthard riusc\u00ec a portarsi molto vicino a Fisichella, rallentato dal doppiaggio della Arrows di Bernoldi, e successivamente a passarlo. La nuova classifica che si andava delineando vedeva Schumacher in testa, seguito da Coulthard, Fisichella, H\u00e4kkinen, Trulli, Alesi, Barrichello e Ralf Schumacher. Il francese della Jordan, pressato ormai da alcuni giri dal brasiliano della Ferrari, fu costretto a cedere la sua posizione nel corso del trentatreesimo giro. Contemporaneamente il suo compagno di squadra dovette ritirarsi.\nIl pilota francese, per\u00f2, si trovava a duellare, per mantenere il sesto posto, con Ralf Schumacher. La buona velocit\u00e0 di punta della sua vettura gli permise comunque di resistere fino alla fine e di mantenere la sua posizione, conquistando cos\u00ec un altro punto nel mondiale. La vittoria and\u00f2 dunque a Michael Schumacher ed essendo la cinquantaduesima in Formula 1 il pilota tedesco riusc\u00ec a battere il precedente record di cinquantuno appartenente ad Alain Prost. Dietro di lui giunsero Coulthard, Fisichella, che conquist\u00f2 l'ultimo e centoduesimo podio nella storia della Benetton, H\u00e4kkinen, Barrichello e, appunto, Alesi, per l'ultima volta a punti in carriera.\nPolemiche dopo la gara.\nNel dopo gara tenne banco principalmente la polemica tra Luciano Burti ed Eddie Irvine a seguito dell'incidente. Dall'ospedale di Liegi arrivarono voci che il pilota brasiliano si fosse duramente scagliato contro il nordirlandese accusandolo di essere il principale colpevole dell'incidente. Quest'ultimo si difese dicendo di non aspettarsi un attacco in quel punto della pista e di essere rimasto sorpreso. Burti, per\u00f2, ad alcuni giorni dall'accaduto disse di non aver mai fatto tali affermazioni, visto che non ricordava niente e non poteva dunque attribuire ad Irvine alcuna responsabilit\u00e0 precisa. Flavio Briatore, commentando l'episodio, disse che il pilota della Jaguar aveva commesso un errore e per questo meritava una sospensione, ma alla fine i commissari di gara della FIA giudicarono l'accaduto come un normale incidente di gara.\nPer quel che riguarda le interviste al termine del Gran Premio, Michael Schumacher afferm\u00f2 che la giornata era stata perfetta e di essere stato fortunato a ritrovarsi Fisichella alle sue spalle dopo la seconda partenza. Non manc\u00f2 inoltre di ringraziare ironicamente il fratello Ralf e la Williams per l'errore commesso, visto che, a suo dire, altrimenti la sua corsa sarebbe stata molto pi\u00f9 difficile. In casa McLaren David Coulthard, giunto secondo, disse di aver fatto tutto il possibile con la vettura che aveva a disposizione, ma non manc\u00f2 di fare i complimenti al rivale della Benetton, in grado di tenerlo dietro per buona parte della corsa, cosa che fece anche Ron Dennis. Simili le dichiarazioni rilasciate da Mika H\u00e4kkinen, che afferm\u00f2 di non aver potuto portare l'attacco ai piloti che aveva davanti, in quanto afflitto da problemi di bilanciamento della sua McLaren. Fisichella, invece, espresse soddisfazione soprattutto per i miglioramenti tecnici apportati sulla sua monoposto, che risultava cos\u00ec pi\u00f9 guidabile e pi\u00f9 facile da assettare, dichiarandosi fiducioso anche per il successivo Gran Premio d'Italia."}
{"id": "2040242", "revid": "1543377", "url": "https://it.wikipedia.org/wiki?curid=2040242", "title": "NBA Summer League", "text": "La National Basketball Association Summer League \u00e8 una lega professionistica di pallacanestro organizzata dalla NBA subito dopo il draft NBA. Le squadre che partecipano sono le franchigie NBA, rappresentate da giocatori che hanno giocato 3 o meno anni in NBA insieme ai nuovi talenti del draft.\nLe regole della lega sono uguali a quelle della NBA eccetto il limite di falli che \u00e8 pari a 10 falli (in NBA \u00e8 di 6 falli). Inoltre, le partite durano 40 minuti e non 48 come le partite della stagione regolare.\nCon l'espressione NBA Summer Legaue si intende sia la competizione organizzata a Las Vegas, che \u00e8 per distacco la pi\u00f9 importante, sia altri tornei come la Utah Jazz Summer League, precedentemente conosciuta come Rocky Mountain Revue, e la Orlando Pro Summer League, la cui ultima edizione si \u00e8 tenuta nel 2017.\nLas Vegas Summer League.\nLa prima edizione della Las Vegas Summer League si tenne nel 2004 nell'arena \"Thomas &amp; Mack Center\" della University of Nevada. Furono sei le squadre della NBA che presero parte all'evento: i Boston Celtics, i Cleveland Cavaliers, i Denver Nuggets, gli Orlando Magic, i Phoenix Suns, e Washington Wizards, per un totale di 13 partite disputate. Le tre edizioni successive, con Warren LeGarie alla guida, videro un aumento delle squadre partecipanti fino a 16, per un totale di 40 incontri disputati. Il successo delle prime edizioni convinse la NBA nel 2007 ad aggiungere il proprio marchio all'evento e da quell'anno il nome ufficiale dell'evento \u00e8 NBA Summer League. L'edizione del 2008 vide la partecipazione di 22 squadre e la sponsorizzazione di EA Sports, mentre quella del 2015 ha avuto come sponsor ufficiale Samsung. Attualmente \u00e8 il torneo estivo che coinvolge il maggior numero di squadre NBA: 24 nell'edizione 2017 e tutte e 30 nel 2018.\nMVP.\nViene assegnato sia un premio di MVP del torneo sia un riconoscimento come MVP della finale."}
{"id": "2040245", "revid": "287204", "url": "https://it.wikipedia.org/wiki?curid=2040245", "title": "HMS Antelope (F170)", "text": "La HMS \"Antelope\" (Pennant number F170), dodicesima nave da guerra britannica a portare questo nome, era una fregata type 21 della Royal Navy, costruita dai cantieri Vosper Thornycroft di Southampton, varata il 16 marzo 1972 ed entrata in servizio il 19 luglio 1975. Partecip\u00f2 alla Guerra delle Falkland. Fu l'unica unit\u00e0 della sua classe su cui non vennero mai montati i lanciamissili Exocet.\nIl 23 maggio 1982, mentre l\"Antelope\" si trovava all'imbocco della baia di San Carlos in missione di protezione antiaerea di una testa di ponte sbarcata due giorni prima, fu attaccata dagli Skyhawk della Fuerza A\u00e9rea Argentina. Due bombe da 500\u00a0kg, lanciate dai piloti argentini tenente Luciano Guadagnini e sottotenente Hugo G\u00f3mez, colpirono la nave ma senza esplodere. La nave fu spostata in acque pi\u00f9 sicure, e degli artificieri salirono a bordo per tentare il disinnesco delle due bombe. Durante queste manovre la spoletta a tempo di una delle bombe deton\u00f2. La nave fu squarciata dalla linea di galleggiamento al fumaiolo e l'esplosione innesc\u00f2 degli incendi che dalle sale macchine si diffusero rapidamente al resto della nave. Vista l'impossibilit\u00e0 di salvare la nave, il comandante Nick Tobin diede l'ordine di abbandono. Egli lasci\u00f2 per ultimo la nave, e cinque minuti dopo i depositi munizioni iniziarono ad esplodere.\nLe esplosioni proseguirono tutta la notte, e il mattino successivo l\"Antelope\" galleggiava ancora, pur con la chiglia spezzata e le sovrastrutture ridotte ad un ammasso di rottami semifusi e contorti. Lo stesso giorno l\"Antelope\" si spezz\u00f2 in due e affond\u00f2."}
{"id": "2040252", "revid": "287204", "url": "https://it.wikipedia.org/wiki?curid=2040252", "title": "Dhakuria", "text": " \nDhakuria \u00e8 una suddivisione dell'India, classificata come \"census town\", di 8.842 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 57' 32 N e 88\u00b0 47' 20 E.\nSociet\u00e0.\nEvoluzione demografica.\nAl censimento del 2001 la popolazione di Dhakuria assommava a 8.842 persone, delle quali 4.488 maschi e 4.354 femmine. I bambini di et\u00e0 inferiore o uguale ai sei anni assommavano a 1.020, dei quali 526 maschi e 494 femmine. Infine, coloro che erano in grado di saper almeno leggere e scrivere erano 6.243, dei quali 3.418 maschi e 2.825 femmine."}
{"id": "2040253", "revid": "585241", "url": "https://it.wikipedia.org/wiki?curid=2040253", "title": "Ciclofficina", "text": "Le ciclofficine, o ciclofficine popolari, sono ambienti dotati di attrezzatura specifica per la riparazione di biciclette, messi a disposizione da associazioni ciclistiche o collettivi, dove chiunque pu\u00f2 riparare il proprio velocipede lasciando un'offerta libera, anche grazie alla collaborazione con gli altri utenti.\nLe ciclofficine sono divenute frequentati punti di incontro per coloro che usano normalmente le biciclette come mezzo di trasporto.\nLa filosofia.\nNell'ottica della promozione della cosiddetta mobilit\u00e0 sostenibile si intende allargare il pi\u00f9 possibile l'uso generale della bicicletta anche attraverso una migliore conoscenza del funzionamento del mezzo stesso: per questo l'attivit\u00e0 non ha finalit\u00e0 di lucro e il suo obiettivo \u00e8 invece quello di promuovere l'utilizzo della bicicletta come mezzo di trasporto, di aumentare il recupero delle biciclette altrimenti destinate alla spazzatura e di facilitare il recupero della manualit\u00e0. Normalmente le ciclofficine agiscono come attori responsabili del territorio in cui sono inserite, tentando di risolverne i problemi anche grazie all'organizzazione o alla partecipazione ad attivit\u00e0 collaterali come fiere, feste, manifestazioni, raccolte firme.\nIl carattere delle ciclofficine tende ad essere di tipo inclusivo pi\u00f9 che esclusivo: pertanto sono generalmente benvenute anche le persone che non hanno tempo per autoriparare la propria bicicletta e che invece preferiscono che altre persone la riparino per loro, lasciando un'offerta commisurata al lavoro svolto. In questi casi la ciclofficina pu\u00f2 prevedere o meno di ricompensare economicamente il lavoro svolto dal ciclomeccanico.\nBasandosi sull'impegno di persone che amano la bicicletta, in una ciclofficina si possono compiere riparazioni sperimentali che non verrebbero prese in considerazione dalla maggior parte delle officine commerciali, ad esempio perch\u00e9 non molto convenienti dal punto di vista economico, quali il recupero di vecchie biciclette. Questo tipo di attivit\u00e0, coniugato con la creativit\u00e0 tipica di questi laboratori, ha come effetto collaterale la nascita di nuovi e unici modelli di biciclette frutto della combinazione di pezzi provenienti da mezzi di differente foggia, colore e dimensione.\nLe ciclofficine propongono anche corsi di autoriparazione la cui finalit\u00e0 \u00e8 quella di creare interazione e socializzazione tra i partecipanti, oltre ad insegnare il modo per affrontare la manutenzione del mezzo.\nAttivit\u00e0.\nLe attivit\u00e0 delle ciclofficine sono innanzitutto la riparazione delle biciclette, ma non meno importanti sono i fini sociali degli spazi: scambio di esperienze, scambio di informazioni e nozioni riguardanti la manutenzione e la riparazione delle biciclette.\nTalvolta vengono promosse gare di \"cicloriparazione\" (riparazione di biciclette) a squadre cui partecipano sia liberi cicloamatori che gruppi provenienti da diverse ciclofficine."}
{"id": "2040257", "revid": "125668839", "url": "https://it.wikipedia.org/wiki?curid=2040257", "title": "Derby calcistici in Italia", "text": "Il calcio pionieristico italiano era caratterizzato dalla presenza di svariate squadre nelle stesse citt\u00e0 e i numerosi incontri fra sodalizi del medesimo nucleo urbano costituivano addirittura la fase preliminare del campionato, valida per l'accesso alle finali nazionali.\nNel corso degli anni 1920 furono poi i gerarchi fascisti, accortisi del grande potenziale propagandistico insito in quello che era divenuto il primo sport nazionale, a imporre d'autorit\u00e0 la semplificazione dell'organico delle singole citt\u00e0: se da una parte, infatti, la presenza di rivalit\u00e0 all'interno di uno stesso nucleo urbano contrastava con la visione corporativa del regime, dall'altra la riduzione della dotazione societaria dei singoli centri permise la creazione di nuovi posti disponibili per un maggior numero di citt\u00e0. Di regola, ogni capoluogo italiano venne dotato di una singola societ\u00e0 che potesse rappresentarlo a livello professionistico, norma da cui vennero esentati solo i tre maggiori centri del Nord, Genova, Milano e Torino, luoghi dove il campionato italiano era nato e che annoveravano tifoserie oramai troppo corpose e antagoniste; fu invece per la forte resistenza dei dirigenti della Lazio a confluire nella neonata Associazione Sportiva Roma che lo stesso trattamento fu riservato a Roma, la capitale.\nRoma, prima della fusione tra Alba, Roman e Fortitudo che dette origine alla A.S. Roma, aveva ben otto squadre che militavano nel campionato organizzato dalla Lega Sud: Foot Ball Club di Roma (meglio nota come Roman), Societ\u00e0 Sportiva Alba Roma, Fortitudo, Lazio, Societ\u00e0 Sportiva Pro Roma, Societ\u00e0 Sportiva Juventus Roma, Club Sportivo Audace Roma e Unione Sportiva Romana.\nIl primo derby in assoluto, passato agli annali in un incontro ufficiale del massimo campionato italiano, fu giocato a Torino l'8 maggio 1898 fra l'Internazionale e la Torinese, squadre dalla cui fusione nascer\u00e0 il Torino.\nSuccessivamente quando nel 1929 nacque la Serie A, vi si disputarono tre \"derby\" (Inter-Milan, Juventus-Torino e Lazio-Roma), che divennero 4 nel 1935 in occasione del ritorno nella massima categoria della squadra genovese Dominante, pochi anni prima rifondatasi come \"Sampierdarenese\". A ottant'anni di distanza, sono ancora questi i tradizionali appuntamenti stracittadini del campionato italiano di calcio: l'unica novit\u00e0 si verific\u00f2 nelle stagioni 2001-2002, e a partire dalla stagione 2013-2014 allorquando l'eccezionale impresa del Chievo, unica squadra gi\u00e0 dilettantistica che sia riuscita ad ascendere fino alla massima serie, permise la disputa di un quinto \"derby\": quello di Verona. Un'altra eccezione riguarda il \"derby\" di Genova, unica citt\u00e0 che abbia avuto tre squadre e quindi 3 diversi derby nella massima serie da quando \u00e8 stata istituita la Serie A. Questo avvenne nel campionato 1945-46, per motivi bellici l'unico non a girone unico da quando \u00e8 stata istituita la Serie A.\n\"Di seguito vengono riportati i derby disputati almeno una volta nei campionati di Serie A e/o Serie B a girone unico.\"\nDerby regionali di rilievo.\nAbruzzo.\nGli unici derby abruzzesi finora disputati in Serie B sono quelli tra il Castel di Sangro e il Pescara (1996-1997 e 1997-98) e, pi\u00f9 recentemente, tra lo stesso Pescara e la Virtus Lanciano (2013-2014, 2014-2015 e 2015-2016).\nCampania.\nI derby campani pi\u00f9 prestigiosi sono stati disputati in Serie A:\nGli altri derby campani, quelli disputati almeno in Serie B coinvolgono anche Benevento, Casertana, Juve Stabia, e , ed escludendo tutte le sfide provinciali pi\u00f9 su menzionate, sono i restanti:\nLazio.\nGli unici derby tra due squadre laziali che si sono disputati esclusivamente nella massima serie sono il \"Derby di Roma\" e nella stagione 2015-2016 Roma-Frosinone e Lazio-Frosinone. Dalla stagione 2014-15, per la prima volta nella storia, in cadetteria si \u00e8 disputato il \"Derby del Basso Lazio\" tra Frosinone e Latina.\nLiguria.\nOltre alle stracittadine di Genova, gli altri derby disputatisi in Serie A sono:\nGrazie anche alla lunga tradizione calcistica regionale che risale agli albori del calcio in Italia, sono inoltre numerosi i derby disputatisi tra squadre liguri in Serie B:\nSempre in Serie B si sono inoltre disputati i seguenti derby regionali che hanno coinvolto squadre successivamente scomparse:\nPuglia.\nIn genere le sfide pi\u00f9 celebri sono quelle tra le tre squadre (Bari, Lecce e Foggia) che sono le uniche pugliesi che nel loro record storico hanno il timbro della Serie A. Bari-Lecce si \u00e8 disputato nella massima serie per 7 volte, Bari-Foggia nel 1991-1992 e 1994-95, Lecce-Foggia nel 1993-1994. In evidenza:\nSicilia.\nLa Sicilia \u00e8 la regione del Sud Italia che pu\u00f2 vantare il maggior numero di derby regionali disputati tra le due massime serie professionistiche: 30 in Serie A (di cui 18 tra Palermo e Catania, 6 tra Catania e Messina e 6 tra Palermo e Messina) e 119 complessivamente disputati in Serie B che hanno coinvolto 7 squadre (Palermo, Catania, Messina, Siracusa, Trapani, Acireale e Licata)."}
{"id": "2040259", "revid": "729019", "url": "https://it.wikipedia.org/wiki?curid=2040259", "title": "Special Boat Service", "text": "Lo Special Boat Service (SBS) \u00e8 l'unit\u00e0 di forze speciali del Naval Service inglese. Fa parte del gruppo United Kingdom Special Forces, assieme a Special Air Service (SAS), Special Reconnaissance Regiment (SRR), Special Forces Support Group (SFSG) e Special Forces Communicators (SFC).\nLo SBS \u00e8 un'unit\u00e0 autonoma dei Royal Marines con base a Poole (Dorset), che condivide con 1 Assault Group Royal Marines e 148 (Meiktila) Battery Royal Artillery.\nStoria.\nLe sue origini risalgono alla seconda guerra mondiale quando nel 1940 fu costituita la Sezione Special Boat dell'Esercito. L'unit\u00e0, sulle rive di Sannox, isola di Arran, fu inizialmente chiamata \"Folboat Troop\", dal tipo di canoa pieghevole impiegata nelle operazioni di raid e poi ribattezzata No.1 Special Boat Section all'inizio del 1941.\nUn Distaccamento pattuglie esplosive dei Royal Marines (RMBPD) fu formato il 6 luglio 1942 e con sede a Portsmouth.\nDopo la guerra, la Royal Navy form\u00f2 forze speciali con diversi cambi di nome: la Special Boat Company fu adottata nel 1951.\nNel 1987 fu ribattezzata Special Boat Service e divennero parte del United Kingdom Special Forces Group, insieme allo Special Air Service e alla 14 Intelligence Company.\nNell'ottobre 2001, il pieno comando completo della SBS \u00e8 stato trasferito dal comandante generale dei Royal Marines al comandante in capo della flotta.\nRuolo.\nLo SBS \u00e8 prevalentemente (ma non in via esclusiva) votato alle operazioni sul litorale e sulle fasce costiere, ed in particolare:"}
{"id": "2040262", "revid": "599013", "url": "https://it.wikipedia.org/wiki?curid=2040262", "title": "Marcus Fizer", "text": ""}
{"id": "2040264", "revid": "729019", "url": "https://it.wikipedia.org/wiki?curid=2040264", "title": "Jamaican E.T.", "text": "Jamaican E.T. \u00e8 un album del musicista giamaicano Lee \"Scratch\" Perry, ed \u00e8 stato pubblicato negli Stati Uniti il 5 febbraio 2002 dall'etichetta Trojan Records. Nel 2003 \u00e8 stato premiato con un Grammy Awards come \"Miglior album reggae\"."}
{"id": "2040267", "revid": "1573940", "url": "https://it.wikipedia.org/wiki?curid=2040267", "title": "Chiesa di San Rocco (Pitigliano)", "text": "L'ex chiesa di San Rocco \u00e8 un edificio situato nel centro di Pitigliano. La sua ubicazione \u00e8 tra via Vignoli e il vicolo di San Rocco.\nStoria.\nLa chiesa fu costruita nel corso del XVI secolo come luogo di culto e di preghiera per i fedeli che abitavano nella corrispondente area del centro storico.\nL'edificio religioso fu frequentato per lungo tempo, anche se la riqualificazione delle principali chiese del centro storico fece s\u00ec che divenisse soprattutto un luogo di sosta per le preghiere, mentre lo svolgimento delle funzioni religiose veniva privilegiato nelle chiese pi\u00f9 ampie.\nTra la fine del XIX secolo e gli inizi del XX secolo, il luogo di culto venne chiuso ed in seguito ceduto a privati che lo hanno trasformato ed adibito ad altri usi.\nDescrizione.\nLa chiesa di San Rocco si trovava all'interno di un fabbricato, in cui sono ben leggibili le testimonianze delle funzioni religiose a cui era originariamente adibito.\nPur essendo stato perduto l'impianto del portale d'ingresso, viste le modifiche effettuate alla facciata, rimane ben visibile una caratteristica nicchia in posizione rialzata, in cui \u00e8 collocata una venerata statua, sotto la quale vi \u00e8 l'iscrizione che ricorda la dedizione al santo dell'originario edificio religioso.\nIl fabbricato \u00e8 stato suddiviso in tre distinti livelli, ove sono state ricavate unit\u00e0 abitative."}
{"id": "2040270", "revid": "287204", "url": "https://it.wikipedia.org/wiki?curid=2040270", "title": "Dhandadihi", "text": " \nDhandadihi \u00e8 una suddivisione dell'India, classificata come \"census town\", di 3.843 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 37' 45 N e 87\u00b0 09' 51 E.\nSociet\u00e0.\nEvoluzione demografica.\nAl censimento del 2001 la popolazione di Dhandadihi assommava a 3.843 persone, delle quali 2.107 maschi e 1.736 femmine. I bambini di et\u00e0 inferiore o uguale ai sei anni assommavano a 368, dei quali 181 maschi e 187 femmine. Infine, coloro che erano in grado di saper almeno leggere e scrivere erano 2.445, dei quali 1.466 maschi e 979 femmine."}
{"id": "2040271", "revid": "300067", "url": "https://it.wikipedia.org/wiki?curid=2040271", "title": "Courtney Alexander", "text": ""}
{"id": "2040274", "revid": "124295736", "url": "https://it.wikipedia.org/wiki?curid=2040274", "title": "Air-Walker", "text": "Air-Walker, il cui vero nome \u00e8 Gabriel Lan, conosciuto anche come Gabriel l'Arcangelo, \u00e8 un personaggio dei fumetti, creato da Stan Lee (testi) e John Buscema (disegni), pubblicato dalla Marvel Comics. La sua prima apparizione avviene in \"The Fantastic Four\" (vol. 1) n. 120 (marzo 1972).\n\u00c8 uno dei diversi araldi di Galactus che si sono alternati nel corso degli anni.\nBiografia del personaggio.\nGabriel Lan era un capitano di vascello originario del pianeta Xandar, il cui pi\u00f9 grande desiderio era quello di esplorare lo spazio sconfinato. Poteva benissimo ambire a fare parte del Nova Corps, un corpo di polizia galattico, ma per l'appunto quello che pi\u00f9 desiderava era viaggiare e conoscere nuovi mondi. Decise che il suo vice comandante sull'astronave Way-Opener doveva essere Pyreus Kril, con cui stabil\u00ec una buona amicizia. Ma durante il rientro a Xandar da una missione un raggio di teletrasporto lo port\u00f2 al cospetto di Galactus, il divoratore di mondi, che gli propose di divenire il suo nuovo araldo, dopo il tradimento di Silver Surfer. Comprendendo che poteva realizzare al meglio il suo grande desiderio di esplorare il cosmo illimitato Gabriel accett\u00f2 la proposta senza indugio e fu trasformato in Air-Walker ottenendo una frazione del potere dello stesso Galactus.\nCos\u00ec Air-Walker comp\u00ec il suo lavoro di cercatore di mondi per soddisfare la fame di Galactus per diversi anni, pur sentendosi responsabile e colpevole per le vittime del Divoratore, allo stesso tempo in qualche modo comprese la sofferenza e la situazione in cui si trovava lo stesso Galactus, costretto a suo modo a cibarsi dell'energia dei pianeti. Durante la loro collaborazione i due esseri divennero amici e discussero parecchie volte dell'immensit\u00e0 e della bellezza del cosmo.\nSfortunatamente la nave di Galactus fu attaccata da una flotta da guerra degli Ovoidi che temevano un'aggressione del Divoratore di Mondi, Air-Walker si lanci\u00f2 all'attacco dell'esercito nemico ma fin\u00ec per essere neutralizzato, e neppure Galactus riusc\u00ec a salvarlo poich\u00e9 troppo debole per via della fame che ormai lo attanagliava e decise di fuggire da quel settore dello spazio.\nMa successivamente decise di trasferire la coscienza del suo araldo in una copia robotica perfetta, priva di sentimenti e di desideri, che sped\u00ec sulla terra per riportargli Silver Surfer. Qui si scontr\u00f2 non solo con Silver Surfer ma anche con i Fantastici Quattro, e alla fine fu sconfitto e distrutto. Poco dopo l'androide fu recuperato da Machinesmith che prov\u00f2 inutilmente a ripararlo, nonostante la tecnologia del corpo artificiale di Air-Walker fosse molto avanzata rispetto a quella terrestre. Ma proprio quando stava per rinunciare Machinesmith attiv\u00f2 per caso la procedura di auto-riparazione dell'androide. Rimessosi in forze Air-Walker cerc\u00f2 nuovamente Silver Surfer solo per trovare Thor che lo distrusse nuovamente. Nel frattempo Galactus si era procurato un nuovo araldo: il vecchio amico di Gabriel Lan, Pyreus Kril che era diventato Firelord. Questi recuper\u00f2 i resti dell'androide e li seppell\u00ec su un asteroide nelle vicinanze del pianeta Xandar.\nQuando Morg, l'ennesimo araldo di Galactus, si dimostr\u00f2 troppo forte per essere sconfitto Silver Surfer non solo radun\u00f2 tutti i precedenti araldi in un'unica squadra ma rimise in funzione Air-Walker, che ormai non era altro che un androide senza sentimenti, che contribu\u00ec alla sconfitta di Morg. Successivamente sia Firelord che Air-Walker decisero di tornare al servizio di Galactus. Inoltre entrambi contribuirono alla ricostruzione del loro pianeta natale, precedentemente distrutto da Nebula, e alla formazione di una nuova Nova Corps. Ma la minaccia di Morg non era scomparsa del tutto, e il feroce araldo ritorn\u00f2 e distrusse nuovamente il corpo di Air Walker, che per\u00f2 riusc\u00ec a trasferire la sua coscienza nei computer dell'astronave di Galactus e continuare a compiere il suo dovere al suo servizio. Ma anche l'astronave fu distrutta e Air-Walker sembr\u00f2 scomparire per sempre. Per\u00f2 quando Annihilus cerc\u00f2 di conquistare l'universo una versione androide di Air-Walker fu sconfitta dai mandanti dell'invasore alieno, che lo ritenevano inutile ai fini dei piani di Annihilus. Nonostante il salvataggio di Silver Surfer, Air-Walker mor\u00ec per le ferite ricevute.\nPoteri e abilit\u00e0.\nAir-Walker possiede una frazione del potere cosmico di Galactus, e pu\u00f2 utilizzare tale potere per creare del calore, come forza di concussione, usare il magnetismo e l'elettricit\u00e0. Questo potere cosmico aumenta anche la sua forza fisica, gli permette di raggiungere delle velocit\u00e0 superiori a quelle della luce, e la pelle del suo corpo \u00e8 stata modificata per resistere alle intemperie del cosmo. A differenza degli altri araldi Air-Walker non ha mai utilizzato delle armi accessorie. Nella versione androide possiede anche dei circuiti di riparazione automatica."}
{"id": "2040278", "revid": "599013", "url": "https://it.wikipedia.org/wiki?curid=2040278", "title": "Istituto Postelegrafonici", "text": "L'IPOST, o Istituto Postelegrafonici, era un ente di previdenza regolato dalla Legge 21 marzo 1958 n. 259 e s.m.i., riservato ai lavoratori di Poste Italiane S.p.a. e societ\u00e0 collegate, nonch\u00e9 del personale statale dell\u2019\"Azienda di Stato per i servizi telefonici\" (o \"ASST\"), confluita nella \"Telecom Italia S.p.a.\" nel 1994. Dal 2010 l'istituto \u00e8 accorpato all'INPS, sottoponendone le attivit\u00e0 al Ministero del lavoro e delle politiche sociali.\nStoria.\nL'Istituto Postelegrafonici era stato riordinato col D.P.R. 8 aprile 1953 n. 542 e venne poi interessato dalle profonde riforme del settore postale e delle telecomunicazioni del decreto legge 1\u00ba dicembre 1993 n. 487, convertito nella Legge n. 71/1994, nonch\u00e9 dai successivi regolamenti di cui ai Decreti Interministeriali 12 giugno 1995, n. 329 e 18 dicembre 1997, n. 523, relativi alla trasformazione dell'Amministrazione delle Poste e Telegrafi in Ente Poste Italiane prima e Poste Italiane S.p.a. poi. L'IPOST segue le vicende dei dipendenti un tempo pubblici, e per via della particolare provenienza dei suoi assistiti, l'Ente era sottoposto alla vigilanza del Ministero dello Sviluppo Economico, gi\u00e0 Ministero delle comunicazioni, del Ministero dell'Economia e delle Finanze e, per alcune materie, alla vigilanza del Ministero del lavoro e delle politiche sociali. Dal 31 luglio 2010, con la legge 30 luglio 2010, n. 122 di conv. del d.l. 31 maggio 2010, n. 78, l'IPOST viene soppresso e tutte le sue attivit\u00e0 confluiscono nell'INPS.\nCompiti.\nI compiti dell'Istituto, previsti dal D.P.R. n. 542 del 1953 e, in particolare, legge n. 71 del 1994, consistevano nella promozione ed attuazione di forme di previdenza, assistenza, mutualit\u00e0 e credito a favore di tutti i dipendenti di Poste Italiane S.p.a e societ\u00e0 collegate, sia del personale dell'ex ruolo degli Uffici locali, o \"ULA\", che degli Uffici principali, o \"UP\". L'IPOST provvedeva alla acquisizione dei contributi e alla liquidazione ed al pagamento delle pensioni dirette, di anzianit\u00e0, di inabilit\u00e0 fisica, o indirette e di reversibilit\u00e0 ai superstiti aventi diritto, nonch\u00e9 alla liquidazione della buonuscita, al momento del collocamento a riposo del personale postale.\nStruttura.\nL'organizzazione dell'IPOST era strutturata nel seguente modo:\nL'organizzazione interna dell'Ente prevedeva 2 Direzioni e 5 Servizi, quali centri di responsabilit\u00e0, cos\u00ec denominati:\nGestione.\nL'Istituto era una persona giuridica pubblica, suddiviso in separate gestioni, di cui 6 ordinarie: quiescenza, assistenza, fondo credito, mutualit\u00e0, immobili, cassa integrativa personale ex ASST, e 3 gestioni stralcio: buonuscita, attivit\u00e0 sociali-mense e restanti attivit\u00e0 sociali.\nOgni gestione era autonoma in quanto regolata da norme proprie, alimentata da un distinto finanziamento e garantita, nella propria autonomia economico-patrimoniale, dal disposto dell'art. 16 del citato D.P.R. n. 542/53; la norma sanciva, tra l'altro, il divieto di qualsiasi storno di fondi da una gestione all'altra, ad eccezione del caso in cui si verificassero \"occorrenze straordinarie\", per le quali erano previste anticipazioni dalla gestione quiescenza alle altre gestioni, \"purch\u00e9 per un tempo determinato e mediante la corresponsione di interesse\"."}
{"id": "2040279", "revid": "287204", "url": "https://it.wikipedia.org/wiki?curid=2040279", "title": "Dhanyakuria", "text": " \nDhanyakuria \u00e8 una suddivisione dell'India, classificata come \"census town\", di 4.168 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 41' 43 N e 88\u00b0 45' 52 E.\nSociet\u00e0.\nEvoluzione demografica.\nAl censimento del 2001 la popolazione di Dhanyakuria assommava a 4.168 persone, delle quali 2.143 maschi e 2.025 femmine. I bambini di et\u00e0 inferiore o uguale ai sei anni assommavano a 414, dei quali 227 maschi e 187 femmine. Infine, coloro che erano in grado di saper almeno leggere e scrivere erano 3.129, dei quali 1.745 maschi e 1.384 femmine."}
{"id": "2040281", "revid": "298229", "url": "https://it.wikipedia.org/wiki?curid=2040281", "title": "Melon Diesel", "text": "I Melon Diesel sono stati un gruppo musicale gibilterriano divenuto molto popolare anche in Spagna. Dal loro scioglimento sono nati i Taxi e gli Area 52.\nBiografia.\nLa storia dei Melon Diesel inizia nel 1990 a Gibilterra, quando tre di quelli che poi diverranno i componenti del gruppo, Daniel Fa, Guy Palmer e Adri\u00e1n Pozo, iniziano a suonare per locali nei fine settimana.\nProprio in questo periodo conoscono altri due musicisti, Daniel Bugeja e Dylan Ferro, che presto entrano a far parte della formazione, il primo alla chitarra ed il secondo alla voce, abbandonando cos\u00ec quello che fino ad allora era stato il suo strumento, la batteria.\nPur avendo iniziato ad esibirsi presentandosi come i Tree House, cambiano presto il proprio nome in favore di \"Melon Diesel\", ispirati da un cocktail, composto da vodka, malib\u00fa, liquore al melone e cocco grattugiato che sono soliti farsi servire nel pub El pelotazo di Gibilterra dove suonano per due anni.\nAvendo ormai consolidato un certo successo nei locali della citt\u00e0, decidono di andare a Madrid per sfruttare una maggiore visibilit\u00e0, ma dopo qualche tempo sono costretti a fare ritorno in patria a mani vuote.\nPassato qualche mese, vengono contattati da un ristoratore della capitale spagnola a cui avevano lasciato una demo delle proprie canzoni: un dipendente della Sony Records che si era recato l\u00ec aveva sentito la loro musica ed era rimasto colpito.\nTornati a Madrid vengono ingaggiati per accompagnare nei loro tour spagnoli gli Oasis, i R.E.M. ed i Manic Street Preachers e raccolgono numerosi apprezzamenti.\nIniziano poi le registrazioni del loro album di debutto, che hanno luogo in vari studi londinesi con il supporto del produttore Barry Sage, ingegnere del suono che aveva gi\u00e0 collaborato con Prince, i Rolling Stones ed i Pet Shop Boys. \"La cuesta de Mister Bond\" esce il 24 giugno 1999, lanciato dal primo singolo \"Contracorriente\". Il titolo del disco \u00e8 un omaggio sia a James Bond che alla propria terra nat\u00eca, dove in passato era stato girato uno dei film che vedono la spia nata dalla penna di Ian Fleming come personaggio principale e pu\u00f2 essere anche ricollegato ad un tratto di costa gibilterriana chiamato \"Cuesta de Mister Vaughn\".\nL'album viene pubblicato in due versioni, una cantata in spagnolo e una in inglese che esce il 10 luglio del 2000, in modo da incontrare il favore del pubblico di entrambi i paesi di riferimento del gruppo.\nIl 21 maggio del 2001 esce il loro secondo album, \"Hombre en el espejo\", registrato interamente a Madrid, sotto la supervisione del produttore Nigel Walker. Questa volta i Melon Diesel cantano solamente in spagnolo, ma mostrano grande cura nella pulizia dei suoni e nella ricerca melodica.\nDue anni pi\u00f9 tardi, il 20 gennaio del 2003, dopo molti mesi di duro lavoro, viene pubblicato il terzo lavoro del gruppo, \"Real\", prodotto da Danilo Ballo (che gi\u00e0 aveva lavorato con Alejandro Sanz) e registrato agli studi Altavox di Milano e agli studi Central di Tarifa. I brani che lo compongono sono cantati sia in spagnolo che in inglese e da ci\u00f2 si pu\u00f2 capire come il titolo del disco sia in realt\u00e0 una dichiarazione di intenti: il gruppo cerca di coniugare entrambe le proprie identit\u00e0, cercando di mostrarsi con semplicit\u00e0 a tutto il proprio pubblico.\nDopo questa esperienza all'interno del gruppo sembra che inizino ad emergere dei problemi riguardo alla scelta della lingua in cui comporre i successivi lavori. Dylan Ferro, Dani Fa e Danny Bugeja ritengono che i Melon Diesel debbano consolidare la propria posizione sulla scena spagnola, mentre Guy Palmer ed Adri\u00e1n Pozo si sentono pi\u00f9 legati alla propria lingua madre. Nessun comunicato stampa ha per\u00f2 mai confermato ufficialmente le motivazioni della crisi.\nMatura cos\u00ec una scissione che porta allo scioglimento del gruppo: i primi andranno a formare i Taxi, mentre i secondi inizieranno a lavorare al progetto degli Area 52."}
{"id": "2040282", "revid": "110157", "url": "https://it.wikipedia.org/wiki?curid=2040282", "title": "Souper Ligka Ellada 2008-2009", "text": "La Souper Ligka Ellada 2008-2009 fu la 73\u00aa edizione della massima serie del campionato di calcio greco disputata tra il 30 agosto 2008 e il 31 maggio 2009 e conclusa con la vittoria dell'Olympiacos Pireo, al suo trentasettesimo titolo e quinto consecutivo.\nCapocannonieri del torneo furono Ismael Blanco e Luciano Galletti con 14 reti.\nFormula.\nCome nella stagione precedente le squadre partecipanti furono sedici e disputarono un girone di andata e ritorno per un totale di 30 partite.\nLe ultime tre classificate furono retrocesse in Beta Ethniki.\nIl punteggio prevedeva tre punti per la vittoria, uno per il pareggio e nessuno per la sconfitta.\nLe squadre ammesse alle coppe europee furono cinque: i campioni alla fase a gironi della UEFA Champions League 2009-2010 mentre per l'altro posto disponibile in Champions League e i tre per la UEFA Europa League 2009-2010 fu disputato un girone al quale parteciparono le squadre classificate dal secondo al quinto posto che giocarono un totale di sei partite. La vincitrice di questo girone si qualific\u00f2 alla Champions League e le altre alla Coppa UEFA.\nClassifica finale.\nLegenda:\nNote:\nPlay-off per le qualificazioni europee.\nLe squadre classificatesi tra la seconda e la quinta posizione dovettero disputare, come da regolamento, un play-off per decidere quale squadra si sarebbe qualificata per il terzo turno dei preliminari di UEFA Champions League. In base alla posizione nella classifica finale della stagione regolare le quattro squadre partirono con i seguenti punteggi di partenza:\nLegenda:\nNote:"}
{"id": "2040285", "revid": "36426", "url": "https://it.wikipedia.org/wiki?curid=2040285", "title": "Cinema americano", "text": ""}
{"id": "2040286", "revid": "1305772", "url": "https://it.wikipedia.org/wiki?curid=2040286", "title": "Belief", "text": ""}
{"id": "2040297", "revid": "287204", "url": "https://it.wikipedia.org/wiki?curid=2040297", "title": "Dubrajpur", "text": " \nDubrajpur \u00e8 una suddivisione dell'India, classificata come \"municipality\", di 32.752 abitanti, situata nel distretto di Birbhum, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 48' 0 N e 87\u00b0 22' 60 E e ha un'altitudine di 76 .\nSociet\u00e0.\nEvoluzione demografica.\nAl censimento del 2001 la popolazione di Dubrajpur assommava a 32.752 persone, delle quali 16.923 maschi e 15.829 femmine. I bambini di et\u00e0 inferiore o uguale ai sei anni assommavano a 4.652, dei quali 2.430 maschi e 2.222 femmine. Infine, coloro che erano in grado di saper almeno leggere e scrivere erano 18.387, dei quali 11.028 maschi e 7.359 femmine."}
{"id": "2040298", "revid": "1632387", "url": "https://it.wikipedia.org/wiki?curid=2040298", "title": "Atem (album)", "text": "Atem, pubblicato nel 1973, rappresenta il quarto album del gruppo di musica elettronica tedesco Tangerine Dream. La musica che si pu\u00f2 ascoltare in \"Atem\" varia da pezzi lenti e atmosferici a brani ricchi di percussioni e di stampo prettamente rock progressivo. L'uscita del disco segn\u00f2 la fine, per la band, dei \"Pink Years\", \"Gli anni rosa\".\nIl neonato raffigurato in copertina \u00e8 Jerome Froese, figlio di Edgar Froese, che sarebbe poi diventato un membro dei Tangerine Dream negli anni '90. All'epoca dello scatto, Jerome aveva circa quattro mesi di vita.\nCrediti.\nComposto, suonato e prodotto da Chris Franke, Edgar Froese &amp; Peter Baumann.\nRegistrato dal dicembre 1972 al gennaio 1973 allo Studio Dierks in Stommeln/K\u00f6ln.\nIngegnere del suono: Dieter Dierks.\nGrafica e disegno di copertina: Edgar Froese.\nFotografie di Monique Froese e Marcel Fugere."}
{"id": "2040307", "revid": "287204", "url": "https://it.wikipedia.org/wiki?curid=2040307", "title": "Domjur", "text": " \nDomjur \u00e8 una suddivisione dell'India, classificata come \"census town\", di 16.822 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 38' 27 N e 88\u00b0 13' 13 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Domjur assommava a 16.822 persone, delle quali 8.372 maschi e 8.450 femmine. I bambini di et\u00e0 inferiore o uguale ai sei anni assommavano a 1.689, dei quali 876 maschi e 813 femmine. Infine, coloro che erano in grado di saper almeno leggere e scrivere erano 11.611, dei quali 6.146 maschi e 5.465 femmine."}
{"id": "2040309", "revid": "729019", "url": "https://it.wikipedia.org/wiki?curid=2040309", "title": "John Fieldhouse", "text": "Fra le altre, gli sono state conferite le onorificenze dell'Ordine del bagno e dell'Ordine dell'Impero Britannico.\nCarriera navale.\nJohn Fieldhouse inizi\u00f2 la sua carriera come allievo ufficiale frequentando il Britannia Royal Naval College nel 1941. Dopo il necessario inizio di carriera da ufficiale subalterno, nel 1956 ebbe il suo primo comando, il sommergibile HMS \"Acheron\". Successivamente venne assegnato al comando di altre unit\u00e0 sottomarine, come la HMS \"Tiptoe\", la HMS \"Walrus\" (della classe Porpoise di fabbricazione inglese) e la HMS \"Dreadnought\", il primo sottomarino nucleare britannico. Passato ai comandi di superficie, gli fu assegnata una fregata, la HMS \"Diomede\".\nTerminato il periodo di comando dell'unit\u00e0, nel 1974 venne nominato Ufficiale di Bandiera della Seconda Flottiglia, Ufficiale di Bandiera dei Sottomarini due anni dopo, Controller of the Navy (ispettore generale della Marina) nel 1979 e Comandante in Capo della Flotta nel 1981. In questa veste, ricopr\u00ec la carica di comandante della Task Force incaricata di recuperare le isole Falkland occupate dagli Argentini nel 1982. La Task Force 317 (questo era il nominativo assegnatole) affront\u00f2 le forze argentine nella guerra delle Falkland, riuscendo a riconquistare le isole.\nSuccessivamente and\u00f2 a ricoprire gli incarichi di \"Primo Lord del Mare\" e \"Chief of Naval Staff\" dal 1982 al 1985, e \"Chief of defence Staff\" (Capo di Stato Maggiore della Difesa) dal 1985 al 1988.\nDopo il pensionamento.\nDopo il pensionamento, avvenuto nel 1988, fu creato pari d'Inghilterra, con il nome di barone Fieldhouse, della citt\u00e0 di Gosport nella contea dello Hampshire, nel 1990, e svolse attivit\u00e0 di consulenza per il gruppo Vosper Thornycroft, dai cui cantieri navali sono uscite molte delle navi militari inglesi da oltre un secolo.\nNella cultura di massa.\nFieldhouse apparve in una controversa produzione televisiva della BBC apparsa nel 2002, intitolata \"The Falklands Play\"."}
{"id": "2040311", "revid": "313976", "url": "https://it.wikipedia.org/wiki?curid=2040311", "title": "Paperino e il Pesce d'Aprile", "text": ""}
{"id": "2040312", "revid": "313976", "url": "https://it.wikipedia.org/wiki?curid=2040312", "title": "Paperino e la fortuna fortunosa", "text": ""}
{"id": "2040313", "revid": "268377", "url": "https://it.wikipedia.org/wiki?curid=2040313", "title": "Sottogioco", "text": "In teoria dei giochi, dato un gioco descritto in forma estesa, si definisce sottogioco una qualsiasi parte dell'albero del gioco che soddisfi i seguenti criteri:\nSi tratta di una nozione utilizzata nel concetto di soluzione detto equilibrio di Nash perfetto nei sottogiochi, un raffinamento dell'equilibrio di Nash che elimina le \"minacce non credibili\".\nL'elemento chiave di un sottogioco \u00e8 che, se considerato in modo isolato rispetto al gioco di cui \u00e8 parte, costituisce un gioco a s\u00e9 stante."}
{"id": "2040317", "revid": "767487", "url": "https://it.wikipedia.org/wiki?curid=2040317", "title": "Rubycon", "text": "Rubycon , pubblicato nel 1975, \u00e8 il sesto album del gruppo di musica elettronica tedesco Tangerine Dream. Esso sviluppa ulteriormente la Scuola di Berlino, creata dopo l'uscita di \"Phaedra\" e dedita all'insegnamento della musica cosmica.\nAnche se non ha mai venduto pi\u00f9 del precedente lavoro in studio, \u00e8 stato per ben 14 settimane al numero 12 nella classifica inglese degli album pi\u00f9 venduti. Il disco \u00e8 molto simile a quello che lo precede, sia in fatto di atmosfera che di strumentazione.\nTitolo.\nIl titolo dell'album, \"Rubycon\", si riferisce all'attraversamento, avvenuto nel 49 da parte di Giulio Cesare, del fiume Rubicone.\nCopertina.\nLa copertina dell'album \u00e8 quella che pi\u00f9 piace a Monika Froese, moglie del leader del gruppo, Edgar, \"perch\u00e9 \u00e8 cos\u00ec semplice, una goccia che tocca una superficie acquatica, creando degli schizzi\".\nCrediti.\nRegistrato nel gennaio 1975 ai Manor Studios, Shipton On Cherwell.\nIngegnere del suono : Mick Glossop.\nProduttori : Tangerine Dream.\nAssistente tecnico : Roland Paulick.\nFoto di copertina : Monique Froese."}
{"id": "2040330", "revid": "287204", "url": "https://it.wikipedia.org/wiki?curid=2040330", "title": "Durllabhganj", "text": " \nDurllabhganj \u00e8 una suddivisione dell'India, classificata come \"census town\", di 6.129 abitanti, situata nel distretto di Midnapore Ovest, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 43' 55 N e 87\u00b0 19' 38 E.\nSociet\u00e0.\nEvoluzione demografica.\nAl censimento del 2001 la popolazione di Durllabhganj assommava a 6.129 persone, delle quali 3.216 maschi e 2.913 femmine. I bambini di et\u00e0 inferiore o uguale ai sei anni assommavano a 741, dei quali 377 maschi e 364 femmine. Infine, coloro che erano in grado di saper almeno leggere e scrivere erano 4.825, dei quali 2.647 maschi e 2.178 femmine."}
{"id": "2040342", "revid": "767487", "url": "https://it.wikipedia.org/wiki?curid=2040342", "title": "Cyclone (Tangerine Dream)", "text": "Cyclone, pubblicato nel 1978, \u00e8 l'undicesimo album del gruppo di musica elettronica tedesco Tangerine Dream. Fu il primo album della formazione a presentare tracce cantate. I testi mistici e il flauto di Steve Jolliffe sulle prime due tracce hanno segnato per la band una svolta verso il rock progressivo. Tuttavia la suite finale riporta l'ascoltatore alle sonorit\u00e0 di \"Stratosfear\" e \"Sorcerer\"."}
{"id": "2040348", "revid": "838137", "url": "https://it.wikipedia.org/wiki?curid=2040348", "title": "Insieme informativo", "text": "In teoria dei giochi, un insieme informativo \u00e8 un insieme che, per un dato giocatore, stabilisce tutte le possibili mosse che potrebbe avere avuto luogo nel gioco finora, sulla base di ci\u00f2 che giocatore ha osservato finora. Se il gioco \u00e8 a informazione perfetta, ogni insieme informativo contiene un solo elemento, vale a dire il punto effettivamente raggiunto nel gioco. In caso contrario, avviene che alcuni giocatori non conoscono esattamente ci\u00f2 che ha avuto luogo finora nel gioco e quale sia la loro posizione.\nPi\u00f9 specificamente, in forma estesa, un insieme informativo \u00e8 un insieme di nodi decisionali tale che:\nEsempio.\nA destra sono due versioni della battaglia dei sessi (teoria dei giochi), mostrato in forma estesa.\nIl primo gioco \u00e8 semplicemente sequenziale: quando il giocatore 2 ha la possibilit\u00e0 di muovere, sa se il giocatore 1 ha gi\u00e0 scelto O(pera) o F(ootball).\nAnche il secondo gioco \u00e8 espresso in forma sequenziale, ma la linea tratteggiata indica l'insieme informativo del giocatore 2. Questo \u00e8 il modo consueto usato per indicare che, quando il giocatore 2 deve muovere, non \u00e8 consapevole di ci\u00f2 che ha fatto giocatore 1.\nQuesta differenza porta anche a diverse previsioni per i due giochi. Nel primo gioco, il giocatore 1 ha il sopravvento, sapendo che se sceglie O(pera) il giocatore 2 sceglier\u00e0 o(pera), in modo da ottenere 3 anzich\u00e9 2 che avrebbe scegliendo f(ootball). Questa previsione corrisponde al concetto di equilibrio perfetto nei sottogiochi. \nNel secondo gioco, il giocatore 2 non pu\u00f2 osservare ci\u00f2 che il giocatore 1 ha fatto, come se fosse un gioco simultaneo. Quindi l'equilibrio perfetto nei sottogiochi non aiuta, e abbiamo 3 possibili equilibri:"}
{"id": "2040360", "revid": "599013", "url": "https://it.wikipedia.org/wiki?curid=2040360", "title": "Marc Jackson", "text": ""}
{"id": "2040362", "revid": "122871", "url": "https://it.wikipedia.org/wiki?curid=2040362", "title": "William F. Friedman", "text": ""}
{"id": "2040369", "revid": "599013", "url": "https://it.wikipedia.org/wiki?curid=2040369", "title": "Morris Peterson", "text": ""}
{"id": "2040370", "revid": "1896180", "url": "https://it.wikipedia.org/wiki?curid=2040370", "title": "Partito della Rifondazione Comunista - Sinistra Europea", "text": "Il Partito della Rifondazione Comunista\u00a0\u2013 Sinistra Europea (PRC-SE o anche PRC), noto semplicemente come Rifondazione Comunista o Rifondazione, \u00e8 un partito politico italiano.\nNato nel 1991 come Movimento per la Rifondazione Comunista, dopo aver inglobato Democrazia Proletaria e il Partito Comunista d'Italia (marxista-leninista) ha cambiato nome lo stesso anno in Partito della Rifondazione Comunista, essendo contrario allo scioglimento dello storico Partito Comunista Italiano, e ha intrapreso un dialogo con il centro-sinistra nel corso della cosiddetta seconda repubblica. Le due esperienze di governo sono del 1996 quando ha fornito appoggio esterno al governo Prodi I, provocandone la caduta nel 1998, e nel 2006 nel governo Prodi II.\nDal 2008 ha perseguito la costruzione di un polo di sinistra nettamente alternativo, attraverso liste come La Sinistra l'Arcobaleno, la Federazione della Sinistra, Rivoluzione Civile, L'Altra Europa con Tsipras, Potere al Popolo! ed infine La Sinistra.\nStoria.\nLe origini di Rifondazione Comunista.\nIl PRC nasce inizialmente come Movimento per la Rifondazione Comunista (MRC) nel febbraio 1991 a Rimini dove si svolge il XX e ultimo congresso del Partito Comunista Italiano (PCI). I fondatori del MRC cercano di mantenere logo e denominazione del vecchio PCI, ma quest'ultimo si trasforma ufficialmente in Partito Democratico della Sinistra (PDS), che ne \u00e8 l'erede legale. \nIn tal modo si opta per assumere come nome del partito quello della mozione che si opponeva allo scioglimento, ossia Rifondazione Comunista. I cofondatori sono Armando Cossutta, Ersilia Salvato, Lucio Libertini e Sergio Garavini, che viene eletto coordinatore nazionale.\nRifondazione acquisisce le sue prime rappresentanze parlamentari quando il 14 maggio 1991 Lucio Magri e Luciana Castellina lasciano rispettivamente il gruppo parlamentare del PDS alla Camera dei deputati e al Parlamento europeo e insieme al gruppo proveniente dal Partito di Unit\u00e0 Proletaria per il Comunismo (PdUP) aderiscono al movimento. Il 9 giugno l'ottavo congresso di Democrazia Proletaria (DP), allora guidata da Giovanni Russo Spena, decide lo scioglimento del partito: la maggioranza dei dirigenti aderisce formalmente a titolo individuale.\nIn seguito confluisce anche il Partito Comunista d'Italia (marxista-leninista) - Linea Rossa (PCd'I (m-l). Alle elezioni amministrative e in quelle regionali siciliane il partito ottiene circa il 6% dei consensi. Nello stesso anno si svolge il I Congresso che prende alcune decisioni fondamentali:\nIl 19 gennaio 1992 i delegati del congresso si riuniscono nuovamente per eleggere segretario e presidente del partito. Il PRC \u00e8 finalmente nato.\nIl 1992 \u00e8 anche il primo anno senza URSS e dunque il primo anno post-comunista per tutti. Con questo clima l'Italia va alle urne il 5 e 6 aprile per rinnovare il Parlamento. Alle elezioni il PRC partecipa dopo un sofferto braccio di ferro col Ministero dell'Interno che non voleva accettare il suo simbolo. Alla fine la Cassazione d\u00e0 il via libera e il PRC raccoglie oltre 2 milioni di voti (5,6%) alla Camera e si piazza come quinta forza del Paese.\nIl PRC deve ben presto fare i conti con la fine dell'Unione Sovietica e l'inizio di Mani pulite, ma nonostante ci\u00f2 i consensi sono stabili intorno al 6% e gli iscritti in crescita. Le prime battaglie di Rifondazione saranno per la messa in stato d'accusa dell'allora presidente della Repubblica Francesco Cossiga per aver sostenuto l'esistenza dell'Organizzazione Gladio e averne fatto parte e contro la legge finanziaria, l'abolizione della scala mobile, il Trattato di Maastricht, il referendum del 1993 per l'introduzione del sistema maggioritario.\nNel 1993 la politica italiana cambia vorticosamente. Il 6 giugno si torna alle urne per rinnovare molte amministrazioni comunali, ma per la prima volta con l'elezione diretta del sindaco. Il PRC ottiene degli ottimi risultati e a Milano e Torino, con una media del 13%, raccoglie pi\u00f9 voti del PDS e della DC.\nLe dimissioni di Garavini da segretario.\nCol passare del tempo si acuisce la spaccatura fra il segretario Garavini e il neoeletto presidente Armando Cossutta. Garavini forza i meccanismi decisionali per imporre la sua linea politica e ben presto viene accusato di \u00ableaderismo\u00bb dai cossuttiani. A maggio del 1993 la direzione nazionale boccia la proposta di Garavini di un'unit\u00e0 d'azione col PDS. La bocciatura suona come una sfiducia al segretario che, alla fine, rassegner\u00e0 le dimissioni il 27 giugno 1993, quando una sua proposta sar\u00e0 nuovamente bocciata dalla DN. Si decide cos\u00ec di convocare un nuovo congresso e a redigere le tesi congressuali di maggioranza sar\u00e0 Lucio Libertini, ma questi, improvvisamente, muore il 7 agosto, lasciando il suo lavoro incompiuto e un grande sconforto in tutto il PRC.\nFino al II congresso, per sette mesi, il PRC viene cos\u00ec retto collegialmente da un direttorio di sette persone.\nLa diarchia Bertinotti-Cossutta.\nNel 1993 Fausto Bertinotti lascia polemicamente il PDS. Bertinotti \u00e8 in quel momento il capo politico della corrente della sinistra sindacale \"Essere Sindacato\" della Confederazione Generale Italiana del Lavoro (CGIL) ed \u00e8 notoriamente ingraiano. E infatti nel 1991, persa la battaglia contro lo scioglimento del Pci, aveva preferito \u00abrimanere nel gorgo\u00bb, cio\u00e8 nel Pds, come consigliato da Ingrao. Inizialmente Bertinotti rifiuta una sua adesione al PRC, ma poi il 17 settembre avviene la svolta: Bertinotti \u00e8 pronto ad aderirvi e Cossutta lo vuole subito segretario. Il 23 gennaio 1994 Bertinotti diventa il secondo segretario di Rifondazione Comunista sconfiggendo l'altro candidato Antonino Cuffaro grazie a un accordo tra Cossutta e Magri per estromettere Garavini. Nel Comitato politico nazionale ottiene il voto favorevole di 160 membri su 193, un risultato che viene considerato dal politico lombardo estremamente positivo. In seguito a tale votazione avr\u00e0 luogo la prima scissione di Rifondazione Comunista, dalla quale nascer\u00e0 Iniziativa Comunista guidata da Norberto Natali.\nDi l\u00ec a poco ci sono le prime elezioni politiche con un sistema in gran parte maggioritario e il PRC aderisce all'Alleanza dei Progressisti che comprende otto partiti di sinistra. Alle elezioni raggiunge il 6% dei voti, ma la coalizione vincente \u00e8 quella di centrodestra, che elegge Silvio Berlusconi Presidente del Consiglio. Il 12 giugno le prime elezioni europee fruttano 6 europarlamentari ai comunisti. Il 17 dicembre il PRC propone una propria mozione di sfiducia contro il primo governo Berlusconi in autonomia da quelle di Lega Nord-PPI e del PDS. Il 22 dicembre Berlusconi si dimette: secondo alcuni esponenti comunisti, tra cui Livio Maitan, questo \u00e8 il primo grande risultato a livello nazionale raggiunto da Rifondazione per la sua mobilitazione contro le politiche liberiste del governo.\nRifondazione Comunista \u00e8 divisa sulla fase apertasi con le dimissioni di Berlusconi. Nel gennaio 1995 alla Camera 14 deputati, tra i quali Garavini e il capogruppo Famiano Crucianelli, votano la fiducia al governo di Lamberto Dini, ex ministro berlusconiano sostenuto dalla Lega Nord, dal PPI e dal PDS. Anche se i voti dei deputati comunisti non sono decisivi (il governo Dini si salva grazie all'astensione di molti parlamentari del centrodestra), all'interno del PRC scoppiano le polemiche riguardo alla mancata osservazione dell'indicazione del partito da parte dei 14 politici.\nCrucianelli si dimette da capogruppo e viene sostituito da Oliviero Diliberto. Nel frattempo i dissidenti (tra questi anche Nichi Vendola) sostengono anche la manovra economica bis di Dini del marzo del 1995 alla quale Rifondazione si oppone. Il partito chiede un \u00abconfronto\u00bb con l'ala destra, ma a giugno 19 tra deputati, senatori ed europarlamentari escono dal PRC per dar vita al Movimento dei Comunisti Unitari (MCU), che tre anni dopo confluisce nel PDS. Abbandona il partito anche Garavini, senza per\u00f2 aderire al MCU.\nAlle elezioni regionali del 1995 Rifondazione sale all'8% grazie alla battaglia contro la riforma Dini delle pensioni che prevede il ritorno al sistema contributivo. Di conseguenza il centrosinistra si rende disponibile a un accordo elettorale con il PRC per le politiche dell'anno successivo, ma a ci\u00f2 si oppone la minoranza trotzkista guidata da Marco Ferrando. Quello stesso anno si svolgono dodici referendum, tre dei quali promossi dai Cobas e da Rifondazione. Il quorum viene raggiunto e il primo quesito, che mira ad abolire per i sindacati minori il vincolo di firmare i contratti collettivi per poter costituire loro rappresentanze sindacali nelle aziende, riporta una vittoria dei \u00abno\u00bb per pochissimi punti percentuali mentre con gli altri due, i quali hanno lo scopo di obbligare anche le tre maggiori confederazioni sindacali a firmare i contratti collettivi per poter costituire loro rappresentanze sindacali nelle aziende e abolire la norma che affida al presidente del Consiglio (di concerto con le parti sociali) il potere di stabilire i criteri di maggiore rappresentativit\u00e0 sindacale nel pubblico impiego, prevale la linea dei promotori. Rifondazione aveva promosso anche un referendum contro la riforma Amato delle pensioni e uno contro la svendita dei beni ambientali dello Stato,ma la Corte costituzionale li aveva giudicati inammissibili. Rifondazione sostiene inoltre i referendum sulle TV che avranno esito negativo.\nIl 25 ottobre il centrodestra propone una mozione di sfiducia al governo, che non passa per 9 voti grazie all'astensione del PRC, che aveva strappato al governo le dimissioni per il successivo dicembre. Il 6 dicembre Romano Prodi presenta il programma di governo della nuova coalizione di centrosinistra, denominata L'Ulivo, ma il PRC boccia il documento insieme ai Verdi. Nel febbraio 1996 il CPN del PRC approva un \u00abpatto di desistenza\u00bb con l'Ulivo, che rinuncia a presentarsi in 45 collegi maggioritari sicuri, lasciandoli al PRC che per\u00f2 deve presentarsi col vecchio simbolo dell'Alleanza dei Progressisti. Il 24 febbraio 1996 ha luogo a Roma una manifestazione convocata dal PRC con la presenza di Bertinotti e Cossutta. Il 21 aprile seguente il PRC ottiene il suo massimo storico (fino ad allora) e risulta decisivo alla Camera per dare una maggioranza al centrosinistra. Il PRC decide di dare un appoggio esterno (dunque senza ministri e sottosegretari) al neonato primo governo Prodi e solo la deputata Mara Malavenda vota contro il governo. Espulsa dal gruppo parlamentare, fonder\u00e0 i Cobas per l'Autorganizzazione.\nAl III Congresso del PRC avvenuto nel dicembre 1996 la mozione di Cossutta-Bertinotti favorevole a \u00abinfluenzare l'esperienza del governo Prodi\u00bb ottiene l'85,48% dei consensi. Rifondazione si pone tra gli obiettivi principali la tassa patrimoniale sulle grandi ricchezze, l'opposizione all'introduzione del numero chiuso nelle universit\u00e0 proposto dal ministro Luigi Berlinguer e la riduzione dell'orario di lavoro a parit\u00e0 di salario. Nel gennaio 1997 Bertinotti comincia a criticare l'operato del governo, in particolare sulle politiche per gli operai metalmeccanici. Il 9 ottobre Diliberto presenta una risoluzione firmata anche da Bertinotti e Cossutta che boccia la finanziaria presentata dal governo. Prodi non aspetta il voto e va a rassegnare le dimissioni. La crisi di governo \u00e8 formalmente aperta, ma il 13 ottobre il PRC e Prodi fanno pace grazie alla mediazione del Presidente della Repubblica Oscar Luigi Scalfaro. Il PRC accetta le modifiche avanzate dal governo e l'esecutivo si impegna a varare una legge che riduca le ore settimanali di lavoro a 35 entro il 2001 e a garantire adeguate pensioni a chi ha svolto lavori usuranti. Tuttavia Bertinotti non \u00e8 soddisfatto e Cossutta inizia a temere che il segretario voglia far cadere il governo e imprimere una svolta massimalista al partito. Nel frattempo il mancato ritiro dell'appoggio al governo \u00e8 causa di una scissione guidata da Giovanni Bacciardi che d\u00e0 vita alla Confederazione Comunisti/e Autorganizzati. Il 4 aprile 1998 avr\u00e0 invece luogo la scissione da cui nascer\u00e0 Azione Popolare.\nTra il dicembre 1997 e il gennaio 1998 \"Rifondazione\", il mensile del partito, diviene cos\u00ec luogo dello scontro tra la linea del presidente Cossutta e quella del segretario Bertinotti. La maggioranza del partito si divide tra cossuttiani, soprattutto militanti dell'ex PCI; e bertinottiani, prevalentemente ex militanti della cosiddetta nuova sinistra e del socialismo radicale (vedi la DP e il Partito Socialista Italiano di Unit\u00e0 Proletaria). L'opposizione verte sul modo di gestire il partito, sul rapporto col governo e anche sulla linea politica. Il 3 settembre si decide di tenere il quarto congresso nei primi mesi del 1999 per una trasparente resa dei conti fra le due sottocorrenti.\nIl 16 settembre il governo presenta la legge finanziaria. Bertinotti vuole chiudere col governo mentre Cossutta \u00e8 per la trattativa. Nel CPN del PRC del 3 e 4 ottobre prevale la mozione anti-governativa di Bertinotti (188 voti), sostenuta anche da cossuttiani dissidenti e dai neotrotzkisti di Bandiera Rossa. La mozione Cossutta ottiene 112 voti mentre quella Ferrando, anch'essa anti-governativa, ottiene 24 voti. Il 5 ottobre, Cossutta si dimette da presidente del partito. Molti iscritti al partito si autoconvocarono presso il Palazzo delle Esposizioni di Roma per impedire la rottura con il governo, ma Bertinotti \u00e8 irremovibile nel sostenere la scelta democratica del CPN.\nIl 9 ottobre il capogruppo alla Camera, Oliviero Diliberto, annuncia che la maggioranza dei parlamentari del PRC avrebbe votato a favore del governo Prodi. Bertinotti si dichiara invece per la sfiducia e Diliberto ha il compito di spiegare a Montecitorio i motivi per cui Rifondazione non rinnova la fiducia all'esecutivo, scelta che lui per primo non condivide. Al termine delle dichiarazioni di voto e delle operazioni di conta il governo cade per un solo voto. Due giorni dopo i sostenitori della mozione di Cossutta abbandonarono il PRC per dare vita al Partito dei Comunisti Italiani. Si procedette cos\u00ec alla costituzione di nuovi governi di centrosinistra, prima a guida di Massimo D'Alema e poi di Giuliano Amato, sostenuti organicamente dai Cossuttiani. Rifondazione si schiera invece all'opposizione sia dei due governi D'Alema sia del governo Amato.\nLa scissione del Partito dei Comunisti Italiani e l'inizio del nuovo corso bertinottiano.\nLa fuoriuscita dei Comunisti Italiani spinge Rifondazione a sviluppare un nuovo corso movimentista secondo le idee ingraiane e massimaliste del suo capo politico. La scissione cossuttiana indebol\u00ec il partito di voti, iscritti e risorse economiche, tanto che viene sospesa la pubblicazione di \"Rifondazione\".\nNel 1999 si svolge il IV Congresso del PRC che vede presentate due mozioni: quella del segretario, sostenuta da bertinottiani, ex cossuttiani e maitaniani (Bandiera Rossa); e quella trotzkista radicale di Ferrando, Grisolia e Ricci. La prima mozione passa con l'84% dei voti. Per la prima volta la parola Rifondazione fa ingresso nel simbolo del partito. Bertinotti non chiude per\u00f2 del tutto le porte al centrosinistra, soprattutto a livello locale. A giugno le elezioni europee del 1999 sono un fiasco e il PRC ottiene il 4% dei voti (contro l'8% delle politiche). Il calo \u00e8 solo in parte spiegato dal 2% del PdCI. Nel CPN del 4 luglio Bertinotti avanza l'idea di un \u00abforum\u00bb aperto alla \u00absinistra antagonista ed ai movimenti antiliberisti\u00bb.\nIl PRC non riesce per\u00f2 a cogliere l'ampiezza del fenomeno movimenti, tanto che a Seattle per protestare contro il terzo incontro dell'Organizzazione mondiale del commercio \u00e8 presente la sola presidente della Federazione dei Verdi, Grazia Francescato. Il PRC non partecipa del resto ad analoghi momenti organizzati dal popolo di Seattle durante il 2000. Il PRC preferisce puntare molto sulla Conferenza intergovernativa dell'Unione europea di Nizza del dicembre 2000. Il successo dell'iniziativa, alla quale partecipano solo il PRC e i Verdi, permise al partito di guardare in modo nuovo al rapporto con i movimenti.\nSempre nel 2000 ha luogo la settima scissione dal PRC che si concretizza con la nascita di Democrazia Popolare.\nAlle elezioni regionali di aprile il PRC preferisce fare accordi di desistenza con il centrosinistra in tutte le regioni tranne che in Toscana, ma in Lombardia molti dirigenti locali di Rifondazione non sostengono il candidato de L'Ulivo Mino Martinazzoli e preferiscono schierarsi con Nerio Nesi del PdCI. Cosa analoga accade in Piemonte, dove alcuni rifondini votano l'ex leghista Francesca Calvo e non l'ulivista Livia Turco. Nonostante la desistenza, la Casa delle Libert\u00e0, la nuova coalizione del centrodestra, vince in 8 regioni su 15.\nLa costruzione di una rifondazione movimentista.\nDopo la contestazione di Nizza e con l'avvicinarsi del ritorno del centrodestra al governo Bertinotti decide di puntare ideologicamente verso un partito pi\u00f9 marxista e meno leninista, pi\u00f9 movimentista e di opposizione. Il disegno del segretario non \u00e8 esplicitato subito e si concretizza per tappe. La prima tappa \u00e8 il 21 gennaio 2001, quando in occasione degli ottant'anni dalla fondazione del PCI a Livorno Bertinotti chiede ai militanti di riscoprire la radice marxista, ma di sradicare dal partito qualsiasi residuo di stalinismo. Il 13 maggio dello stesso anno sono previste le elezioni politiche e dopo una lunga trattativa con L'Ulivo decide alla Camera di concorrere solo nella quota proporzionale (patto di non belligeranza) e di presentarsi al Senato come forza indipendente. I risultati non sono dei migliori, anche se il PRC risulta l'unico partito fuori dai poli a superare lo sbarramento del 4% (ottenne infatti il 5%), ma al Senato il mancato accordo tra L'Ulivo e il PRC permette al centrodestra di conquistare 40 seggi. Per questo motivo il PRC \u00e8 oggetto di dure critiche da parte del centrosinistra.\nIl PRC continua nel dialogo con i movimenti e si rende tra i protagonisti del Genoa Social Forum (vedi i fatti del G8 di Genova), aggregazione di associazioni anti-G8, il cui portavoce \u00e8 Vittorio Agnoletto, gi\u00e0 candidato dal PRC alla Camera e proveniente da DP. Gli scontri di Genova e i suoi giovani anticapitalisti sembrano indicare definitivamente al gruppo dirigente del PRC lo sbocco naturale del bertinottismo: i movimenti no-global. Pi\u00f9 tardi la stagione delle guerre statunitense (Afghanistan, Iraq) accentua nel PRC l'antimilitarismo e il pacifismo, tanto che il 5 marzo 2003 Bertinotti aderisce con altri esponenti politici e sindacali a una giornata di digiuno indetta dal Vaticano \u00abcontro la guerra e il terrorismo\u00bb. Dal 14 ottobre 2001 il PRC partecipa stabilmente alla tradizionale Marcia per la pace Perugia-Assisi e Bertinotti spinge affinch\u00e9 il pacifismo di Rifondazione approdi alla vera e propria nonviolenza.\nAl CPN del 15 e 16 dicembre 2001 vengono intanto approvate le 63 tesi su cui verte il successivo V Congresso del partito. A redigerle \u00e8 Paolo Ferrero, gi\u00e0 all'opposizione nel partito e ora l'uomo che Bertinotti ha voluto per far svoltare il partito. Il 4 aprile 2002 si apre il V Congresso del PRC e nella sua relazione introduttiva Bertinotti pone subito \u00abil problema della costruzione di un nuovo progetto politico\u00bb per \u00abcostruire un'alternativa di modello sociale e di democrazia, che pu\u00f2 diventare anche alternativa di governo, fondata sulla duplice discriminante del no alla guerra e alle politiche neo-liberiste. E, contestualmente, si propone di rifondare la politica, a partire dalla ripresa della sua ambizione pi\u00f9 alta, quella di trasformare la societ\u00e0 capitalistica\u00bb. Bertinotti ribadisce anche che \u00ablo stalinismo \u00e8 incompatibile col comunismo\u00bb e pone come alternativa il modello proposto da Frei Betto.\nSul fronte lavoro il PRC si impegna per la difesa dell'articolo 18 dello Statuto dei lavoratori, che dal 17 agosto 2001 Banca d'Italia, Confindustria e governo spingono per l'abrogazione. Bertinotti lancia la proposta di un referendum che estenda le tutele dell'articolo 18 a tutti i lavoratori. La proposta referendaria \u00e8 accolta favorevolmente dai Verdi, dalla corrente della sinistra DS Socialismo 2000 di Cesare Salvi, dalla CGIL, dai sindacati di base, dal PdCI, dall'ARCI e dal Partito Marxista-Leninista Italiano. Nel frattempo, dopo la grande mobilitazione sindacale guidata dalla CGIL del marzo 2002, il governo Berlusconi rinuncia a modificare l'articolo 18. Tuttavia Rifondazione prosegue con la raccolta firme per il referendum sull'estensione dell'articolo 18 e per consentire la costituzione di rappresentanze sindacali anche nelle aziende pi\u00f9 piccole. La consultazione referendaria si tiene comunque nel giugno 2003 limitatamente al quesito dell'articolo 18 (l'altro era stato dichiarato inammissibile dalla Corte Costituzionale), ma il referendum risulta nullo data la scarsa affluenza alle urne (25,5% degli aventi diritto). I \u00abs\u00ec\u00bb sono 10.572.538 su 12.645.507 votanti.\nNel medesimo periodo nel PRC nascono prese di posizione contro Cuba. Il 29 aprile alla Camera si vota sulle misure da prendere contro Cuba che in quei giorni aveva incarcerato 75 oppositori di destra e ne aveva fucilati altri 3, rei di aver dirottato un traghetto nel porto de L'Avana. Vengono approntate quattro distinte mozioni dalla Casa delle Libert\u00e0, da L'Ulivo, dal PRC e dal PdCI: solo quella del PdCI non condanna Cuba. Le risoluzioni dell'Ulivo e di Rifondazione, pur non invocando le sanzioni, condannano entrambe il regime castrista. Il PRC inizia in tal modo l'allontanamento dal governo di Fidel Castro. Nel CPN del 3 e 4 maggio Bertinotti viene bersagliato da forti critiche per la scelta su Cuba. Il segretario chiarisce che \u00abla questione sulla pena di morte non \u00e8 solo una questione etica, ma anche politica. La pena di morte va rifiutata \"hic et nunc\", senza se e senza ma. Non credo che la divergenza verta sulla storia di Cuba\u00bb.\nIl 9 maggio esce su \"Liberazione\" un articolo di Fulvio Grimaldi (gi\u00e0 giornalista del TG3) in difesa di Castro. Il giorno dopo Grimaldi viene sostituito con Fabrizio Giovenale. Il caso Castro si riapre nel PRC in occasione della convocazione a L'Avana di pi\u00f9 di 600 personalit\u00e0 di 70 Paesi per un \u00abincontro Internazionale contro il terrorismo, per la verit\u00e0 e la giustizia\u00bb da tenersi nel giugno 2005. A rappresentare l'Italia viene invitato solo il PdCI e il PRC viene escluso, sebbene venga comunque accettata una delegazione della corrente L'Ernesto, guidata da Claudio Grassi. Il responsabile esteri Gennaro Migliore afferma: \u00ab\u00c8 un fatto singolare, grave e incongruo nei rapporti tra i nostri partiti, che sono stati sempre corretti. Rifondazione \u00e8 solidale con le lotte del popolo cubano, ma rivendica la possibilit\u00e0 di criticare quanto non va in quell'esperienza\u00bb.\nVerso l'Ulivo invece \u00e8 disgelo e il 6 marzo a Montecitorio tutti i politici de L'Ulivo tornano a sedersi a un tavolo con Bertinotti. Alla fine dell'incontro con L'Ulivo vengono anche costituite tre commissioni paritetiche per creare delle prime convergenze di programma. Il 16 maggio Bertinotti precisa la sua idea di accordo organico con L'Ulivo: \u00abSiamo disponibili solo a un accordo di programma, non a riesumare vecchie formule come la desistenza\u00bb.\nIl 17 giugno la Direzione Nazionale (DN) del PRC, riunita per analizzare il risultato referendario, d\u00e0 il via libera alla ricerca di nuove intese con L'Ulivo, con 21 voti favorevoli, 5 contrari (tutti della corrente Ferrando) e 10 astenuti. Ferrando \u00e8 contrario e chiede di \u00abavviare immediatamente un congresso straordinario\u00bb. Anche il CPN del 28 e 29 giugno \u00e8 d'accordo e questa volta il documento viene votato da tutta la maggioranza uscita dall'ultimo Congresso (68 s\u00ec, 14 no e 1 astenuto). Viene cos\u00ec definitivamente abbandonata l'idea lanciata nel 2000 di \u00abrompere la gabbia del centrosinistra\u00bb, secondo i bertinottiani perch\u00e9 questa \u00e8 stata rotta mentre per le opposizioni interne cos\u00ec facendo il PRC accetta di entrare nella gabbia e in modo docile. \nPochi mesi dopo Bertinotti imprime l'accelerazione sulla rifondazione del partito e fa definitivamente sterzare il partito verso la nonviolenza, generando lacerazioni consistenti nel partito.\nCon il Partito della Sinistra Europea verso il governo.\nDalla fine del 2002 Bertinotti intesse dialoghi coi capi europei dei partiti antiliberisti di varia estrazione. L'obiettivo \u00e8 quello di fondare \u00abun partito europeo di sinistra alternativa\u00bb. Non \u00e8 una nuova internazionale europea di partiti comunisti, visto che \u00e8 aperto anche a partiti socialisti massimalisti. Del progetto il partito \u00e8 pressoch\u00e9 all'oscuro e ne ha piena conoscenza solo il giorno della fondazione del Partito della Sinistra Europea (PSE) il 10 gennaio 2004 a Berlino nella stessa stanza dove nella notte di Capodanno del 1918 Rosa Luxemburg fond\u00f2 con Karl Liebknecht il Partito Comunista di Germania.\nA firmare l'appello fondativo sono 11 partiti su 19 presenti, compreso Bertinotti per il PRC perch\u00e9 \u00e8 \u00abuna rottura di continuit\u00e0 con il passato, che non pu\u00f2 limitarsi a rinnegare stalinismo e leninismo, ma che introduce la nonviolenza come elemento di riforma del comunismo medesimo\u00bb. Si decide altres\u00ec su idea di Bertinotti di recarsi a omaggiare la tomba della Luxemburg e di ripetere l'iniziativa ogni anno nella seconda settimana di gennaio. La fondazione del Partito della Sinistra Europea lascia buona parte del partito contrariata, prevalentemente perch\u00e9 l'adesione non \u00e8 preventivamente passata per gli organi decisionali del partito (in primo luogo il CPN). \nIl malumore emerge nella DN del 28 gennaio, dove l'adesione al Partito della Sinistra Europea passa con appena 21 s\u00ec, 17 no (tra cui due bertinottiani) e un'astensione. Il 6 e 7 marzo tocca al CPN la decisione definitiva: la maggioranza si sfalda e vengono presentati cinque documenti. Il documento del segretario passa comunque con 67 s\u00ec e 53 no. Viene cos\u00ec modificato anche il simbolo del PRC, dove viene aggiunta un'unghia rossa con scritto Sinistra Europea. Nello stesso CPN passa anche la linea di proseguire l'unit\u00e0 d'azione col centrosinistra con 82 s\u00ec (bertinottiani e grassiani). Con questo voto positivo il PRC pu\u00f2 partecipare l'8 e 9 maggio a Roma al Congresso fondativo del Partito della Sinistra Europea, dove Fausto Bertinotti viene eletto presidente all'unanimit\u00e0. Una delle prime battaglie della neonata Sinistra Europea \u00e8 quella contro la Costituzione europea. L'11 ottobre 2004 tutti i partiti de L'Ulivo decidono di allargare la coalizione all'Italia dei Valori e a Rifondazione Comunista e danno vita alla (GAD). Contestualmente la neonata GAD decide di tenere delle elezioni primarie per trovare un proprio capo politico \u00abentro febbraio\u00bb 2005.\nDurante l'autunno 2004 Bertinotti incomincia un duro braccio di ferro con la GAD per imporre la candidatura di Nichi Vendola a presidente della regione Puglia in alternativa a quella dell'esponente de La Margherita, Francesco Boccia.\nIl 20 dicembre si arriva al compromesso di organizzare delle elezioni primarie in Puglia tra Boccia e Vendola per il 16 gennaio 2005. A sorpresa vince Vendola, seppur di stretta misura e nonostante il fatto che tutti gli altri partiti del centrosinistra, compreso il PdCI, si fossero schierati col suo rivale. Due giorni dopo la GAD a Roma decide di rinviare le primarie nazionali a maggio. Bertinotti lancia con decisione la sua candidatura mentre si aggiungono anche quelle di Alfonso Pecoraro Scanio e di Antonio Di Pietro. Nel mezzo si svolgono le regionali in 14 regioni il 3 e il 4 aprile e un nuovo cambio di nome: la GAD diventa L'Unione. L'Unione vince in 12 regioni su 14, compresa la Puglia con Vendola, che diventa il primo presidente di regione della storia del PRC. In ottobre la partecipazione alle elezioni primarie per il candidato de L'Unione alla presidenza del Consiglio \u00e8 superiore di sette volte rispetto ai pronostici, ma Bertinotti arriva secondo dietro Prodi, raccogliendo 631.592 voti, ovvero il 14,7% dei votanti, un risultato che viene giudicato dagli analisti leggermente negativo, creando ulteriori malumori nell'opposizione del partito. Dal 2004 il PRC si ritrova diviso su numerose questioni e Bertinotti riesce a far passare le sue proposte in DN e CPN con margini ristretti. \nIn un simile clima il VI Congresso si pone come un vero e proprio regolamento di conti fra correnti. \nNel CPN del 30 e 31 ottobre la maggioranza decide di andare a un Congresso a mozioni contrapposte, scontentando L'Ernesto che chiedeva un Congresso a tesi emendabili.\nIl CPN del 20 e 21 novembre licenzia cinque documenti congressuali, rappresentativi delle cinque anime del partito. La mozione congressuale (L'alternativa di societ\u00e0) di Bertinotti ottiene il 59% dei voti. La tesi vincente dei bertinottiani si presenta in forma molto snella e conferma tutte le svolte degli ultimi anni. I Congressi di circolo si giocano in un clima teso e di sospetto perch\u00e9 le minoranze denunciano un aumento imprevisto ed eccessivo di tesserati che a loro dire servono a far vincere agilmente il Congresso a Bertinotti.\nIl 3 marzo al Palazzo del Cinema del Lido di Venezia si apre quello che verr\u00e0 da molti ricordato come il Congresso pi\u00f9 violento del PRC. Bertinotti pu\u00f2 contare su 409 delegati, Grassi su 181, Ferrando e Malabarba su 45 ciascuno e Bellotti su 11. Bertinotti apre assicurando che \u00e8 l'ultima volta che si fa eleggere segretario e che punta a un \u00abricambio generazionale\u00bb con i giovani che non hanno conosciuto il PCI o DP. Negli stessi giorni del congresso Pietro Ingrao e Pietro Folena (DS) si avvicinano a Rifondazione, il primo aderendovi. Bertinotti viene rieletto dal CPN con 143 s\u00ec, 85 no e 2 astenuti (30 i non partecipanti al voto), nonostante le quattro minoranze abbiano poi deciso di coalizzarsi quando hanno saputo che la segreteria non sarebbe stata pi\u00f9 unitaria (cio\u00e8 rappresentativa di tutte e cinque le mozioni), ma solo di esponenti vicini al nuovo segretario. In ogni caso il Congresso d\u00e0 il via libera definitivo al PRC di essere forza di governo in caso di vittoria de L'Unione nel 2006.\nAlla fine del 2005 dopo tre legislature viene ripristinata una legge elettorale proporzionale (con premio di maggioranza), da sempre gradita al PRC, ma questa volta con liste bloccate. Il CPN del PRC a maggioranza approva le candidature del partito, tra cui vari indipendenti, come Francesco Caruso, noto capo politico dei no-global; e Vladimir Luxuria. Alle minoranze (rappresentative di oltre il 40,5 del partito) vengono anche assicurati nove candidati sicuramente vittoriosi pari al 14% degli eletti totali. Trova posto in Senato anche Marco Ferrando, capofila della minoranza troskista. La candidatura di Ferrando fa pi\u00f9 discutere perch\u00e9 questi dichiara in una intervista al \"Corriere della Sera\" di stare dalla parte dei resistenti iracheni anche quando sparano contro gli italiani. La segreteria nazionale esclude allora Ferrando dalle elezioni, sostituendolo con la pacifista Lidia Menapace. Nel frattempo il PRC appoggia la raccolta firme di una proposta di legge d'iniziativa popolare per reintrodurre la scala mobile, la quale sar\u00e0 presentata al Senato nel novembre 2006.\nAlle elezioni politiche del 9 e 10 aprile L'Unione ottiene una vittoria di misura e Rifondazione Comunista ottiene un grande successo al Senato con il 7,4% mentre alla Camera conferma la sua forza con il 5,8%. Grazie alla nuova legge elettorale Rifondazione \u00e8 la lista che pi\u00f9 ha guadagnato in termini di seggi: 52 in pi\u00f9 rispetto al 2001 (41 deputati e 27 senatori). In Basilicata per la prima volta il PRC elegge un senatore e in Sardegna passa dal 4% all'8,2%. Nelle aree metropolitane ottiene risultati migliori che in quelle rurali, ad esempio a Napoli il PRC ha ottenuto il 9,7%. In alcune province il PRC si posiziona come secondo partito de L'Unione, sorpassando La Margherita: \u00e8 successo a Roma con il 9,4% di preferenze al Senato (7,9% alla Camera), a Livorno che supera il 18%, a Massa con il 15%, a Firenze con l'11%, a Pisa con il 12%, a Perugia e a Lucca con il 10%. Il 19 aprile Fausto Bertinotti viene eletto presidente della Camera dei deputati alla quarta votazione. A seguito della sua elezione il CPN del 7 maggio elegge Franco Giordano nuovo segretario nazionale del partito.\nL'entrata al governo non piace alla sinistra del PRC, in particolare a Progetto Comunista, la corrente del partito con le posizioni pi\u00f9 estreme, contraria alla coalizione de L'Unione e trotskista, il cui portavoce era Marco Ferrando. Nel congresso 2002 raccolse oltre l'11% dei consensi presentandosi insieme con il gruppo denominato FalceMartello. Riferimento internazionale dell'area era il Coordinamento per la Rifondazione della Quarta Internazionale, organizzazione trotzkista scissasi dal Segretariato Unificato nel 1997 con sede a Buenos Aires. Al VI Congresso ha ottenuto il 6,5% dei voti. Con la candidatura a parlamentare (poi ritirata dagli organismi dirigenti nazionali del PRC) di Ferrando l'area si divise. Alcuni infatti capeggiati da Francesco Ricci fondarono un nuovo gruppo: il PC-ROL.\nIl 22 aprile 2006 il PRC perde l'area Progetto Comunista - Rifondare l'Opposizione dei Lavoratori (poi Partito di Alternativa Comunista), quindi il 18 giugno fuoriesce il gruppo fedele a Ferrando che d\u00e0 vita al Partito Comunista dei Lavoratori. Infine nel dicembre 2006 il partito perde il gruppo guidato da Luigi Izzo (Progetto Comunista - Area Programmatica, scissosi da Progetto Comunista nel 2003) che prende il nome di Associazione Unit\u00e0 Comunista. Della terza mozione del VI Congresso rimane nel partito solo il gruppo guidato da Marco Veruggio, Al\u00ec Ghaderi e Bruno Manganaro che non condividendo la scissione si costituiscono nell'area ControCorrente che d\u00e0 vita all'Associazione Controcorrente per una Sinistra dei Lavoratori.\nRifondazione al governo.\nIl 17 maggio 2006 nasce il governo Prodi II e per la prima volta in quindici anni di vita Rifondazione aderisce direttamente con una sua delegazione a un esecutivo. Unico ministro di Rifondazione \u00e8 Paolo Ferrero, con delega alla solidariet\u00e0 sociale. Patrizia Sentinelli \u00e8 viceministro agli Esteri mentre i sei sottosegretari sono Alfonso Gianni (Attivit\u00e0 Produttive), Franco Bonato (Interno), Danielle Mazzonis (Beni Culturali), Donatella Linguiti (Pari Opportunit\u00e0), Laura Marchetti (Ambiente) e Rosa Rinaldi (Lavoro). Il nuovo presidente del gruppo alla Camera \u00e8 Gennaro Migliore. Al Senato il capogruppo \u00e8 Giovanni Russo Spena.\nDopo le elezioni politiche il PRC partecipa attivamente alla campagna per il \u00abno\u00bb al referendum confermativo della riforma costituzionale del governo Berlusconi che viene bocciata dal popolo italiano. Successivamente il PRC non vive una fase serena poich\u00e9 vengono subito al pettine i nodi della difficile convivenza tra le istanze di chi come il PRC si fa portatore di politiche di marcata discontinuit\u00e0 col passato e chi invece preferisce attuare politiche pi\u00f9 moderate. Malgrado il programma comune de L'Unione, il PRC percepisce ben presto di essere in difficolt\u00e0, stritolata tra lealt\u00e0 istituzionale (rafforzata dalla delicata presenza di Bertinotti alla presidenza della Camera) e di coalizione e lealt\u00e0 verso il proprio elettorato di riferimento. Chi maldigerisce la situazione lo manifesta subito e il 19 luglio si dimette da deputato Paolo Cacciari che insieme ad altri membri di minoranza aveva dichiarato di essere pronto a votare contro il rifinanziamento delle missioni all'estero. Nascono i cosiddetti senatori dissidenti che sarebbero poi stati minacciati di espulsione dal segretario Giordano. Le dimissioni di Cacciari vengono per\u00f2 respinte dai suoi colleghi. Poco dopo tornano le manifestazioni di piazza contro la legge finanziaria del 2007 a cui vi partecipano non senza polemiche esponenti di Rifondazione. Per riportare la quiete nel partito a dicembre viene lanciata l'idea di una Conferenza Nazionale di Organizzazione per la fine di marzo del 2007 nell'intento di svolgere delle assemblee di partito di ogni grado come in un congresso, dove poter per\u00f2 verificare lo stato di salute del partito stesso.\nIl 21 febbraio 2007 Prodi si dimette e segue una crisi di una settimana, causata dalla mancata approvazione al Senato dell'ordine del giorno sulla politica estera. La bocciatura avviene sostanzialmente per il mancato appoggio di tre senatori a vita, ma non erano mancate le strumentalizzazioni per la non partecipazione al voto del senatore di Rifondazione e storico esponente dell'area Sinistra Critica Franco Turigliatto, uscito polemicamente dall'aula insieme al senatore Fernando Rossi. Il senatore viene quindi sanzionato con la pena massima dell'allontanamento dal partito per due anni (art. 52 dello statuto del PRC). Turigliatto decide dunque le sue dimissioni da senatore inviando una lettera al presidente Marini, ma poco tempo dopo ritira le sue dimissioni (dopo che un'assemblea della sua corrente glielo aveva richiesto) e conserva dunque il seggio in Senato. \u00c8 comunque una svolta perch\u00e9 da un lato la parte pi\u00f9 radicale del PRC solidarizza con Turigliatto ritenendo eccessivo il ricorso all'allontanamento e allargando il divario con la maggioranza bertinottiana mentre dall'altra quest'ultima capisce che \u00e8 dura se non impossibile continuare a stare al governo (nel frattempo ripresosi) con tali agitazioni interne ed esterne. Cos\u00ec dopo dieci mesi di silenzio Bertinotti decide di riprendere in mano la situazione e di proporre una soluzione, lanciando il 25 febbraio dalla prima pagina di \"Liberazione\" l'idea di riunire la sinistra per rafforzarla, cosa che Rifondazione voleva in verit\u00e0 gi\u00e0 concretizzare con la fondazione della sezione italiana della Sinistra Europea. La novit\u00e0 consiste per\u00f2 nel non escludere il PdCI, come finora era accaduto, ponendo l'idea di un'unit\u00e0 generica che non implichi il Partito della Sinistra Europea come da anni chiedeva il partito di Diliberto.\nAlla Conferenza di Organizzazione le minoranze interne al partito pongono alcune questioni critiche: Essere Comunisti si spacca e l'area de L'Ernesto (dal nome della rivista, erede dell'esperienza di \"Interstampa\") si organizza autonomamente. Sinistra Critica, chiamata anche Erre (dalla rivista), che aveva come capo politico l'ex senatore Luigi Malabarba ed erede della corrente fondata da Livio Maitan Bandiera Rossa (dal nome della rivista) e contraria gi\u00e0 nel 2004 all'entrata del PRC in un possibile governo di centrosinistra l'11 giugno inizia il percorso politico che porta alla fuoriuscita dal partito (essa sar\u00e0 poi formalizzata l'8 dicembre). Il riferimento internazionale della corrente (che sostiene la scissione dal PRC) \u00e8 il Segretariato Unificato della Quarta Internazionale, una delle maggiori organizzazioni internazionali trotzkiste. Nell'ultimo Congresso a cui si era presentata si era attestata al 6,5%. Si vanno delineando due tendenze, una legata alla volont\u00e0 di Bertinotti di lavorare per un nuovo partito di sinistra che nasca dalla fusione dei partiti a sinistra del costituendo Partito Democratico e superando cos\u00ec il PRC, ma anche la stessa sezione italiana della Sinistra Europea, la quale vede la luce il 17 giugno e altri esponenti della maggioranza interna, pi\u00f9 vicini al segretario Giordano; e le minoranze seppur con diversi accenti, che preferiscono una prospettiva di confederazione che concretizzi l'unit\u00e0 a sinistra, ma senza arrivare a uno scioglimento dei partiti esistenti.\nAlle amministrative del 2007 Rifondazione subisce varie sconfitte passando mediamente dal 6% al 4% e perdendo alle provinciali circa 30.000 voti. Il 9 giugno \"fallisce\" a Roma un presidio indetto insieme alle altre forze della sinistra di governo contro la visita del Presidente Bush. Tale destino non coglie invece un'analoga manifestazione cui partecipa la maggior parte dei militanti del PRC. I due episodi rafforzano gli antigovernativi di Rifondazione, mettendo a dura prova la linea di maggioranza.\nL'annuncio della nascita del PD per il mese di ottobre favorisce un nuovo avvicinamento tra le formazioni a sinistra dei DS, Rifondazione innanzitutto, ma anche il PdCI, i Verdi e Sinistra Democratica. La necessit\u00e0 di costituire un'azione politica unitaria che raccolga le istanze della sinistra italiana approda nella creazione di un \u00abcantiere per l'unit\u00e0 a sinistra\u00bb.\nIl partito, dai vertici fino a un gran numero di strutture e militanti di base, aderisce alla manifestazione nazionale convocata dai giornali \"Liberazione\", \"il manifesto\", \"Carta\" e da quindici personalit\u00e0 della sinistra, che si svolge a Roma il 20 ottobre. All'iniziativa, appoggiata da Rifondazione e dal PdCI, partecipano all'incirca un milione di persone, unite nella richiesta di una svolta a sinistra da parte del governo Prodi, soprattutto sul tema del lavoro e delle pensioni. Dopo alcuni mesi il cantiere della sinistra, definito giornalisticamente Cosa Rossa, ha una forte accelerazione e culmina l'8 e 9 dicembre con l'Assemblea della Sinistra e degli Ecologisti, durante la quale viene varata la nuova federazione La Sinistra l'Arcobaleno che vede uniti sotto un unico simbolo i quattro partiti di PRC, PdCI, SD e Verdi.\nNel frattempo viene approvata la legge finanziaria 2008, che comprende molte misure volute da Rifondazione.\nA gennaio 2008 cade il governo Prodi in seguito al mancato ottenimento della fiducia in Senato per il voto contrario dei Popolari UDEUR e di altri senatori. Il PRC si dichiara disponibile alla formazione di un governo istituzionale che possa modificare la legge elettorale vigente, pur affermando la propria contrariet\u00e0 alla formazione di nuove maggioranze che includano i partiti della Casa delle Libert\u00e0. In un'intervista Franco Giordano dichiara che non sarebbero state pi\u00f9 possibili alleanze con il centro moderato, definito trasformista.\nLa campagna elettorale parte il 9 febbraio in corrispondenza dell'assemblea delle lavoratrici e dei lavoratori tenutasi a Torino presso il Parco della Pellerina.\nRifondazione fuori dal Parlamento e la sconfitta del bertinottismo.\nIl PRC si presenta nel cartello della Sinistra l'Arcobaleno, guidato da Fausto Bertinotti come candidato premier, per la prima volta senza la falce e il martello. Il progetto registra un clamoroso insuccesso, travolto dal bipolarismo accentuato fra il PD e il Popolo della Libert\u00e0, da un marcato astensionismo e da un'emorragia di voti verso formazioni di diversa natura. Ottiene soltanto il 3% dei voti (insufficienti ad eleggere parlamentari), lasciando cos\u00ec PRC, PdCI, Verdi e SD senza alcuna rappresentanza parlamentare nazionale. Bertinotti, come annunciato gi\u00e0 in apertura di campagna elettorale, dichiara la sua indisponibilit\u00e0 ad assumere altri incarichi di direzione politica. Il 19 aprile il segretario Giordano si presenta dimissionario rimettendo il proprio mandato al CPN che affida la guida del PRC a un Comitato di Gestione composto da 12 persone (il portavoce \u00e8 individuato in Maurizio Acerbo), incaricato di traghettare il partito verso il VII Congresso. L'ex maggioranza bertinottiana di Venezia si presenta divisa su tre documenti distinti, di cui uno, \"Disarmare Innovare Rifondare\", non d\u00e0 mai vita a una corrente per bocca del suo stesso promotore Walter De Cesaris, ex coordinatore della segreteria uscita dal Congresso di Venezia. Altro esponente di spicco del documento congressuale era Franco Russo, che aveva presentato un documento analogo al CPN del 20 aprile. L'area proponeva di celebrare un Congresso non deliberativo, ma di riflessione sulla sconfitta e che attraverso una gestione collegiale eviti spaccature e frazionismi. Ha raccolto appena l'1,52% dei voti congressuali contribuendo all'approvazione del documento finale del Congresso (pro-Ferrero), ma non votando per l'elezione del segretario in CPN.\nIl VII Congresso si svolge a Chianciano Terme dal 24 al 27 luglio con cinque mozioni che dimostrano l'esistenza di un forte dibattito interno, alla luce delle scelte maturate negli ultimi anni dal partito. Lo scontro per la segreteria \u00e8 tra Nichi Vendola, sostenuto dalla parte pi\u00f9 consistente della vecchia dirigenza del partito, la maggior parte dei cosiddetti ex bertinottiani; e l'ex ministro Paolo Ferrero (anche lui sostenuto in parte da alcuni ex bertinottiani, favorevoli per\u00f2 a una profonda autocritica rispetto alla passata gestione del partito). Il primo ritiene che si debba proseguire con gli sforzi per costruire un nuovo soggetto politico della sinistra mentre il secondo sostiene che bisogna ripartire dalla difesa del PRC e del suo progetto originario.\nAll'inizio del Congresso la mozione Vendola si presenta con la maggioranza relativa, ma lo scontro si acuisce nei giorni di dibattito mentre le minoranze si coalizzano attorno alla linea di Ferrero che, il 27 luglio, viene approvata con il 53% dei voti (342 delegati su 646). Lo stesso giorno Ferrero viene proclamato segretario con il 51% dei voti (142 su 280). Il risultato viene raggiunto a seguito di un accordo fra la mozione Ferrero-Grassi (che da sola si presentava con il 40,3%), L'Ernesto di Fosco Giannini (7,7%) e i trotskisti di FalceMartello (3,2%) guidati da Claudio Bellotti. Il neosegretario Ferrero spiega che l'accordo \u00e8 fondato su tre elementi: \u00abRifondazione c'\u00e8 oggi e domani; rilancio di un'opposizione sociale al governo Berlusconi; maggiore autonomia dal Partito Democratico\u00bb. Per la prima volta la dirigenza bertinottiana \u00e8 in minoranza.\nLa svolta a sinistra e la scissione di Rifondazione per la Sinistra.\nIl 13 settembre vengono eletti i nuovi organismi dirigenti del partito. La nuova gestione del partito si propone di dar vita a una stagione di lotta che porti di nuovo il Partito della Rifondazione Comunista nelle strade e nelle piazze: il PRC si schiera a fianco delle rivendicazioni studentesche contro i provvedimenti del Ministro dell'Istruzione Mariastella Gelmini e delle lotte sindacali come lo sciopero generale indetto dalla sola CGIL il 12 dicembre. Significativo \u00e8 stato anche l'apporto dato alla raccolta firme per il referendum sul lodo Alfano. Nonostante gli inviti a una gestione unitaria del partito, la neonata minoranza vendoliana Rifondazione per la Sinistra (RpS), entra in conflitto con la maggioranza accusata di voler fare \"tabula rasa\" delle rielaborazioni attuate durante la segreteria di Bertinotti. In modo particolare da settembre si apre un conflitto molto duro intorno a \"Liberazione\" che secondo la maggioranza non corrisponde minimamente alla linea del partito, configurandosi come voce della minoranza vendoliana. Motivando il provvedimento con la crisi di vendite, la dirigenza del partito sostituisce il direttore Piero Sansonetti durante la DN del 12 gennaio 2009. La risposta della minoranza \u00e8 immediata: 25 membri su 28 di RPS si dimettono dalla DN e inizia il percorso, pi\u00f9 volte rallentato o negato, di una scissione per perseguire il progetto della costituente della sinistra, in sintonia con Sinistra Democratica.\nIl 21 gennaio Vendola annuncia a titolo personale la sua uscita da Rifondazione, in attesa che altri facciano altrettanto durante il seminario di Rifondazione per la Sinistra a Chianciano il 24 e 25 gennaio. Il 24 gennaio infatti si ufficializza la scissione dal PRC. I principali esponenti della Rifondazione per la Sinistra che aderiscono al neo Movimento per la Sinistra (MpS) sono Franco Giordano, Gennaro Migliore, Alfonso Gianni e il capo politico Nichi Vendola. Come preannunciato i principali esponenti che avevano aderito alla mozione di Vendola che rimangono invece all'interno di Rifondazione sono l'ex vicepresidente del Senato Milziade Caprili, l'europarlamentare Giusto Catania e Augusto Rocchi con lo scopo proseguire le battaglie di Rifondazione per la Sinistra. Fausto Bertinotti ha annunciato che non avrebbe rinnovato la propria iscrizione al PRC, ma che non avrebbe aderito nemmeno al Movimento per la Sinistra, dando comunque l'appoggio a questo soggetto. Secondo il PRC ad abbandonare il partito con Vendola sono tra gli otto e i diecimila iscritti.\nDalla Federazione della Sinistra a Rivoluzione Civile.\nIn seguito all'approvazione dello sbarramento al 4% per l'elezione al Parlamento europeo il PRC ha intensificato i contatti per la creazione di una lista anticapitalista e comunista, proponendo l'apertura ad altre soggettivit\u00e0 facenti riferimento al gruppo Sinistra Unitaria Europea/Sinistra Verde Nordica. L'intesa viene raggiunta con i Comunisti Italiani, da tempo fautori di un'unit\u00e0 dei comunisti, ma non con Sinistra Critica, che dopo una lunga trattativa ha rifiutato l'alleanza per divergenze sul simbolo e le candidature ed ha rinunciato a presentarsi alle Europee. Il 7 marzo al Teatro Carcano di Milano viene organizzata un'assemblea alla presenza di Lothar Bisky e di Alexis Tsipras, con la presenza dell'eurodeputato Vittorio Agnoletto, per lanciare la lista di sinistra in Italia.\nIl 28 marzo viene annunciato che PRC, PdCI, Socialismo 2000 e Consumatori Uniti, si sarebbero presentati in una lista unica, dando cos\u00ec concretezza alla proposta della DN del PRC dell'11 febbraio precedente \u00abdi promuovere una lista da presentare alle prossime elezioni europee che, partendo dalla presentazione del simbolo di Rifondazione Comunista-SE, condivida la scelta di appartenenza al GUE-NGL, unisca tutte le forze anticapitaliste, comuniste, di sinistra, sulla base di contenuti alternativi al progetto di Trattato di Lisbona e all'impostazione neoliberista e militarista dell'Unione Europea\u00bb. Sembra quindi concretizzarsi un embrione della costituente comunista gi\u00e0 invocata in passato da PRC e PdCI, oltre che da numerosi altri gruppi. Particolarmente rilevante \u00e8 stato l'impegno profuso dal PRC per la manifestazione nazionale della CGIL del 4 aprile che ha visto la partecipazione di quasi tre milioni di persone secondo gli organizzatori. All'intervista di Fausto Bertinotti che ha dichiarato il suo sostegno alla lista Sinistra e Libert\u00e0 e ha auspicato un \u00abbig bang\u00bb della sinistra italiana, ha risposto il segretario Paolo Ferrero affermando che l'idea del \u00abtanto peggio tanto meglio\u00bb rischia di cancellare la sinistra italiana stessa. Alle elezioni europee la Lista Comunista e Anticapitalista (di cui fa parte Rifondazione) ottiene il 3,40%, venendo quindi esclusa dal Parlamento europeo. Ferrero presenta le dimissioni da segretario che vengono respinte dal CPN.\nIl percorso unitario della Federazione della Sinistra.\nSi procede intanto alla ricomposizione della frattura avvenuta nel 1998 con il PdCI e il 18 luglio nasce la Federazione della Sinistra, che riunisce le formazioni che si erano presentate alle elezioni europee con la Lista Comunista (esclusi i Consumatori Uniti che si erano tirati indietro gi\u00e0 prima del voto). In seguito all'attentato contro le truppe italiane in Afghanistan Rifondazione Comunista e la Federazione della Sinistra chiedono il ritiro dei militari impegnati nella missione, giudicata come un'occupazione piuttosto che come opera di mantenimento della pace. Quando la Corte costituzionale boccia il Lodo Alfano il PRC chiede le dimissioni del presidente del Consiglio Berlusconi, stigmatizzandone inoltre le dichiarazioni con cui accusava i giudici dell'Alta corte di essere di parte. Nel settembre 2009 Augusto Rocchi e Rosa Rinaldi dell'area Rifondazione per la Sinistra entrano in segreteria nazionale. Contestualmente ne esce Claudio Bellotti di FalceMartello il quale mantiene per\u00f2 la direzione dei dipartimenti che gli erano stati affidati. Il 27 ottobre in una conferenza stampa congiunta con Antonio Di Pietro il PRC aderisce ufficialmente alla manifestazione contro Berlusconi prevista per il 5 dicembre.\nCinque giorni dopo l'elezione di Pier Luigi Bersani a segretario del PD quest'ultimo il 30 ottobre ha un incontro con i rappresentanti dei partiti impegnati a costruire la Federazione della Sinistra (Ferrero per il PRC, Diliberto per il PDCI, Salvi per Socialismo 2000 e Gian Paolo Patta per l'associazione 23 marzo Lavoro \u00e8 Solidariet\u00e0). Al termine di tale incontro si giunge alla conclusione da molti preventivata dell'impossibilit\u00e0 di un'alleanza di governo tra PD e Federazione della Sinistra mentre convergenze sono state giudicate possibili a livello locale. Si parla anche dell'apertura di un confronto su \u00abil tema della democrazia e di una nuova legge elettorale\u00bb da un lato e su \u00abcrisi economica e sociale\u00bb dall'altro.\nIl 3 dicembre viene annunciata la nascita della Federazione della Sinistra che viene lanciata il mattino del 5 dicembre con un'assemblea a Roma.\nA seguito degli scandali della cosiddetta \"loggia P3\", il segretario Paolo Ferrero ha rilanciato una manifestazione nazionale per chiedere le dimissioni del governo e un'alleanza elettorale nazionale per superare il bipolarismo. Ha per\u00f2 nuovamente negato la possibilit\u00e0 di accordi di governo.\nElezioni e referendum 2011.\nPer le elezioni provinciali e comunali del 2011 il PRC si ripresenta quasi ovunque e dove possibile col PdCI come Federazione della Sinistra, guadagnando il 4,2%. Nonostante il calo d'attenzione mediatica denunciata da Ferrero nei video \u00abInvisibile imperdibile\u00bb, l'alleanza PRC-PdCI accresce il proprio consenso di pi\u00f9 di un punto percentuale rispetto ai risultati dell'anno precedente.\nDopo le elezioni il PRC si schiera attivamente a favore dei referendum abrogativi su acqua, nucleare e giustizia che riscuotono successo.\nIn seguito viene avviato il percorso che dovrebbe portare il partito a celebrare il suo prossimo Congresso in dicembre.\nL'VIII Congresso e la fine della Federazione della Sinistra.\nNell'autunno 2011, qualche mese dopo la scissione de L'Ernesto (confluito nel PdCI per contribuire all'unit\u00e0 dei comunisti), si tiene l'VIII Congresso del partito, articolato sulla discussione di tre documenti. Il primo documento (\"Unire la sinistra d'alternativa, uscire dal capitalismo in crisi\") \u00e8 frutto del compromesso tra la maggioranza delle aree interne al partito: l'area di Paolo Ferrero, l'area di Walter De Cesaris (che aveva presentato un documento in antitesi sia a Ferrero che a Vendola durante il precedente Congresso), l'area Essere Comunisti di Claudio Grassi, l'area Sinistra Comunista di Gianluigi Pegolo e persino l'area \"Rifondazione per la Sinistra\", che al precedente congresso aveva sostenuto la candidatura a segretario di Nichi Vendola. Questa mozione ha ottenuto l'81,29 % dei consensi da parte degli iscritti, una percentuale che non era stata raggiunta in nessun passato congresso del partito. Centrale nel documento \u00e8 la proposta politica di un fronte democratico contro le destre, da attuarsi nella forma di un accordo elettorale (ma non politico o di governo) per battere Silvio Berlusconi e far tornare i comunisti in parlamento senza essere legati a un futuro governo di centrosinistra. Il secondo documento (\"Per il partito di classe\"), sostenuto dalle aree FalceMartello e Controcorrente, auspica la creazione di un polo politico che rappresenti gli interessi della classe lavoratrice e che sia totalmente autonomo dal centrosinistra. Ha ottenuto il 13,39% dei voti durante il Congresso. Il terzo documento (\"Comunisti\\e per l'opposizione di classe e l'alternativa di sistema. Contro le destre, alternativi al centro-sinistra e fuori dai diktat della banca centrale europea\") \u00e8 sostenuto dall'area La Citt\u00e0 Futura (inizialmente nota come Comunisti Insieme), nata da una scissione della precedente area Sinistra Comunista (che al precedente congresso aveva proposto un documento politico in antitesi sia a Ferrero che a Vendola). Questa mozione si propone di unire i comunisti in Italia grazie a una comunione di intenti, soprattutto l'alternativit\u00e0 al centrosinistra. Ha raccolto il 5,32% dei consensi durante il Congresso, risultando per\u00f2 maggioranza assoluta nelle federazioni di Campobasso e Vibo Valentia.\nDurante i lavori del Congresso \u00e8 avvenuta la caduta del governo Berlusconi IV, costringendo tutti i documenti contrapposti di Rifondazione a una profonda riflessione sui propri contenuti. Il segretario nazionale Paolo Ferrero (tra i maggiori sostenitori del primo documento) ha dichiarato che avrebbe sostenuto le idee del fronte democratico e di elezioni anticipate fino a un secondo prima dell'insediamento del governo di Mario Monti. Avvenuta la creazione del nuovo governo, Rifondazione \u00e8 stata fin dall'inizio molto critica con esso, ponendosi tra le forze d'opposizione (seppur esterna al parlamento). Dopo la fase di dibattito nelle varie federazioni locali il Congresso nazionale vero e proprio si \u00e8 tenuto a Napoli tra il 2 e il 4 dicembre. Durante i lavori Ferrero (riconfermato segretario) ha dichiarato: \u00abVent'anni fa ci avevano spiegato che il capitalismo era il migliore dei mondi possibili, la fine della storia. A distanza di vent'anni vediamo che il capitalismo non \u00e8 in grado di superare la sua crisi e sta rapidamente aggredendo diritti sociali e democrazia [...] Noi dobbiamo costruire proposte alternative: l'opposizione al governo Monti va fatta controproponendo ad ogni cosa che propone Monti un'altra possibilit\u00e0\u00bb.\nIl 2012 \u00e8 segnato da una netta opposizione al governo Monti che sfocia nella manifestazione indetta per il 12 maggio dalla Federazione della Sinistra a Roma e in un aumento dei consensi nelle elezioni amministrative dello stesso anno, ottenendo una media nazionale pari al 4,2% dei consensi. I soggetti componenti della FdS, dopo aver sostenuto insieme ad Italia dei Valori, SEL, Verdi e FIOM referendum per abolire la diaria dei parlamentari, ripristinare l'articolo 18 originario e abrogare l'articolo 8 della finanziaria 2011 che consente alle aziende di derogare i contratti collettivi nazionali con aziendali o territoriali e promossone altri due con la FIOM per cancellare la riforma delle pensioni Fornero, hanno assunto posizioni diverse in relazione alle primarie del centrosinistra organizzate da PD, PSI, SEL e CD. Il PRC si considera lontano dalle posizioni del centrosinistra mentre il PdCI vi prende parte sostenendo Nichi Vendola al primo turno e Pier Luigi Bersani al ballottaggio. I vari avvenimenti sanciscono lo sciogliersi ufficiale della Federazione della Sinistra.\nL'esperienza di Rivoluzione Civile e il IX Congresso.\n Nel dicembre 2012 il PRC \u00e8 tra i promotori di diverse iniziative politiche pubbliche tese a costruire un polo della sinistra in grado di presentarsi autonomamente alle elezioni politiche del 2013. In particolare lo \u00e8 dell'assemblea Cambiare si pu\u00f2 del 1\u00ba dicembre insieme ad ALBA e al Movimento Arancione, in cui diversi esponenti del panorama intellettuale della sinistra italiana dichiarano l'intenzione di costruire un polo alternativo al centrosinistra. Il 29 dicembre il magistrato Antonio Ingroia annuncia la sua candidatura a premier alle elezioni politiche del 2013 a capo della coalizione di sinistra Rivoluzione Civile comprendente PRC, PdCI, Verdi, IdV, Movimento Arancione e Nuovo Partito d'Azione.\nFausto Bertinotti per questa tornata elettorale \u00e8 ritornato a dare il suo sostegno a Rifondazione Comunista e a Rivoluzione Civile. Le elezioni politiche del 2013 vedono una vittoria di misura del centrosinistra alla Camera che non riesce per\u00f2 a raggiungere la maggioranza assoluta al Senato anche a causa dell'inaspettato exploit del neonato Movimento 5 Stelle guidato dal comico Beppe Grillo. Rivoluzione Civile subisce una pesante \"d\u00e9b\u00e2cle\", fermandosi al 2,2% alla Camera e all'1,8% al Senato, non riuscendo cos\u00ec a eleggere alcun candidato al Parlamento. Anche le elezioni regionali tenutesi in tale data si concludono per il PRC con un esito fallimentare in quanto non elegge rappresentanti n\u00e9 in Lombardia (dove si presenta insieme ai Comunisti Italiani nella lista Etico a Sinistra che appoggia il candidato del centrosinistra Umberto Ambrosoli), n\u00e9 in Lazio (dove sostiene Rivoluzione Civile in appoggio al giornalista Sandro Ruotolo) n\u00e9 in Molise (dove sostiene coi Verdi Rivoluzione Democratica in appoggio ad Antonio De Lellis). Per Rifondazione si apre un periodo di crisi e la segreteria del partito rassegna immediatamente le dimissioni, le quali per\u00f2 vengono respinte dal CPN tenutosi tra il 9 e il 10 marzo nel quale viene anche annunciata la convocazione di un Congresso straordinario del partito entro il novembre dello stesso anno.\nRifondazione Comunista celebra il IX Congresso nazionale a Perugia il 6, 7 e 8 dicembre. Esso ribadisce la linea di \u00abavviare un processo costituente, dal basso e democratico, della sinistra di alternativa, che sappia costruire l'alternativa contro questa Europa (disobbedienza ai trattati), le politiche di austerity e il governo Letta. Un processo di aggregazione della sinistra autonomo ed alternativo al centro sinistra e a quel PD che ormai \u00e8 diventato un partito moderato\u00bb. Viene individuata come iniziativa centrale del partito la raccolta firme per il Piano per il lavoro e l'economia ecologica e solidale, una proposta di legge d'iniziativa popolare che raccoglie le proposte del partito per creare occupazione, in particolare un piano contro il dissesto idrogeologico del territorio, la riduzione dell'orario di lavoro a parit\u00e0 di salario e l'abrogazione della riforma Fornero finanziate con una tassa patrimoniale sulle grandi ricchezze e il taglio delle spese militari. Nonostante la vittoria del primo documento, Ferrero chiede e ottiene dai delegati che l'elezione degli organismi esecutivi e del segretario nazionale avvenga nel primo CPN utile nel gennaio del 2014 dopo una consultazione tra i 170 membri del CPN che sono stati eletti dal Congresso, guidata da Mimmo Caporusso, Dino Greco e Giovanna Capelli.\nNel CPN svoltosi l'11 e 12 gennaio Ferrero viene rieletto segretario con 67 voti su 147, dei quali 54 astenuti (Essere Comunisti e FalceMartello), 7 schede bianche e 19 voti per Arianna Ussi, candidata del documento 3. Negli stessi giorni viene eletta la nuova segreteria, composta essenzialmente da ferreriani e in seguito ai risultati del CPN l'area Essere Comunisti lancia in tutta Italia assemblee per avviare una costituente della sinistra.\nSenza attendere il congresso, aveva nel frattempo abbandonato il partito l'Associazione ControCorrente per una Sinistra dei Lavoratori critica sulla linea portata avanti da Rifondazione nel corso degli anni.\nIl dialogo a sinistra e i tentativi di unit\u00e0.\nLa lista unitaria a sostegno di Alexis Tsipras e la ripresa del conflitto sociale.\nNel IV Congresso della SE svoltosi a Madrid dal 13 al 15 dicembre 2013 viene confermata la proposta espressa dal Consiglio dei presidenti della SE di candidare Alexis Tsipras alla presidenza della Commissione europea in vista delle elezioni europee del 2014. Il PRC avvia il processo di costruzione di una lista unitaria della sinistra a sostegno della candidatura di Tsipras, ma questo \u00e8 rallentato dalle vicende relative all'elezione della nuova segreteria nazionale. Il 17 gennaio in seguito a un appello lanciato su \"il manifesto\" da sei intellettuali che formano poi il comitato dei garanti della lista, ovvero Andrea Camilleri, Paolo Flores d'Arcais, Luciano Gallino, Marco Revelli, Barbara Spinelli e Guido Viale, prende corpo ufficialmente l'idea di una lista di sinistra a supporto di Alexis Tsipras. Dopo alcune tensioni con i garanti sul ruolo dei partiti politici nella formazione della lista il PRC aderisce ufficialmente all'appello dopo aver avviato una consultazione dei circoli: su 380 attivi di circolo l'84,1% dei militanti si \u00e8 espresso a favore del sostegno alla lista L'Altra Europa con Tsipras.\nAlle elezioni del 25 maggio la lista (alla quale aveva aderito pure Sinistra Ecologia Libert\u00e0) riceve a livello nazionale il 4,03% dei voti e ottiene 3 seggi al Parlamento europeo. Eleonora Forenza, esponente della segreteria di Rifondazione Comunista, raccoglie quasi 23.000 preferenze, risultando la prima dei non eletti nella circoscrizione Sud dopo Barbara Spinelli. Nonostante Spinelli avesse reso nota l'intenzione di cedere il seggio qualora fosse stata eletta, raccoglie il maggior numero di preferenze nelle circoscrizioni centrale e meridionale. Spinta dal sostegno dei suoi elettori e dello stesso Tsipras, Spinelli ha deciso di confermare il seggio ottenuto nella circoscrizione Centro, permettendo al PRC di tornare a eleggere un rappresentante istituzionale dopo otto anni. Forenza conquista cos\u00ec un seggio all'Europarlamento.\nIl PRC nei mesi seguenti investe energie e sforzi per far evolvere L'Altra Europa con Tsipras in un soggetto unitario della sinistra italiana alternativa al PD guidato da Matteo Renzi. Tuttavia il progetto tarda a decollare, ostacolato da diatribe interne. Nel frattempo il PRC sostiene anche iniziative come la raccolta firme per i quattro referendum e la proposta di legge d'iniziativa popolare contro il pareggio di bilancio e per le petizioni contro TTIP, TISA e CETA, che Unione Europea, Stati Uniti e altre nazioni vogliono stipulare. Da ottobre in poi i soggetti politici della sinistra, PRC incluso, si ritrovano in piazza per opporsi al Jobs Act e alle linee guida, denominate \u00abbuona scuola\u00bb, della riforma della scuola volute dal governo Renzi. Il 25 ottobre la CGIL porta un milione di lavoratori in piazza per opporsi alla riforma del mercato del lavoro, una manifestazione in cui si ritrovano le anime della sinistra italiana e a cui il PRC partecipa massicciamente all'interno del corteo dell'Altra Europa. Per la prima volta la CGIL manifesta contro le politiche di un governo guidato dal PD, considerato un governo amico. Al termine della manifestazione la componente giovanile della corrente Essere Comunisti, raccoltasi in assemblea e guidata dal coordinatore dei GC Simone Oggionni, abbandona il PRC. Oggionni e altri ex membri dei Giovani Comunisti e del CPN entrerano in SEL a fine marzo. Alcuni fuoriusciti dal PRC danno vita all'associazione Sinistra Lavoro.\nL'intero autunno \u00e8 segnato da scioperi di categoria e mobilitazioni studentesche e il culmine \u00e8 toccato con lo sciopero generale nazionale del 12 dicembre promosso da CGIL e UIL. L'apparente ritorno del conflitto sociale e l'opposizione sempre pi\u00f9 marcata nei confronti del governo favorisce i processi di riavvicinamento tra le sinistre. Tra il 23 e il 25 gennaio 2015 si svolge a Milano Human Factor, un convegno organizzato da SEL a cui sono invitate le principali organizzazioni della sinistra italiana: dai sindacati al PRC, passando per L'Altra Europa con Tsipras e la minoranza interna al PD. Vendola lancia la proposta di un coordinamento delle sinistre in cui sia consentita la doppia militanza per costruire un fronte anti-Renzi. Ferrero interviene nella giornata conclusiva della manifestazione accettando la proposta del presidente di SEL e affermando: \u00abPenso che oggi serva una sinistra di governo, in un senso preciso, che serve una sinistra che sia in grado di avanzare una proposta concreta di cambiamento qui ed ora\u00bb. Nella serata del 25 gennaio SYRIZA, il movimento della sinistra radicale greca guidato da Alexis Tsipras, vince le elezioni parlamentari con oltre il 36% dei consensi, sfiorando la maggioranza assoluta. Nei mesi successivi riprende l'opposizione al progetto di riforma della scuola varato dal ministro dell'istruzione Stefania Giannini e si susseguono le mobilitazioni di sostegno all'azione del governo Tsipras, impegnato nelle trattative con i creditori.\nTra marzo e aprile la DN decide per il commissariamento di diverse federazioni, tra queste Asti, Viareggio, Ferrara e Venezia, mentre in CPN si d\u00e0 mandato ai CPR di costruire liste alternative al centro-sinistra e legate al progetto de L'Altra Europa in vista delle elezioni regionali del 31 maggio. Solo in Campania, Liguria e Toscana il PRC partecipa a liste unitarie e non direttamente legate alla lista Tsipras. L'11 e 12 aprile Rifondazione Comunista celebra a Roma presso lo Scout Center la IV Conferenza d'Organizzazione dal titolo \"Rilanciare il partito, unire la sinistra antiliberista, fermare l'austerit\u00e0 in Europa\". Il documento della conferenza viene approvato con un'ampissima maggioranza (si oppongono solo gli autoconvocati-documento 3) e nelle conclusioni viene cos\u00ec sintetizzato dal segretario Ferrero: \u00abQuindi si tratta di tre obiettivi per rafforzare il partito: 1) rilanciare la prospettiva comunista, 2) costruire una sinistra unita contro e fuori dal centrosinistra, 3) creare un movimento di massa contro l'austerit\u00e0 per bloccare queste politiche che stanno distruggendo le prospettive di vita degli italiani\u00bb.\nIl 5 maggio CGIL, CISL e UIL danno luogo allo sciopero generale della scuola: \u00e8 la terza occasione di risonanza nazionale in cui il mondo della sinistra italiana si ritrova dalla stessa parte della barricata, sebbene sia divisa in tre regioni su sette alle regionali di fine mese. Alle elezioni del 31 maggio le liste legate a L'Altra Europa (L'Altro Veneto - Ora Possiamo, L'Umbria per un'Altra Europa, Altre Marche - Sinistra Unita e L'Altra Puglia) raggiungono in media l'1,82% non riuscendo a eleggere consiglieri. Le altre liste unitarie a cui il PRC partecipa (Rete a Sinistra Liguria, S\u00ec - Toscana a Sinistra e Sinistra al lavoro per la Campania) raccolgono in media il 4,22%, eleggendo consiglieri in Liguria e Toscana, ma tra questi non risulta eletto nessun comunista.\nIl 19 settembre alcuni esponenti del PRC che al precedente congresso avevano sottoscritto il documento 3 \"Per la Rifondazione di un Partito Comunista\" abbandonano il partito e costituiscono Fronte Popolare.\nLa nascita del processo unitario a sinistra.\nIl 3 luglio in DN viene approvato all'unanimit\u00e0 un documento che lancia un appello per l'avvio di una costituente della sinistra, rivolto a SEL, al movimento Possibile di Giuseppe Civati e tutti coloro che hanno abbandonato il PD, come Sergio Cofferati e Stefano Fassina. Nel CPN dello stesso giorno viene rinnovata e allargata la segreteria nazionale per attuare il mandato della Conferenza d'Organizzazione. Ne deriva l'inizio di un dialogo serrato con le forze organizzate della sinistra che si protrae per settimane, ma fallisce nell'autunno successivo davanti al rifiuto di Rifondazione di sciogliere la propria organizzazione per confluire in un nuovo soggetto della sinistra radicale, proponendo piuttosto la formula della federazione tra soggetti politici. In dissenso su tale linea, gli iscritti facenti riferimento a FalceMartello non rinnovano l'adesione al partito e proseguono nel movimento Sinistra Classe Rivoluzione la battaglia per la costruzione del \"partito di classe\".\nNonostante le divergenze, dopo la campagna per il \u00abS\u00cc\u00bb al referendum contro le trivellazioni in mare, il PRC collabora con Sinistra Italiana (futuro partito nato dall'unione tra SEL e Futuro a Sinistra di Fassina) nella raccolta delle firme per la petizione contro la privatizzazione dei servizi pubblici avviata dalla riforma Madia della Pubblica Amministrazione, dei referendum abrogativi su trivelle, inceneritori, riforma Giannini della scuola, Italicum e di quello confermativo della riforma costituzionale Renzi-Boschi che ha l'obiettivo di superare il bicameralismo paritario, abolire il CNEL e modificare il Titolo V della parte II della Costituzione.\nAlle elezioni amministrative successive il PRC si presenta in pi\u00f9 occasioni in coalizioni e liste unitarie della sinistra alternative al centrosinistra. A Roma si sceglie di sostenere la candidatura di Stefano Fassina assieme a SI, Possibile e il neonato Partito Comunista Italiano (PCI) nella lista Sinistra per Roma che ottiene il 4,5%. A Napoli invece sono SI e Possibile ad aggregarsi alla coalizione che aveva gi\u00e0 sostenuto Luigi De Magistris e che si rivela nuovamente vincente. La lista unitaria Napoli in Comune ottiene il 5,3% ed elegge 5 consiglieri. A Torino la coalizione unitaria a sostegno di Giorgio Airaudo si attesta al 3,7%, riuscendo a eleggere il candidato sindaco. Per la prima volta il PRC non prende parte alle elezioni comunali di Bologna, dove abbandona il progetto unitario di Coalizione Civica (7,1%) contestando a SI il tentativo di prendere in ostaggio il percorso elettorale, mentre a Milano prende parte alla lista Milano in Comune che sostiene Basilio Rizzo, mentre Sinistra Italiana far\u00e0 parte di una lista all'interno della coalizione di centrosinistra. In autunno Rifondazione sostiene il \u00abno\u00bb al referendum costituzionale. La sinistra si ritrova nuovamente unita all'interno del Comitato per il \u00abno\u00bb, che trova i suoi portavoce in Anna Falcone e Tomaso Montanari. La vittoria del \u00abno\u00bb al referendum (59,1%) ha come conseguenze le dimissioni del governo Renzi, la nascita del governo Gentiloni e l'inizio di un nuovo dialogo tra le forze di sinistra in vista della fine della legislatura e delle successive elezioni politiche. Nel frattempo anche Essere Comunisti abbandona Rifondazione per aderire a Sinistra Italiana.\nDal Brancaccio a Potere al Popolo!\nL'unit\u00e0 a sinistra subisce un'accelerazione con la nascita di Articolo 1 - Movimento Democratico e Progressista (MDP), formazione nata nel febbraio 2017 in seguito alla scissione della componente socialdemocratica del PD e guidata da Bersani, D'Alema e Roberto Speranza. La costruzione di una lista unitaria di sinistra alternativa al PD \u00e8 l'oggetto principale di discussione nel Congresso in cui si affrontano due documenti, quello di maggioranza guidato da Maurizio Acerbo per l'unit\u00e0 della Sinistra antiliberista e quello di minoranza guidato da Eleonora Forenza, comprendente le componenti del documento 3 del IX Congresso, per l'unit\u00e0 dei conflitti. Il documento di maggioranza si afferma ampiamente con il 71% dei consensi, dando avvio al nuovo processo unitario. Acerbo \u00e8 eletto nuovo segretario del PRC. La prima occasione per l'avvio del percorso \u00e8 fornita dall'assemblea convocata il 18 giugno al teatro Brancaccio dai due portavoce dei comitati del NO, Falcone e Montanari.\nVerificata la comunanza di intenti tra SI, Possibile e PRC, al contrario la presenza di D'Alema e l'intervento di Miguel Gotor per MDP sono stati oggetto di aspre polemiche, anche legate alla linea politica assunta dagli ex PD. In autunno si svolgono circa cento assemblee territoriali per proseguire il processo unitario. A fronte del progressivo avvicinamento al progetto di MDP, dopo l'impossibilit\u00e0 di costruire qualsiasi nuova esperienza di centro-sinistra, Rifondazione esprime la propria contrariet\u00e0 all'ingresso degli ex PD e licenzia un documento politico in cui chiede l'incandidabilit\u00e0 di quanti hanno assunto responsabilit\u00e0 di governo negli ultimi venticinque anni e l'alternativit\u00e0 al centrosinistra prima e dopo le elezioni.\nAlle elezioni regionali siciliane del 5 novembre 2017 si sceglie di sostenere la candidatura a presidente di Claudio Fava (deputato di MDP e vicepresidente della Commissione parlamentare antimafia) nell'ambito di una coalizione che comprende anche SI, Verdi e Possibile. Rifondazione Comunista, assieme agli altri partiti schierati a sostegno di Fava, si federa nella lista unitaria Cento Passi per la Sicilia per ovviare allo sbarramento del 5% previsto dalla legge elettorale siciliana. Il buon risultato ottenuto in Sicilia (6,1%) non evita per\u00f2 che la situazione precipiti. Falcone e Montanari chiedono al PRC di non porre veti mentre SI e Possibile si dichiarano a favore dell'ingresso di MDP, arrivando alla stesura di un documento comune che convoca un'assemblea di lancio del soggetto elettorale per il 2 dicembre in aggiunta alla gi\u00e0 convocata assemblea del 18 novembre da Falcone e Montanari. La fuga in avanti dei tre soggetti irrita tanto i due garanti del progetto, quanto il PRC che ritrovandosi isolato tenta nelle ultime assemblee territoriali di far prevalere le proprie posizioni e si d\u00e0 appuntamento all'assemblea del 18 novembre per sciogliere i nodi politici. A sorpresa per\u00f2 a pochi giorni dall'assemblea Falcone e Montanari dichiarano conclusa l'esperienza del Brancaccio e annullano l'assemblea del 18 novembre, temendo che l'assemblea potesse degenerare in uno scontro tra partiti.\nIl fallimento del Brancaccio non scoraggia il PRC che si ritrova ugualmente il 18 novembre a Roma partecipando all'assemblea convocata dal centro sociale napoletano Ex Opg - Je so' Pazzo al fine di costituire una lista unitamente al PCI (che abbandona il progetto in seguito alle elezioni), a Sinistra Anticapitalista e ad altri soggetti. Nasce dunque l'esperienza di Potere al Popolo!, che il 4 marzo 2018 ottiene l'1,13% alla Camera e l'1,06% al Senato, rimanendo fuori dal Parlamento. Rifondazione non elegger\u00e0 neanche un consigliere alle elezioni regionali in Lazio (dove si presenta all'interno di Potere al Popolo con la ginecologa femminista Elisabetta Canitano candidata presidente) e Lombardia (dove si presenta all'interno della lista Sinistra per la Lombardia con Massimo Gatti candidato presidente). Nonostante la sconfitta elettorale Rifondazione prosegue l'esperienza di Potere al Popolo e contribuisce al suo strutturamento invitando i propri iscritti ad aderirvi e nel frattempo partecipano insieme alla raccolta delle firme per una petizione per la messa fuorilegge delle organizzazioni neofasciste e tre leggi d'iniziativa popolare per le modifiche alla legge elettorale Rosatellum, l'abolizione del pareggio di bilancio e la Scuola della Costituzione.\nL'addio a PaP, le regionali in Sardegna e Basilicata, le europee e l'opposizione al governo Conte II.\nIl 28 ottobre 2018 in seguito a uno scontro interno a Potere al Popolo! durante la propria fase costituente, soprattutto a causa delle divergenze riguardanti la scelta dello statuto (incompatibile con la linea di Rifondazione sull'unit\u00e0 della Sinistra di alternativa), il CPN di Rifondazione decide di lasciare il progetto.\nAlle elezioni regionali in Sardegna del 24 febbraio 2019 Rifondazione e il Partito Comunista Italiano, uniti nella lista Sinistra Sarda sostengono Vindice Lecis che raccoglie solo 4.528 voti pari allo 0,59%.\nAlle elezioni regionali in Basilicata del 24 marzo Rifondazione si presenta insieme a PCI, Sinistra Italiana, Possibile e Diem25 nella lista La Basilicata Possibile in appoggio al candidato presidente Valerio Tramutoli, che ottiene il 4,37% e non elegge alcun deputato.\nIn vista delle imminenti elezioni europee, Rifondazione lancia un appello per la nascita di una lista di Sinistra antiliberista facente riferimento al Partito della Sinistra Europea.\nNasce in tal modo La Sinistra, lista nella quale convergono Rifondazione Comunista, Sinistra Italiana, quel che rimane de L'Altra Europa con Tsipras, Partito del Sud, Convergenza Socialista e la nuova formazione \u00e8Viva. La lista raccoglier\u00e0 in tutto 465.092 voti pari all\u20191,74% ben lontano dalla soglia del 4%. Nei mesi successivi il PRC partecipa alla raccolta firme per la proposta di legge d'iniziativa popolare per la tutela dei beni comuni.\nNel settembre 2019 il partito si colloca all'opposizione del nuovo governo Conte di cui fanno parte M5S, PD, Italia Viva e le forze presentatesi alle elezioni politiche con LeU, Sinistra Italiana inclusa.. In seguito la ex senatrice del Movimento Cinque Stelle Paola Nugnes, passata nella componente del Gruppo misto al Senato di LeU, dichiara di rappresentare da indipendente il Partito della Rifondazione Comunista in Senato.\nIn vista delle elezioni regionali in Umbria dell'ottobre successivo il PRC locale lavora alla presentazione di una lista unita della sinistra. In seguito alla decisione della lista Sinistra Civica Verde di entrare nell'alleanza col PD e il Movimento 5 Stelle, la segreteria nazionale del PRC ha annunciato che Rifondazione non avrebbe sostenuto nessuna lista alle elezioni, mentre il gruppo dirigente locale si dimette e sostiene una candidatura dentro Sinistra Civica Verde. Dato lo scarso risultato, 1,6%, la lista non elegge alcun consigliere.\nIn vista delle elezioni regionali in Emilia-Romagna del 2020 Rifondazione si ripresenta come cinque anni prima nella lista L'Altra Emilia-Romagna (sostenuta anche da PCI, Partito del Sud e Partito Umanista) con il segretario regionale del partito Stefano Lugli candidato presidente in alternativa al centrosinistra che appoggia il presidente Stefano Bonaccini (PD), mentre in occasione di quelle calabresi il PRC locale fa appello all'unit\u00e0 del PD e della sinistra. Tuttavia l'11 novembre la Direzione Nazionale approva un documento che scongiura ogni alleanza con il PD alle elezioni regionali. In seguito a tale decisione il PRC locale decide di non prendere parte alle elezioni.\nL'opposizione al governo Conte II \u00e8 confermata dalla partecipazione il 7 dicembre del PRC all'Assemblea delle Sinistre di Opposizione, incontro lanciato da PCI, PCL e Sinistra Anticapitalista.\nElezioni regionali e referendum del 2020, opposizione al governo Draghi e XI congresso.\nAlle elezioni regionali in Emilia-Romagna del 26 gennaio 2020 L'Altra Emilia-Romagna ottiene lo 0,36% rimanendo quindi ben lontana dalla soglia di sbarramento.\nAlle regionali del 20 e 21 settembre invece il partito \u00e8 presente in 5 regioni su 7: in Veneto fa parte della lista Solidariet\u00e0 Ambiente Lavoro insieme al PCI, in Toscana prosegue l'esperienza della lista Toscana a Sinistra con Sinistra Italiana, Potere al Popolo, Sinistra Anticapitalista e Buongiorno Livorno, nelle Marche fa parte della lista Dipende da noi con Sinistra Italiana, in Puglia si presenta insieme al PCI e a Risorgimento Socialista nella lista Lavoro Ambiente Costituzione e in Campania aderisce con Sinistra Italiana alla lista ambientalista Terra. Per quanto riguarda la Liguria, il Comitato Politico Regionale decide di dare indicazioni di voto per il candidato sostenuto da PD e Cinque Stelle Ferruccio Sansa senza presentare n\u00e9 sostenere alcuna lista. In nessuna delle regioni al voto il PRC o le liste sostenute dal partito riescono ad accedere ai consigli regionali mantenendosi tra lo 0,3 e il 2,8 percento dei consensi nelle 5 regioni in cui sono presenti. Per quanto riguarda il referendum costituzionale sulla riduzione del numero dei parlamentari che si terr\u00e0 nelle medesimo giornate delle elezioni regionali, il PRC si schiera per il NO.\nNel febbraio 2021 il dimissionario governo Conte II \u00e8 succeduto dal governo di unit\u00e0 nazionale guidato da Mario Draghi, gi\u00e0 Governatore della Banca d'Italia e Presidente della Banca centrale europea, e il PRC-SE si schiera subito contro la sua formazione.\nDal 22 al 24 ottobre dello stesso anno si tiene presso l'Hotel Excelsior di Chianciano Terme (SI) l'undicesimo congresso del PRC che al termine dei lavori conferma alla carica di segretario Maurizio Acerbo.\nIdeologia.\nI suoi riferimenti culturali sono innanzitutto ispirati al pensiero di Karl Marx al fine di pervenire alla compiuta realizzazione di una moderna societ\u00e0 socialista nel contesto di una sinistra in opposizione al neoliberismo, alleata delle forze autenticamente progressiste, esaltatrice della Resistenza antifascista e rispettosa della Costituzione. Il rifiuto per qualunque forma di discriminazione \u00e8 accompagnato da una visione contraria a degenerazioni autoritarie, burocratiche e staliniste del socialismo.\nIl partito si impegna a promuovere giustizia sociale e valorizzazione della persona, un adeguato ruolo delle autonomie locali e la sovranit\u00e0 del Paese, consapevole della necessit\u00e0 di una coerente vocazione solidaristica nella regione mediterranea.\nAltri punti programmatici riguardano l'abolizione della Legge Fornero in materia di pensioni e della Bossi-Fini per quanto concerne l'immigrazione, il ripristino dell'articolo 18 dello statuto dei Lavoratori e la sua estensione a tutti i lavoratori, la lotta alla precariet\u00e0, il no alla flat tax, la tassazione delle transazioni finanziarie, l'abolizione dell'obbligo di pareggio di bilancio, la cancellazione dei ticket sanitari, significativi tagli alle spese militari riconducibili all'articolo 11 che esclude la possibilit\u00e0 di ricorrere alla guerra quale mezzo di risoluzione delle controversie internazionali, l'uscita dalla NATO, la contrariet\u00e0 all'utilizzo dell'energia nucleare, l'introduzione dello \"ius soli\", la puntuale applicazione delle pene previste per il reato di apologia del fascismo, l'abolizione dell'ergastolo, il riconoscimento dei matrimoni omosessuali quale valore dell'universalit\u00e0 dei diritti di cittadinanza, la legalizzazione delle droghe leggere, l'appoggio nei confronti del movimento No TAV,il potenziamento delle prerogative del Parlamento europeo, nonch\u00e9 la revisione dei trattati. Sulla questione venezuelana il PRC \u00e8 schierato con il presidente Nicol\u00e1s Maduro, mentre per quanto attiene la Bolivia ha preso posizione per l'ex presidente Evo Morales. \u00c8 solidale inoltre con il popolo palestinese e il popolo cubano contro l'embargo statunitense. Infine \u00e8 contrario all'integrazione europea, rientrando quindi tra i partiti euroscettici. \nLe storiche figure di riferimento sono Rosa Luxemburg, Antonio Gramsci, Palmiro Togliatti, Che Guevara, Luigi Longo, Pietro Secchia, Salvador Allende, Enrico Berlinguer, Lucio Libertini, Alessandro Natta, Angiolo Gracci, Pietro Ingrao e Tina Costa.\nAree interne.\nIn continuit\u00e0 con la vecchia Rifondazione in Movimento propone di prodigarsi maggiormente nella societ\u00e0 civile e nei luoghi del conflitto, rifiutando la fusione a freddo con altri soggetti e contrastando il neoliberismo. Vi si riconosce la maggioranza della segreteria.\nComposta dagli autoconvocati del IX Congresso, dal Collettivo Stella Rossa, dai sostenitori dell'europarlamentare femminista Eleonora Forenza e da significative componenti contrari all'euro, quest'area interna propone la creazione di una prospettiva che guardi ai mutamenti sociali e alle lotte dal basso, nonch\u00e9 a nuove forme di comunicazione ispirate al concetto di egemonia elaborato da Gramsci in opposizione a una concezione fatalistica e positivistica del marxismo.\nStruttura.\nIl Comitato Politico Nazionale \u00e8 il massimo organismo del partito, composto da 170 membri. La Direzione Nazionale, di 43 componenti, opera su mandato del CPN e risponde ad esso. L'organo esecutivo \u00e8 la Segreteria Nazionale, formata da 10 membri e della quale \u00e8 espressione il segretario nazionale, la cui funzione non pu\u00f2 essere svolta per pi\u00f9 di tre mandati congressuali interi consecutivi. Il partito si articola in circoli: a livello locale, in federazioni provinciali e in comitati regionali.\nOrganizzazione giovanile.\nL'organizzazione giovanile del Partito della Rifondazione Comunista \u00e8 nata nel 1995 ed \u00e8 costituita dai Giovani Comunisti/e. Fanno parte della Federazione Mondiale della Giovent\u00f9 Democratica, organizzazione giovanile internazionale anticapitalista e anti-imperialista.\nCollegio Nazionale di Garanzia.\nIl Collegio Nazionale di Garanzia \u00e8 composto da nove componenti eletti dal Congresso Nazionale. Si ramifica in collegi regionali e federali. I suoi compiti sono i seguenti:\nI componenti del Collegio Nazionale di Garanzia sono Gianluca Schiavon (presidente), Stefano Alberione, Lorena Cordeddu, Rino Malinconico, Nicol\u00f2 Martinelli, Adriana Miniati, Nadia Palozza, Pietro Paolo Piro e Sonia Spallitta. Il CNG elegge tra i suoi membri un Collegio dei Revisori dei Conti composto da tre persone di cui una/un presidente.\nSimbologia.\nInni.\nGli inni ufficiali del partito sono: \"L'Internazionale\", \"Bandiera rossa\" e l\"'Inno dei lavoratori\".\nScissioni.\nRifondazione nasce con l'intento di proseguire l'attivit\u00e0 del disciolto PCI, volendo altres\u00ec raccogliere gli eredi della tradizione politica della sinistra alternativa. Con il tempo sono nati scontri sul profilo politico e culturale da dare al nuovo partito e da ci\u00f2 sono spesso nate scissioni di entit\u00e0 variabile. Le pi\u00f9 sostanziose sono state quelle dei Comunisti Unitari (poi confluiti nei DS); del PdCI, la prima ad aver dato vita a un partito realmente duraturo e concorrenziale per il PRC fino all'aprile 2009 quando ha intrapreso un percorso di federazione e unit\u00e0 d'azione con Rifondazione Comunista; e del Movimento per la Sinistra di Nichi Vendola. Altra scissione di una certa rilevanza \u00e8 stata quella del Partito Comunista dei Lavoratori di Marco Ferrando.\nStampa.\n\"Liberazione\" \u00e8 stato per quasi ventitr\u00e9 anni l'organo di stampa ufficiale del PRC. Nato come settimanale e diventato quotidiano dal 1995, ha cessato le pubblicazioni nel 2011 a causa del taglio dei finanziamenti all'editoria voluti dal governo Berlusconi e confermati dal governo Monti. Nel 2013 \"Liberazione\" \u00e8 diventato un quotidiano online, ma dal 19 marzo 2014 ha cessato definitivamente le pubblicazioni.\nIl PRC ha pubblicato anche due mensili, \"Rifondazione\" (1997\u20131998) e \"Su la testa\" (2010\u20132012, 2020-) e un settimanale in rete dal nome \"Ombre Rosse\" (2012).\nLe aree politiche interne al partito hanno spesso dato vita a riviste e pubblicazioni come \"L'Ernesto\", legata alla corrente Sinistra Comunista, \"Bandiera Rossa\" ed \"Erre\", entrambe legate alla vecchia area trotzkista Essere Comunisti pubblicata dall'omonima area."}
{"id": "2040376", "revid": "599013", "url": "https://it.wikipedia.org/wiki?curid=2040376", "title": "Darius Miles", "text": "Carriera.\nComplice l'esito negativo dei test d'ingresso per accedere alla St. John's University e una difficile situazione economica in famiglia, Miles nel 2000 si dichiara eleggibile per il draft NBA senza passare per l'universit\u00e0, e viene chiamato dai Los Angeles Clippers con la 3\u00aa scelta: mai nessun liceale era stato chiamato cos\u00ec in alto fino a quel momento. Al termine della prima stagione viene inserito nell'All-Rookie Team, il quintetto dei migliori esordienti della lega. Rimane ai Clippers per due anni, durante i quali mette a referto poco meno di 10 punti e di 6 rimbalzi a partita, entrando dalla panchina nella maggior parte degli incontri in una squadra con l'et\u00e0 media tra le pi\u00f9 basse di quel periodo.\nNell'estate 2002 si trasferisce ai Cleveland Cavaliers, in una trade che manda Andre Miller e Bryant Stith in California in cambio di Harold Jamison e dello stesso Miles. Con i Cavs gioca per circa una stagione e mezzo, anche in questo caso sfiorando la doppia cifra in fatto di media punti.\nUn nuovo scambio lo vede protagonista nel gennaio 2004, quando va ai Portland Trail Blazers in cambio di Jeff McInnis e Ruben Boumtje-Boumtje. Durante la stagione 2004-2005 ai Trail Blazers (che all'epoca erano spesso soprannominati \"Jail Blazers\" a causa delle intemperanze e di problemi giudiziari di alcuni giocatori), Miles viene temporaneamente sospeso dopo un alterco con coach Maurice Cheeks, durante il quale il giocatore avrebbe affermato di non essere preoccupato da un'ipotetica striscia di 20 sconfitte di fila, e che Cheeks sarebbe stato comunque licenziato. Pochi mesi pi\u00f9 tardi, il 19 aprile 2005, stabilisce il suo career-high personale con i 47 punti segnati nella sconfitta sul campo dei Denver Nuggets. L'annata 2005-2006 \u00e8 quella in cui Miles fa segnare la media punti pi\u00f9 alta, 14 a partita, ma un infortunio al ginocchio destro lo tiene lontano dai campi per circa met\u00e0 stagione. Nel novembre 2006 si sottopone ad un intervento chirurgico per una microfrattura allo stesso ginocchio, ma l'infortunio lo costringe a stare lontano dai campi per due interi campionati.\nNel 2008 disputa la preseason con i Boston Celtics, ma viene tagliato prima dell'inizio della regular season anche a causa della squalifica per aver violato il programma anti-droga della NBA. Nel gennaio 2009 i Memphis Grizzlies gli offrono un contratto nonostante le minacce di azioni legali da parte dei Trail Blazers, che avevano attivato le procedure per considerare Miles un giocatore ritirato a causa dell'infortunio, e non far pesare i 18 milioni del suo restante ingaggio sul monte salariale. A Memphis, Miles gioca le sue ultime partite da cestista professionista, nonostante l'et\u00e0 relativamente giovane di 28 anni.\nNel maggio 2009 viene accusato di possesso di sostanze stupefacenti dopo un controllo stradale nel nativo Illinois. Nel 2010 fa la preseason con i Charlotte Bobcats, ma viene poi svincolato. Nel 2011 \u00e8 stato arrestato presso i controlli di sicurezza dell'aeroporto di Saint Louis per aver tentato di portare con s\u00e9 un'arma da fuoco carica.\nCuriosit\u00e0.\nMiles ha recitato nel film \"Perfect Score\", in cui interpreta la parte di un giocatore di pallacanestro all'ultimo anno di liceo alle prese con i tentativi di ammissione al college."}
{"id": "2040379", "revid": "6923", "url": "https://it.wikipedia.org/wiki?curid=2040379", "title": "Shockdom", "text": "Shockdom \u00e8 un'azienda italiana di intrattenimento, specializzata in fumetti e cartoni animati. Nasce il 19 luglio 2000 come prodotto di Studio Hyperion, web agency creata da Lucio Staiano e Maximiliano Bianchi. Diventa societ\u00e0 a responsabilit\u00e0 limitata nel 2006. \u00c8 nota nel campo dei fumetti e della pubblicit\u00e0 online.\nStoria.\nI Multicomics.\nIl progetto \"Shockdom\" nasce nel maggio 1997, quando Lucio Staiano, Andrea Ruffini e Marco Licchelli, tre fisici di Pisa appassionati di fumetti ed esperti multimediali, decidono di pubblicare fumetti su supporto cd-rom. Nel progetto iniziale, il cd-rom avrebbe compreso versioni multilingue dei fumetti, da leggere quindi sullo schermo.\nI tre si impegnano alla ricerca di investitori, finanziatori e partner per realizzare il progetto, ma dopo qualche mese decidono di sciogliersi e di seguire ciascuno la propria strada. Soltanto Staiano continuer\u00e0 a insistere sul progetto.\nStudio Hyperion e il progetto Shockdom.\nDopo aver proposto l'operazione nelle varie aziende multimediali in cui lavora, nel 1998 Staiano partecipa ad un corso professionale dove conosce Maximiliano Bianchi, appassionato anch'egli di fumetti, che abbraccia l'idea.\nI due decidono quindi di creare una web agency (Studio Hyperion) per autofinanziare il progetto Multicomics.\nIn quegli anni in Italia Internet \u00e8 in forte espansione e il software Macromedia Flash oltre a influenzare il modo di fare siti web, rilancia l'animazione breve come mezzo espressivo.\nStaiano e Bianchi decidono quindi di cambiare il modello di business del progetto, passando da quello basato sulla vendita di cd-rom ad un modello basato sulla pubblicit\u00e0. Sono tra i primi a creare animazioni Flash in Italia e nel 1999.\nIl 19 luglio 2000 nasce quindi www.shockdom.com, sito multilingue (italiano, inglese e spagnolo). Il nome nasce dalla sintesi di ShockWave Flash, inizialmente tutti i contenuti del sito sono realizzati tramite questo software, e \"Kingdom\" (reame, in inglese). Con Shockdom vengono prodotti in Italia i primi fumetti ideati e realizzati appositamente per il Web.\nIl periodo di My-Tv, il Kiwi e l'Interactive Key Award.\nNel 2001, dopo la partenza di Bianchi, Shockdom inizia a collaborare con My-Tv, che sale agli onori delle cronache in autunno grazie al cartoon \"Tu vuo' fa 'o talebano\", con protagonista Gino il pollo. My-Tv diventa il riferimento in Italia per i cartoons e Shockdom ne diventa il principale partner. Grazie alla collaborazione con Cartobaleno, Shockdom produce per My-Tv decine di animazioni web, tra cui alcune di Gino il pollo e due spot televisivi.\nNel 2002 per la Riso Gallo, Shockdom collabora alla produzione de \"La cucina Ginese\", ideata da Andrea Zingoni, creatore anche di Gino il pollo, in cui si rivela il personaggio del Kiwi. Il successo di questi cartoons porter\u00e0 alla produzione de Le ricette di Arturo e Kiwi per la RAI, nel 2006. Shockdom collaborer\u00e0 anche alla realizzazione del pilota della serie.\nSempre nel 2002, per Voxidea, una start-up della rete, idea e realizza \"la Divina Economia\", una parodia della Divina Commedia come fumetto parlato che gli utenti di Voxidea potevano condividere via mail. L'operazione arriva finalista al prestigioso Interactive Key Award.\nInfine, nel 2002, Shockdom diventa per la prima volta Network, creando anche un magazine e siti di incontro tra utenti. Ma l'impegno necessario \u00e8 troppo grande per le forze del solo Staiano che \u00e8 cos\u00ec costretto a sospendere il progetto.\n\"Le cene di Giada\" ed \"eriadan\".\nIl 2004 \u00e8 un anno fortunato per shockdom. Sul newsgroup it.arti.fumetti Staiano, nel dicembre del 2003, viene a conoscenza dell'esistenza di un nuovo autore Paolo Aldighieri (vero nome di eriadan) che diventer\u00e0 uno degli autori di punta del sito.\nNell'estate dello stesso anno viene pubblicato il primo volume su carta di Shockdom, appunto \"eriadan\". Viene pubblicato anche ne \"La notte dei blogger\" (Einaudi edizioni) e in Italia il suo blog diventa uno dei pi\u00f9 visitati. A Lucca Comics 2004 viene presentato il volume edito da Shockdom.\nSempre nel 2004 Shockdom diventa partner di Virgilio.it con un progetto pubblicitario online, per il cliente Akuel. Uno dei prodotti dell'azienda farmaceutica, Play, ha sul proprio packaging il disegno di una ragazza (Giada).\nViene creata la prima documentata sit-com italiana sul web, a cartoons, scritta e prodotta da Staiano. Aveva una trama estremamente semplice: nel blog, parlando del proprio quotidiano, Giada raccontava degli incontri e degli approcci di ragazzi e uomini che la interessavano e di come organizzava infine una cena nel proprio mini appartamento.\nIl cartoon rappresentava la parte finale dell'episodio, raccontando la cena vera e propria. La serata aveva uno svolgimento molto simile tra i vari episodi: durante la cena il maschio di turno si rivelava estremamente noioso o troppo strano per cui Giada inventava scuse astruse e assolutamente improbabili, ma proprio in quel momento, Sergio, suo vicino di casa e coprotagonista della serie, bussava alla porta vestito proprio come se dovesse confermare la scusa di Giada, anche se i due non si erano messi d'accordo.\nIl blog di Giada era scritto da Gianluca Caputo, storico collaboratore di Shockdom; i disegni erano di Cartobaleno, la parte del suono era curata da Blumer Studio.\nIl progetto venne presentato Interactive Key Award 2004, arrivando finalista in due sezioni e vincendo quella dell'Intrattenimento. Fu anche presentato come esempio di online advertising in diverse universit\u00e0 Italiane (Bocconi, Pisa, Bologna), durante corsi e master di Comunicazione.\nL'esplosione dei web-comics (2004-2006).\nDopo il 2004, grazie anche al successo di \"eriadan\", in Italia esplode il fenomeno dei web comics e Shockdom ne diventa protagonista. Si uniscono al progetto altri autori (\"Lui\" di Zorflick e \"Albo\" di Mostrip) e i lettori aumentano. Shockdom pubblica su carta altri volumi di \"eriadan\" e un'antologia di Nuvole Elettriche, il principale circuito italiano di web comics.\n\"eriadan\" diventa la striscia ufficiale di Virgilio.it e inaugura la sezione Bit Comics di Apogeonline, conquistando sempre pi\u00f9 pubblico.\nShockdom Network (2006-2008).\nNel dicembre 2006 Shockdom diventa una s.r.l., staccandosi giuridicamente da Lucio Staiano che ne continua ad essere il responsabile e il Presidente del Consiglio di Amministrazione, diventando cos\u00ec ufficialmente una vera casa editrice.\nIntanto le attivit\u00e0 aumentano. Anche se Lui lascia il team, altri autori entrano a farne parte (Kaneda di \"Due Cuori e una Gatta\", Flavio Nani di \"Neko e Kuma\", Manu di \"Deficients and Dragons\", Sio di \"Scottecs\", Rx di \"RX storie di vita vissuta\") confermando Shockdom come leader dei web comics in Italia.\nNel corso dei due anni si susseguono vari progetti:\nShockdom 3.0 (2009-2015).\nDa fine 2009 a tutto il 2011 Lucio Staiano si dedica al potenziamento dell'offerta online. Alcuni progetti, come MyComics.org e Frame vengono abbandonati, nasce iComics.it (piattaforma per la trasformazione di webcomics in applicazioni mobile) mentre Open Shockdom si trasforma in Webcomics.it: la nuova piattaforma di fumetti online viene presentata alla conferenza di Lucca Comics &amp; Games 2011 da Sergio Nuzzo e, basandosi su WordPress e BuddyPress, diviene pi\u00f9 vicina ai social network. Da Webcomics.it si affermano autori come Bigio di \"Drizzit\" e Sio di \"Scottecs\". A fine 2015 viene lanciata la versione 3.0 della piattaforma."}
{"id": "2040380", "revid": "307923", "url": "https://it.wikipedia.org/wiki?curid=2040380", "title": "Ildebrando Santagiuliana", "text": "Gli \u00e8 stata intitolata una piazza del centro storico assieme al fratello Tullio Santagiuliana. Tale piazza \u00e8 situata nella zona nord-ovest del centro in mezzo ai vicoli ed \u00e8 certamente una delle pi\u00f9 caratteristiche di Treviglio. Fu molto attivo negli anni sessanta, settanta e ottanta. Tra le sue opere ricordiamo il libro sulla storia di Treviglio pubblicato per la prima volta nel 1965 con il fratello. Egli pubblico poi la ristampa del 1987 con Don Piero Perego data la scomparsa del fratello."}
{"id": "2040382", "revid": "21880", "url": "https://it.wikipedia.org/wiki?curid=2040382", "title": "Parchi della Basilicata", "text": ""}
{"id": "2040385", "revid": "648716", "url": "https://it.wikipedia.org/wiki?curid=2040385", "title": "Stipsi funzionale", "text": " \nPer stipsi funzionale in campo medico, si intende la forma tipica di stipsi che colpisce i bambini quando essa non \u00e8 correlata ad un'eziologia di tipo organico. Secondo i criteri specifici la stipsi funzionale viene assimilata ad un'altra disfunzione: ritenzione funzionale di feci \nEpidemiologia.\nI bambini oggetto di tale disturbo hanno solitamente un'et\u00e0 superiore ai 4 anni e inferiore ai 16 anni.\nEsami.\nViene diagnosticato dopo un'attenta anamnesi, dove devono rispettare i criteri di Roma III, ovvero il bambino deve rispettare almeno due delle seguenti caratteristiche per essere diagnosticato la stipsi funzionale:\nSintomatologia.\nFra i sintomi e i segni clinici si annoverano alterazione dell'appetito (il bambino pu\u00f2 sentirsi subito sazio o avere sempre fame), irritabilit\u00e0."}
{"id": "2040386", "revid": "204012", "url": "https://it.wikipedia.org/wiki?curid=2040386", "title": "Stipsi del lattante", "text": ""}
{"id": "2040391", "revid": "287204", "url": "https://it.wikipedia.org/wiki?curid=2040391", "title": "Hindu Dharma Acharya Sabha", "text": "La Hindu Dharma Acharya Sabha (\"Assemblea dei Maestri della Legge Ind\u00f9\") \u00e8 il massimo organo rappresentativo dell'Induismo in India e riunisce i maestri (\"acharya\") delle principali tradizioni ind\u00f9 (dette \"samprad\u0101ya\"); l'organismo si \u00e8 costituito nel 2003 quando si riun\u00ec per la prima volta a Chennai il 1\u00ba dicembre di quell'anno.\nLe tradizioni rappresentate dalla Acharya Sabha sono: Advaita, Dvaita, Kabir Panth, Lingayat, Nimbarka, Saivadheenam, Sena Sampradaya, Suddhadvaita Pushtimarga Vaishnava, Swaminarayan, Vaishnava, Vallabhacharya, Varkari.\nAlti rappresentanti della HDAS, guidati dal suo presidente Swami Dayananda Saraswati, si sono incontrati due volte con alti rappresentanti dell'ebraismo, guidati da Yona Metzger rabbino capo d'Israele, una prima volta a Delhi il 5 e 6 febbraio 2007 e una seconda volta a Gerusalemme dal 17 al 20 febbraio 2008.\nMembri dell'Assemblea.\nElenco dei membri della Hindu Dharma Acharya Sabha ordinati per tradizione di appartenenza(N.B.: i nomi propri sono in grassetto per distinguerli dai titoli onorifici)."}
{"id": "2040397", "revid": "1318658", "url": "https://it.wikipedia.org/wiki?curid=2040397", "title": "Stazione di Vercelli", "text": "La stazione di Vercelli \u00e8 la principale stazione ferroviaria dell'omonima citt\u00e0, posta sulla linea Torino-Milano; da essa si diramano le ferrovie Vercelli-Pavia e la Vercelli-Casale, quest'ultima chiusa al traffico dal 2013.\nStoria.\nNelle adiacenze della fermata sorgeva, fra il 1884 e il 1933, un analogo impianto, capolinea della tranvia Vercelli-Biandrate-Fara e della tranvia Vercelli-Casale.\nA partire dal 14 giugno 2013 fu sospeso il servizio sulla ferrovia Vercelli-Casale Monferrato.\nDal 2014 furono effettuati i lavori di rialzo delle banchine con contestuale allungamento del sottopassaggio per servire il nuovo marciapiede dei binari 4-5 (in sostituzione del vecchio posto ad isola tra il binario 3-4) e il parcheggio dalla parte opposta alla stazione.\nStrutture e impianti.\nL'impianto, gestito da RFI, dispone di sette binari passanti, di cui cinque dotati di marciapiedi coperti di pensiline per l'imbarco dei passeggeri, mentre gli ultimi sono di servizio per le motrici. Sul primo marciapiede sono presenti 2 binari tronchi, usati anch'essi per l'imbarco dei passeggeri, di cui uno in direzione Milano e l'altro in direzione Torino.\nLa maggior parte del traffico \u00e8 svolto sui binari 2 e 3, di corretto tracciato della linea Torino-Milano, mentre il traffico della linea Vercelli-Pavia ha origine dal binario 5 o dal binario Tronco Milano.\nIl fabbricato viaggiatori si compone di tre corpi: quello centrale si sviluppa su due livelli e presenta un ampio davanzale composto da cinque archi; i corpi laterali si diramano simmetricamente rispetto al fabbricato centrale, sono di dimensioni minori e si compongono di un solo livello.\nMovimento.\nLa stazione \u00e8 servita da treni regionali svolti da Trenitalia per conto della Regione Piemonte e da Trenord, nonch\u00e9 da collegamenti a lunga percorrenza operati anch'essi da Trenitalia e SNCF.\nI passeggeri che frequentano ogni anno la stazione al 2010 ammontavano a circa 3.500.000 unit\u00e0, quelli giornalieri al 2007 erano di circa 2900 unit\u00e0.\nServizi.\nLa stazione, che RFI classifica nella categoria \"Gold\" e i cui servizi commerciali sono gestiti da Centostazioni, dispone di:\nInterscambi.\nLa stazione \u00e8 servita da differenti linee urbane ed extraurbane di autobus gestite da ATAP\nNelle adiacenze della stazione sorgeva, fra il 1884 e il 1933, il capolinea delle tranvie per Fara Novarese e Casale Monferrato."}
{"id": "2040398", "revid": "21880", "url": "https://it.wikipedia.org/wiki?curid=2040398", "title": "Aree naturali protette in Puglia", "text": ""}
{"id": "2040403", "revid": "74801", "url": "https://it.wikipedia.org/wiki?curid=2040403", "title": "Anna Sofia di Sassonia-Gotha-Altenburg", "text": "Biografia.\nInfanzia.\nEra la figlia primogenita del duca di Sassonia-Gotha-Altenburg Federico I, che govern\u00f2 sul ducato dal 1675. Sua madre era la principessa Maddalena Sibilla di Sassonia-Weissenfels, unica figlia del duca Augusto di Sassonia-Weissenfels.\nMatrimonio.\nA diciannove anni suo padre la diede in sposa a Luigi Federico I di Schwarzburg-Rudolstadt, figlio ed erede del principe Alberto Antonio di Schwarzburg-Rudolstadt. La cerimonia nuziale si tenne a Gotha il 15 ottobre 1691 e sanc\u00ec l'alleanza tra le dinastie Wettin e Schwarzburg-Rudolstadt.\nPrincipessa di Schwarzburg-Rudolstadt.\nNel 1710, alla morte del suocero, divenne principessa consorte di Schwarzburg-Rudolstadt, titolo che conserv\u00f2 fino morte del marito, avvenuta il 24 giugno 1718 a Rudolstadt. Anna Sofia gli sarebbe sopravvissuta dieci anni. Nel 1713 venne introdotta nel principato la primogenitura, cosicch\u00e9 il primogenito di Anna Sofia pot\u00e9 ereditare la totalit\u00e0 dei domini paterni.\nMorte.\nLa Principessa mor\u00ec il 28 dicembre 1728 a Rudolstadt.\nDiscendenza.\nIn ventisette anni di matrimonio, diede al marito, Luigi Federico I di Schwarzburg-Rudolstadt, tredici figli e al casato l'erede maschio:"}
{"id": "2040405", "revid": "438678", "url": "https://it.wikipedia.org/wiki?curid=2040405", "title": "The Big Swallow", "text": "The Big Swallow \u00e8 un film del 1901 di James Williamson, uno dei primi registi del cinema inglese, appartenente alla scuola di Brighton.\nIl film, dell'epoca pionieristica, si distingue per essere composto da pi\u00f9 di un'inquadratura fissa e per l'originale utilizzo che fa dell'effetto di ingrandimento dovuto dall'avvicinarsi della figura all'obiettivo.\nIl proprietario della bocca che inghiotte l'obbiettivo era Sam Dalton, un attore professionista che apparve in numerosi film di Williamson.\nTrama.\nIl film ritrae un gentiluomo inglese che \u00e8 deciso a non farsi riprendere dall'operatore (era a quell'epoca cosa assai comune filmare i passanti): gesticola, protesta, muove il bastone minaccioso, si toglie i pince-nez, corruga la faccia (che \u00e8 sapientemente evidenziata dalla linea d'ombra del cappello). Si avvicina sempre di pi\u00f9, finch\u00e9 la sua bocca non \u00e8 davanti alla telecamera: allora la apre e \"inghiotte l'obiettivo\", dove si vede un campo completamente nero; nella scena immediatamente successiva si vede la telecamera che scivola in un'apertura scura e lo stesso operatore, come se l'uomo fosse diventato gigante e fosse stato capace di inghiottire il malcapitato operatore: nell'inquadratura successiva si vede infatti che si allontana masticando con soddisfazione (nonostante la cinepresa sia stata teoricamente ingoiata).\nProduzione.\nIl film si distingue per l'ampiezza della profondit\u00e0 di campo (dalla figura intera al primissimo piano) e gioca sulla variazione delle proporzioni. La visuale dell'operatore sembra presagire un primissimo embrione di soggettiva, che verr\u00e0 effettivamente sviluppata di l\u00ec a poco dagli altri cineasti inglesi della scuola di Brighton (in particolare da George Albert Smith).\nVi si pu\u00f2 notare come nel cinema delle origini l'operatore non sia ancora invisibile (questa regola diventer\u00e0 fissa solo nel classicismo hollywoodiano dal decennio successivo) e come il cinema inglese nascondesse nelle sue corde pi\u00f9 profonde sempre un messaggio di educazione e di moralismo, influenzato dalla morale vittoriana: in questo caso il messaggio \u00e8 \"non importunare i passanti\"."}
{"id": "2040407", "revid": "121765936", "url": "https://it.wikipedia.org/wiki?curid=2040407", "title": "Cerotto", "text": " \nIl cerotto \u00e8 una striscia, solitamente plastificata, con adesivo annesso che serve per medicare i tagli. Nell'uso comune, una parte di garza copre la fuoriuscita di sangue per facilitarne la guarigione.\nL'inventore fu Earle Dickson nel 1921.\nFunzione.\nIl cerotto adesivo protegge la ferita e il coagulo da urti, attriti, sporcizia e batteri, favorendo il processo di guarigione.\nIn alcuni casi la parte adesiva \u00e8 talmente forte da poter sostituire i punti e mantenere la posizione ravvicinata dei lembi della pelle necessaria alla guarigione.\nTipologia.\nCerotti per somministrazione di farmaci.\nI cerotti possono essere confezionati in modo da rilasciare un farmaco mediante somministrazione parenterale.\nIn sede di fabbricazione il tampone viene imbevuto del principio attivo che si vuole dosare.\nAd esempio:"}
{"id": "2040411", "revid": "712828", "url": "https://it.wikipedia.org/wiki?curid=2040411", "title": "Dondochakka Bilstin", "text": ""}
{"id": "2040413", "revid": "320578", "url": "https://it.wikipedia.org/wiki?curid=2040413", "title": "Gran dentato", "text": ""}
{"id": "2040415", "revid": "228587", "url": "https://it.wikipedia.org/wiki?curid=2040415", "title": "Metaprogetto", "text": "In progettazione il metaprogetto, anche detto fase metaprogettuale, \u00e8 l'attivit\u00e0 progettuale di natura teorica, avente per obiettivo la gestione e l'indirizzo strategico del processo di transizione tra la fase di istruttoria del progetto (raccolta dei dati e analisi) e la fase di formalizzazione e sintesi dello stesso. \nIl termine, derivante dal neologismo \"metadesign\" coniato da Andries Van Onck nel 1964, viene principalmente utilizzato nell'ambito del design industriale, mentre nelle discipline progettuali ingegneristiche o architettoniche tradizionali il concetto \u00e8 generalmente espresso con le definizioni \"studio preliminare\" per la fase analitica e \"progetto di massima\" per la fase di sintesi. \nNel design industriale il metaprogetto \u00e8 la procedura necessaria al fine di strutturare le fasi progettuali connesse alla definizione di un progetto che porteranno alla realizzazione di un concept idoneo per essere portato ad una fase esecutiva.\nLa fase metaprogettuale \u00e8 sostanzialmente divisa in due fasi minori:\nFase analitica.\nLa \"fase analitica\", \u00e8 una fase di analisi e ricerca di ci\u00f2 che circonda in senso temporale e fisico e sociale, il progetto che si andr\u00e0 a concettualizzare.\nNel caso di un oggetto di uso comune, per esempio, l'operazione non sar\u00e0 limitata alla sola analisi del contesto nel quale l'oggetto viene collocato (per contesto si intende la tipologia di ambiente in cui verr\u00e0 inserito, in quale situazioni, con quali requisiti di volumi e spazi, quali condizioni ambientali) ma anche della situazione sociale (gusti, usi, costumi e tradizioni ma anche avvenimenti storici che potrebbero condizionare l'inserimento del prodotto). All'interno di tale fase si analizza soprattutto il tipo di target (utente) verso il quale \u00e8 indirizzato il prodotto, visto che anche all'interno di una stessa societ\u00e0, ci sono molte diversit\u00e0 fra i vari individui. Relativamente al prodotto vero e proprio la fase analitica deve occuparsi dei materiali, dei colori, delle lavorazioni produttive dei materiali stessi o le lavorazioni sulle superfici. Si analizzano l'ergonomia e le capacit\u00e0 sensoriali che l'oggetto riesce a trasmettere grazie proprio alle scelte fatte dal progettista. Inoltre si fa una ricerca storica sulla stessa tipologia di oggetti creati in passato, per evitare imitazioni, errori, o prendere ispirazione.\nFase concettuale.\nNella \"fase concettuale\" si mette in pratica tutto ci\u00f2 che si \u00e8 analizzato nella fase analitica al fine di creare un oggetto quanto pi\u00f9 vicino possibile agli obiettivi prefissati. La fase \u00e8 molto complessa e tiene conto in linea di massima di quasi tutti i vincoli produttivi ed economici ma anche quei vincoli legati a leggi fisiche e strutturali. \nIl \"concept\" cos\u00ec realizzato \u00e8 idoneo per passare alla fase esecutiva che dar\u00e0 luce a un prototipo definitivo, il quale pu\u00f2 anche differenziarsi dal concept progettuale ma da esso sar\u00e0 fortemente ispirato e in linea con il pensiero concettuale.\nNel caso questa operazione venga fatta in vista di un progetto non pensato per una futura produzione industriale e non per forza idoneo per una fase esecutiva, si ha a che fare con un'opera realizzata da un \"concept artist\"."}
{"id": "2040419", "revid": "1573940", "url": "https://it.wikipedia.org/wiki?curid=2040419", "title": "Micrococcidae", "text": "Micrococcidae \u00e8 una piccola famiglia di insetti appartenente all'ordine dei Rincoti Omotteri, superfamiglia Coccoidea.\nDescrizione.\nLe femmine hanno corpo di forma semisferica o semiovoidale, di colore rosso o rosato, lungo pochi millimetri. In \"Molluscococcus\" la forma ricorda quello dei Molluschi Bivalvi.\nSono provviste di antenne di tre articoli e apparato boccale pungente-succhiante con rostro di un solo articolo. Le zampe hanno tibie e tarsi fusi. Nell'addome, l'apertura anale \u00e8 circondata da un anello sclerificato provvisto di molte setole.\nIl maschio \u00e8 attero, contrariamente a quanto si riscontra nella maggior parte delle cocciniglie.\nBiologia.\nI Micrococcidi sono insetti terricoli che vivono a spese delle radici di graminacee. Lo sviluppo postembrionale si svolge in 4 stadi nelle femmine e in 5 nei maschi.\nLe specie del genere \"Micrococcus\" sono mirmecofile: durante lo sviluppo postembrionale vivono nei nidi delle formiche fino allo stadio di neanide di 3\u00aa et\u00e0, per poi spostarsi sulle radici delle piante ospiti.\nIn \"Micrococcus bodenheimeri\" il ciclo si svolge con una sola generazione l'anno, adattato al ciclo fenologico delle graminacee autunno-primaverili in ambiente mediterraneo. La diapausa si svolge, infatti, durante l'estate (estivazione), mentre lo svernamento ha luogo nel terreno sulle radici dell'ospite.\nOccasionalmente possono arrecare qualche danno ai cereali, ma nel complesso si tratta di specie di scarsa importanza sotto l'aspetto economico.\nSistematica.\nLa famiglia comprende circa solo specie ripartite fra due generi:\nDistribuzione.\nLa famiglia ha un areale circoscritto alle sole regioni paleartica occidentale e afrotropicale. \"Micrococcus\" \u00e8 rappresentato nel bacino mediterraneo, \"Molluscococcus\" nell'Africa australe (Zimbabwe).\nIn Italia sono presenti due sole specie, la cui presenza \u00e8 citata anche in Nordafrica e Israele:\nLe due specie differiscono per l'anello anale: la \"silvestriis\" ha l'anello con 15 setole, la \"similis\" con 22 setole."}
{"id": "2040422", "revid": "599013", "url": "https://it.wikipedia.org/wiki?curid=2040422", "title": "Matt Maloney", "text": ""}
{"id": "2040423", "revid": "767487", "url": "https://it.wikipedia.org/wiki?curid=2040423", "title": "Si pu\u00f2 fare (film)", "text": "Si pu\u00f2 fare \u00e8 un film del 2008 diretto da Giulio Manfredonia, scritto dal regista con Fabio Bonifacci, autore anche del soggetto, ispirato alle storie vere delle cooperative sociali nate negli anni ottanta per dare lavoro ai pazienti dimessi dai manicomi in seguito alla Legge Basaglia, in particolare a quella della cooperativa \"Noncello\" di Pordenone, che in realt\u00e0 ha avuto una storia ben diversa: il sindacalista-direttore infatti era stato assunto nel 1990 dalla Noncello con un compenso annuale di 56 milioni di lire, quando la cooperativa aveva circa 400 soci e fatturava 7 miliardi l'anno.\nIl film \u00e8 dedicato alle oltre 2\u00a0500 cooperative sociali esistenti in Italia e ai 30\u00a0000 soci diversamente abili che vi lavorano.\nSi tratta dell'ultimo film per il grande schermo prodotto da Angelo Rizzoli a distanza di quindici anni dal precedente \"Padre e figlio\" (1994) e il primo a nome della Rizzoli Film a distanza di trent'anni da \"Dimenticare Venezia\" (1979).\nTrama.\n1983, Milano. Nello \u00e8 un sindacalista che dopo aver scritto un libro sul mondo del mercato viene attaccato duramente dai \"compagni\"; viene quindi trasferito alla Cooperativa 180, una delle tante sorte dopo la legge 180 per accogliere i pazienti dimessi dai manicomi. Dopo alcuni attriti iniziali con i pazienti, Nello decide di far capire loro il vero spirito di una cooperativa coinvolgendoli maggiormente.\nAscoltando le idee di tutti, in un'assemblea viene presa la decisione di abbandonare il lavoro assistenziale e di entrare nel mercato diventando posatori di parquet: ogni paziente ricoprir\u00e0 un ruolo all'interno della cooperativa secondo le proprie caratteristiche. Dopo il primo lavoro, fallito per inesperienza, riescono a ottenere un appalto in un atelier d'alta moda. Il giorno della scadenza della consegna finisce il legno: cos\u00ec Luca e Gigio, vista anche la loro abilit\u00e0 artistica, decidono di usare gli scarti per realizzare un pannello raffigurante una stella e coprire cos\u00ec l'intero pavimento. L'idea, oltre a venire molto apprezzata, si fa strada e la cooperativa ottiene sempre pi\u00f9 appalti.\nNello si rende conto che c'\u00e8 bisogno di ridurre il dosaggio dei farmaci, ma a questo il dott. Del Vecchio si oppone fortemente. A questo punto Nello si affida al dott. Furlan e con i fondi ricevuti dall'Unione europea i soci si trasferiscono in una nuova sede. Quando tutto sembra andare per il meglio avviene una tragedia: nel frattempo, infatti, Gigio si innamora di Caterina, una ragazza per la quale ha lavorato, che poi invita lui e Luca ad una festa in casa sua; quella sera per\u00f2 vengono derisi dagli amici di Caterina, Luca perde il controllo e scatta una piccola rissa. In questura Gigio sente Caterina che, mentre cerca di far ritirare la denuncia, li definisce \"poveracci\" e lascia intendere di non aver dato molta importanza al bacio che aveva dato a Gigio; a seguito di ci\u00f2 Gigio si suicida e il fatto viene imputato anche alla riduzione elevata dei farmaci.\nI pazienti vengono riportati nella vecchia sede sotto l'assistenza del dottor Del Vecchio. Nello perde ogni speranza, convinto di finire in carcere per la morte di Gigio, ma qualsiasi possibile accusa contro di lui non avviene, perch\u00e9 Del Vecchio ammette di aver riscontrato dei miglioramenti impensabili dovuti all'attivit\u00e0 lavorativa. Il suicidio del ragazzo \u00e8 stato causato in parte da tutti, compreso Del Vecchio stesso che non aveva voluto collaborare, quindi la questione viene chiusa e Nello, dopo qualche esitazione, torna a dirigere la cooperativa che ottiene un grosso appalto a Parigi per decorare le fermate della nuova linea metropolitana.\nSei mesi dopo il lavoro per Parigi \u00e8 quasi finito, Nello finalmente riesce a dirigere il gruppo senza trascurare la fidanzata Sara (che a parte qualche litigata per le sue mancanze gli \u00e8 sempre rimasta vicino), e il dott. Furlan porta nuovi soci diversamente abili.\nProduzione.\nRoberto Forza, direttore della fotografia del film e Marco Belluzzi, scenografo del film, compaiono come attori in due ruoli minori; il primo interpreta uno dei compagni sindacalisti di Nello, con il quale discute nella scena di apertura, il secondo interpreta il fratello di Sara nella scena in cui i soci della cooperativa svolgono il loro primo lavoro.\nClaudio Bisio ha dichiarato che, per prepararsi meglio alla parte, ha visto e rivisto pi\u00f9 volte \"Qualcuno vol\u00f2 sul nido del cuculo\".\nIl film presenta alcune analogie con \"Amore, bugie e calcetto\", film sempre del 2008 uscito prima di \"Si pu\u00f2 fare\" e diretto da Luca Lucini: in entrambi i film sono presenti Claudio Bisio, Giuseppe Battiston e Andrea Bosca; in tutti e due i film il personaggio di Bisio di cognome si chiama Trebbi; infine, le due scene d'apertura sono molto simili tra loro (in \"Amore, bugie e calcetto\" Bisio apre il film sbattendo la mano sul tavolo, nell'altro un compagno sindacalista di Nello sbatte il suo libro sul tavolo).\nGigio e Caterina, al loro primo appuntamento, vanno a vedere al cinema \"Ritorno al futuro\"."}
{"id": "2040426", "revid": "1725819", "url": "https://it.wikipedia.org/wiki?curid=2040426", "title": "Telecupole", "text": "Telecupole \u00e8 una storica emittente televisiva privata italiana, una delle principali del Piemonte. Trasmette da Cavallermaggiore (CN), si riceve anche in Liguria e Lombardia. In passato ha fatto parte dei circuiti Jolly e Cinquestelle.\nStoria.\nVenne fondata nel 1979 dall'editore Luigi Toselli con la collaborazione di Danilo Pennone, proveniente da Telestudio, e dall'allora direttore artistico della discoteca \"Le Cupole\" Lorenzo Gillio. Soltanto qualche anno dopo l'emittente divenne di propriet\u00e0 dei due fratelli Luigi e Piermaria.\nGi\u00e0 dai primi anni ottanta il palinsesto di Telecupole mir\u00f2 all'informazione, al territorio, al folklore e alla valorizzazione di usi, costumi, lavori e tradizioni locali, tratto distintivo dell'emittente. Il successo fu dato da programmi caratteristici come \"La Trattoria dei Ricordi\", che recuperava il dialetto e i canti popolari, e \"Cantapiemonte\", che aveva per protagonisti gruppi folcloristici vocali piemontesi, entrambi spettacoli ideati da Raoul, \"La bottega della musica\" con Tino Zerbini, la rubrica settimanale \"Il corpo e l'anima\" condotta da Gianluigi Marianini, che ancora oggi vengono replicati sul canale Telecupole Story. Il giornalista Beppe Ghisolfi, invece, era alla guida delle interviste di \"Silenzio stampa\". I personaggi principali degli show della rete furono, tra gli altri, Gipo Farassino, Nino Bonino e Umberto Clivio. Il palinsesto era caratterizzato anche da film, telefilm e cartoni animati.\nNegli anni successivi si ridusse l'autoproduzione e l'emittente inizi\u00f2 a mandare in onda i programmi del circuito Jolly, mentre sul finire del decennio entr\u00f2 a far parte del consorzio Cinquestelle.\nNel corso degli anni novanta torn\u00f2 ad avere un peso fondamentale lo spazio riservato alle produzioni originali, come le trasmissioni musicali \"Il discorriere\", \"Fantastica serata\" e \"A gentil richiesta\", quest'ultimo era un appuntamento quotidiano con le orchestre da ballo in compagnia di Bruno Garino, conosciuto col nome d'arte di \"Martin\". Risalivano a quel periodo anche i variet\u00e0 \"La cartolina dei ricordi\", \"Premiato caff\u00e8\", \"Simpaticamente... sotto a chi tocca\", \"La notte \u00e8 per i gatti\", \"Profumo di caff\u00e8\" e \"Ciao bimbi\", indirizzato ai ragazzi. \u00c8 sempre con l'intento di rilanciare le tradizioni che sugli schermi di Telecupole si vide la presenza costante della commedia dialettale piemontese, nell'ambito della rubrica \"Piemonte a teatro\", con attori delle compagnie d'avanspettacolo locali, e di un momento \"amarcord\", denominato \"Prima serata\", che comprendeva il meglio dei programmi storici della rete.\nTra i novanta e i duemila il noto scrittore Bruno Gambarotta condusse la trasmissione \"Agor\u00e0\", andarono in onda le rubriche di servizio \"Video Piemonte\", \"Detto tra noi\", \"Alla scoperta del Piemonte\" e \"Obiettivo agricoltura\", gli approfondimenti sportivi di Massimo Corrado in \"Sport flash\", e i dibattiti calcistici di \"Al\u00e8 Toro!\". Giuseppe Milanesio, alias \"Pino Milenr\", e Piero Montanaro divennero due volti cardine dell'emittente con le trasmissioni \"Saluti salutissimi\", \"Scacciapensieri\" e \"Centopiazze\", tuttora in onda. Negli anni duemiladieci fecero il loro ingresso anche alcuni programmi dedicati ai giovani musicisti e alla musica del momento come \"VideoTop\" e \"Snap\", e il quiz a tema culinario \"Cooking quiz\". Altri appuntamenti d'approfondimento che produsse l'emittente furono \"TG4 Salute\", rubrica di medicina, salute e benessere a cadenza settimanale; \"Transalp\", striscia realizzata in collaborazione con Alp Channel, T\u00e9l\u00e9 Grenoble, T\u00e9l\u00e9 8 Mont Blanc e T\u00e9l\u00e9 Local Provence incentrata sul dialogo tra i due versanti delle Alpi, italiana e francese, con una conduzione bilingue; e \"Turismo cuneese\", che poneva in risalto il territorio della provincia granda, a cura di Paolo Bongioanni.\nDalla seconda met\u00e0 degli anni duemila uno degli appuntamenti pi\u00f9 seguiti del canale \u00e8 il variet\u00e0 \"Ballando Le Cupole\", ossia serate basate sul ballo liscio, sulle canzoni popolari e sulla musica revival in genere.\nIl notiziario, nato agli albori degli anni ottanta con la direzione di Beppe Ghisolfi, \u00e8 da allora chiamato \"TG4\", come l'omonimo notiziario concorrente di Quartarete TV. Le varie edizioni quotidiane del \"TG4\" si occupano principalmente delle notizie provenienti da tutte le province del Piemonte, ma trovano spazio anche i fatti salienti accaduti in Liguria. Il telegiornale cura varie rubriche di servizio sul mondo del lavoro, sulla medicina, sulle pensioni, sull'agricoltura, sull'ambiente e sulle manifestazioni locali, includendo anche le previsioni del meteo nazionali ed areali (nel dettaglio su Piemonte, Liguria e Lombardia).\nSecondo i dati Auditel, nel 2014 Telecupole risulta la seconda televisione locale pi\u00f9 seguita del Piemonte e della Valle d'Aosta (si colloca dopo 7 Gold Telecity, che \u00e8 al primo posto). Il risultato si ripete anche l'anno successivo, mentre nel 2016 con 143.735 spettatori di media giornalieri si aggiudica il primato in Piemonte. Nel 2017 torna ad essere seconda.\nIl digitale terrestre.\nCol passaggio al digitale terrestre, Telecupole trasmette in Piemonte (sintonizzabile sul canale 15) su un multiplex di propriet\u00e0 dove vengono inclusi due nuovi canali: Telecupole Story, che ripropone programmi odierni e passati tratti dall'archivio della rete ammiraglia, e Telecupole Music, emittente all-music incentrata sul repertorio delle orchestre italiane, ripete i contenuti di \"Italianissima Tv\".\nIl gruppo editoriale possiede un multiplex anche in Liguria, che diffonde Telecupole sul canale 94 nella parte occidentale della regione.\nTelecupole \u00e8 veicolata anche su frequenze appartenenti ad altri operatori televisivi: infatti, \u00e8 ospite in Piemonte nel Mux di Rete 7 (il segnale copre quasi totalmente la regione), in Liguria nel Mux di Telenord (il segnale raggiunge tutta la regione), e in Lombardia al numero 119 nel Mux di Telepace (ricevibile in pianura nelle citt\u00e0 di Milano, Monza, Bergamo, Brescia, Pavia, Lodi, Cremona e parte delle relative province).\nIl satellite.\nDal 2017 Telecupole si riceve anche via satellite sul canale Sky 824 (845 dal 2017 a luglio 2019) e sul canale Tiv\u00f9sat 422.\nMultiplex.\nPiemonte.\nSul multiplex di Telecupole sono presenti 5 canali televisivi e 3 radiofonici tutti in chiaro (non criptati, quindi fruibili gratuitamente).\nLiguria.\nSul multiplex di Telecupole sono presenti 19 canali televisivi e uno radiofonico tutti in chiaro (non criptati, quindi fruibili gratuitamente)."}
{"id": "2040431", "revid": "125935546", "url": "https://it.wikipedia.org/wiki?curid=2040431", "title": "Sanremo Giovani 1994", "text": "La seconda edizione televisiva del concorso Sanremo Giovani si \u00e8 svolta al Teatro Ariston di Sanremo nelle due serate del 17 e 24 novembre 1994, presentata da Pippo Baudo con la partecipazione di Elisabetta Ferracini e Gloria Zanin.\nRegolamento.\nPartecipano 8 Gruppi, 12 Cantautori e 13 Interpreti. I primi 2 Gruppi, 3 Cantautori e 3 Interpreti per ciascuna serata vengono ammessi al Festival di Sanremo 1995.\nOrchestra.\nDella RAI\nOrganizzazione.\nRAI"}
{"id": "2040439", "revid": "767487", "url": "https://it.wikipedia.org/wiki?curid=2040439", "title": "Scuola europea di amministrazione", "text": "La Scuola europea di amministrazione (\"European Administrative School\", EAS) \u00e8 un organismo interistituzionale dell'Unione europea fondato il 26 gennaio 2005 per fornire una preparazione specializzata al personale amministrativo di tutte le Istituzioni comunitarie.\nLa Scuola \u00e8 divisa in due settori: uno dedicato alla progettazione e alla realizzazione delle attivit\u00e0 di formazione, l'altro alla programmazione e all'organizzazione.\nIl direttore della Scuola \u00e8 David Walker.\nLa Scuola ha due uffici: uno a Bruxelles, (rue De Mot), l'altro a Lussemburgo, (b\u00e2timent Drosbach)."}
{"id": "2040446", "revid": "28057", "url": "https://it.wikipedia.org/wiki?curid=2040446", "title": "Radical chic", "text": "Radical chic \u00e8 un'espressione inglese (che ha un corrispondente nell'italiano sinistra al caviale, calco del francese \"gauche caviar\") per definire gli appartenenti alla borghesia che per vari motivi (seguire la moda, esibizionismo, ricerca di consenso o per inconfessati interessi personali) ostentano idee e tendenze politiche affini alla sinistra radicale o comunque opposte al loro vero ceto di appartenenza. Per estensione, la definizione di \"radical chic\" comprende anche uno stile di vita e un modo di vestirsi e comportarsi.\nUn atteggiamento frequente \u00e8 l'ostentato disprezzo del denaro, o il non volersene occupare in prima persona quasi fosse tab\u00f9, quando in realt\u00e0 si sfoggia uno stile di vita che indica un'abbondante disponibilit\u00e0 finanziaria o improntato al procacciamento dello stesso con attivit\u00e0 che, qualora osservate in altri, un \"radical chic\" non esiterebbe a definire in modo sprezzante come volgarmente lucrative.\nInoltre questo atteggiamento sovente si identifica con una certa convinzione di superiorit\u00e0 culturale, nonch\u00e9 con l'ostinata esibizione di questa cultura \"elevata\", o la curata trasandatezza nel vestire e, talora, con la ricercatezza nell'ambito di scelte gastronomiche e turistiche; considerando, insomma, come segno distintivo l'imitazione superficiale di atteggiamenti che erano propri di certi artisti controcorrente e che, ridotti a mera apparenza, perdono qualsiasi sostanza denotando l'etichetta snobistica.\nOrigini.\nLa locuzione \"radical chic\" fu coniata nel 1970 da Tom Wolfe, scrittore e giornalista statunitense. Il 14 gennaio di quell'anno, Felicia Montealegre, moglie del celebre compositore e direttore d'orchestra Leonard Bernstein, organizz\u00f2 un ricevimento di vip e artisti per raccogliere fondi a favore del gruppo rivoluzionario marxista-leninista Pantere Nere (alcuni membri delle \"Pantere Nere\" furono invitati al ricevimento). Il \"party\" si tenne a casa dei Bernstein, un attico di tredici camere su Park Avenue (un ampio viale di Manhattan). Tom Wolfe scrisse un ampio resoconto sulla serata, descrivendo in modo molto critico gli invitati, rappresentanti dell'alta societ\u00e0 newyorchese. Ne risult\u00f2 un articolo di 29 pagine pubblicato sulla rivista \"New York Magazine\" dell'8 giugno 1970, che usc\u00ec con l'immagine di copertina data dalla fotografia di tre donne bianche, vestite in abiti da sera, che salutavano col caratteristico braccio alzato e pugno chiuso con guanto nero, che costituiva il gesto di protesta delle Pantere Nere.\nIn Italia, l'espressione fu impiegata il 18 novembre 1971 nella rubrica di Lietta Tornabuoni \"Brevi incontri\", sul quotidiano La Stampa. Titolo dell'articolo: \"Di che parla il \"radical chic\"?\" L'espressione \"radical chic\" compare nell'incipit: \u00abDi cosa si parla a Roma, oltre che delle elezioni del Presidente, durante una serata che riunisce insieme Alberto Moravia e la sofisticata scrittrice inglese Muriel Spark, Alberto Arbasino e Camilla Cederna, Natalia Ginzburg e Bernardo Bertolucci, insomma il Politburo delle voghe, il \"radical chic\" locale, tutti i disponibili piloti del gusto?\u00bb. Indro Montanelli riprese il neologismo nella celebre \"Lettera a Camilla\" del 1972, in forte polemica con la giornalista Camilla Cederna, quale ideale rappresentante dell'italico \u00abmagma \"radical-chic\"\u00bb, accusato di favorire l'ideologia della lotta armata degli anni di piombo; in realt\u00e0 Cederna difendeva l'anarchico Giuseppe Pinelli, del tutto innocente rispetto alle accuse di coinvolgimento nella strage di piazza Fontana e morto durante un violento interrogatorio. In seguito Montanelli chiar\u00ec che la vera destinataria della lettera aperta era invece Giulia Maria Crespi, allora proprietaria del \u00abCorriere della Sera\u00bb e amica della Cederna, con la quale i dissidi sarebbero sfociati, l'anno seguente, nell'allontanamento di Montanelli dal quotidiano di via Solferino, dove lavorava sin dal 1937. A parte l'adozione del neologismo, l'argomento era gi\u00e0 stato affrontato sempre da Montanelli in vari scritti, nei quali lamentava la frivola ideologia sfoggiata da certa borghesia ricca e pseudo-intellettuale lombarda, di cui aveva fatto un ritratto tragicomico nella \"pi\u00e8ce\" teatrale \"Viva la dinamite!\", del 1960."}
{"id": "2040449", "revid": "1543377", "url": "https://it.wikipedia.org/wiki?curid=2040449", "title": "Operazione Hurricane", "text": "Operazione Hurricane (in inglese \"Operation Hurricane\", ovvero \"Operazione Uragano\") \u00e8 il nome che fu dato al test della prima bomba atomica britannica eseguito il 3 ottobre 1952 presso l'arcipelago di Montebello nella regione di Pilbara nell'Australia occidentale.\nL'ordigno, molto simile a Fat Man, la bomba atomica statunitense fatta esplodere a Nagasaki, prevedeva l'innesco della fissione del nocciolo di plutonio tramite la compressione generata dalla detonazione di esplosivo ordinario; venne per\u00f2 lasciato dello spazio cavo tra il nocciolo e l'esplosivo. Questa variazione contribu\u00ec ad aumentare il potenziale della bomba e al contempo a ridurre il rischio di inneschi accidentali.\nIl plutonio per la bomba, prodotto principalmente a Windscale (l'odierna Sellafield) in Cumbria, aveva un basso grado di isotopo 240Pu poich\u00e9 la necessit\u00e0 di accelerare la produzione port\u00f2 ad una riduzione dei tempi di irraggiamento. Non riuscendo comunque a rispettare la data prevista per la preparazione del nocciolo, 1\u00ba agosto 1952, fu usato anche plutonio canadese.\nAl fine di verificare gli effetti di un'eventuale bomba contrabbandata per nave, il test prevedeva che l'esplosione avesse luogo all'interno della fregata \"HMS Plym\" ancorata a 350 metri dalla costa dell'isola di Trimouille. La bomba fu alloggiata 2,7 metri sotto la linea di galleggiamento. L'esplosione, avvenuta alle 8 ora locale, svilupp\u00f2 un potenziale di 25 kt e cre\u00f2 sul fondale, a 12 m di profondit\u00e0, un cratere largo 300 metri e profondo 6.\nIl fallout nucleare, inizialmente spinto verso nord dal vento, fu successivamente riportato verso sud dalle correnti marine contaminando le coste dell'Australia occidentale."}
{"id": "2040454", "revid": "767487", "url": "https://it.wikipedia.org/wiki?curid=2040454", "title": "Maria Mena", "text": "Biografia.\nMaria Mena nasce in una famiglia di artisti. Suo padre, chitarrista, suon\u00f2 in diverse band di Oslo, indirizzando Maria alla musica. A 13 anni inizia a scrivere testi e musiche come valvola di sfogo.\nNel 2001 la Sony Music, dopo aver ascoltato un suo demo, le offre un contratto discografico. Nel 2002 esce il suo singolo d'esordio \"\"Fragile (Free)\" in Norvegia, ma non ha molto successo. Il secondo singolo \u00e8 \"My Lullaby\"\", che si piazza al quinto posto della classifica dei singoli norvegesi, ricevendo moltissimi passaggi radiofonici. La prima versione del video (cos\u00ec come quella del video del singolo \"Free\") \u00e8 stata girata a Cagliari nel 2002. Dopo il successo del secondo singolo, esce il suo album d'esordio, \"\"Another Phase\", che ha raggiunto il sesto posto nella classifica di vendita degli album norvegesi.\nNel 2004 esce in Norvegia \"Mellow\", il suo secondo album. Pochi mesi pi\u00f9 tardi esce, destinato al mercato statunitense, \"White turns Blue\", una raccolta di brani tratti dal primo e del secondo album.\nIl 2005 vede l'uscita di \"Apparently Unaffected\", terzo e ad oggi pi\u00f9 venduto album della Mena, commercializzato in diversi paesi europei. L'album \u00e8 un successo sia a livello di vendite che di critica, facendo guadagnare alla cantautrice diversi dischi d'oro e molti premi. Il singolo \"Just Hold Me\" ha raggiunto una certa popolarit\u00e0 in tutta Europa. \"Belly Up\" \u00e8 il primo singolo dell'album di Maria \"Cause and Effect\"\", uscito internazionalmente il 26 settembre 2008, seguito da \"All this time\".\nNel 2010 Maria Mena ha scritto il brano \"\"Home for Christmas\" che fa parte della colonna sonora del film \"Hjem til Jul\".\nIl 27 maggio 2011 \u00e8 uscito \"This too shall pass\", il primo singolo di un nuovo album della Mena intitolato \"Viktoria\" che dovrebbe uscire in autunno 2011, come annunciato dalla stessa cantante nel suo blog.\nNel 2015 esce \"Growing Pains\"\"."}
{"id": "2040461", "revid": "767487", "url": "https://it.wikipedia.org/wiki?curid=2040461", "title": "Grandma's Reading Glass", "text": "Grandma's Reading Glass \u00e8 un cortometraggio muto del 1900 di George Albert Smith, uno dei primi registi del cinema inglese, appartenente alla scuola di Brighton.\nBrevi cortometraggi che ritraevano bambini furono da subito molto popolari. Ai primi filmati che ritraevano momenti di gioco e di vita quotidiana con un'ottica semi-documentaria, la macchina da presa poteva aggiungere dettagli e punti di vista inusuali. Questo cortometraggio, dell'epoca pionieristica, \u00e8 particolarmente importante nella storia del cinema perch\u00e9 \u00e8 il primo, con \"As seen through a telescope\" a presentare un'inquadratura soggettiva, cio\u00e8 una ripresa cinematografica dove si mostri \"soggettivamente\" quello che sta vedendo uno dei personaggi. Gli oggetti ci sono cos\u00ec mostrati, staccando dall'inquadratura principale (il \"piano d'insieme\"), entro un mascherino nero rotondo, come verosimilmente li dovrebbe vedere il bambino protagonista, con primissimi piani. L'uso della soggettiva \u00e8 ancora piuttosto rudimentale, con gli oggetti inquadrati in maniera simile ma diversa dal modo in cui compaiono nella scena generale e con qualche forzatura espressiva, come l'occhio che ruota innaturalmente per mostrare al meglio il movimento.\nA interpretare il ruolo del bambino \u00e8 il figlio del regista, Harold Smith, che con la sorella Dorothy Smith \u00e8 tra i primissimi attori bambini della storia del cinema a recitare con continuit\u00e0 davanti alla macchina da presa in diversi filmati, sempre diretti dal padre.\nIl filmato non va confuso con \"La loupe de grand-maman\" del 1901 diretto da Ferdinand Zecca.\nTrama.\nUn bambino, accanto alla nonna che cuce su una sedia a dondolo, sta guardando le cose che lo circondano attraverso la lente d'ingrandimento da lettura della nonna. Nell'ordine si vedono:\nProduzione.\nIl film fu prodotto nel Regno Unito dalla George Albert Smith Films.\nDistribuzione.\nIl film fu distribuito dalla Warwick Trading Company nelle sale inglesi nel novembre 1900."}
{"id": "2040468", "revid": "300067", "url": "https://it.wikipedia.org/wiki?curid=2040468", "title": "Don Chaney", "text": ""}
{"id": "2040472", "revid": "19698971", "url": "https://it.wikipedia.org/wiki?curid=2040472", "title": "Stazione di Pietrarsa", "text": ""}
{"id": "2040474", "revid": "125641760", "url": "https://it.wikipedia.org/wiki?curid=2040474", "title": "Pietrarsa", "text": "Pietrarsa"}
{"id": "2040476", "revid": "19699000", "url": "https://it.wikipedia.org/wiki?curid=2040476", "title": "Museo di Pietrarsa", "text": ""}
{"id": "2040480", "revid": "1104133", "url": "https://it.wikipedia.org/wiki?curid=2040480", "title": "The Waves", "text": "The Waves \u00e8 una canzone di Elisa del 2004 pubblicata come singolo promozionale dall'album \"Pearl Days\".\nIl singolo.\nNon \u00e8 stato messo in vendita, ma \u00e8 stato pubblicato solo un promo per la programmazione radiofonica, iniziata il 26 novembre 2004.\nIl video.\nPer la canzone \u00e8 stato girato un video musicale da Andrew Bennet ed Aaron Haye negli studi di Cinecitt\u00e0 a Roma, e prodotto dalla Aerowave di Glen Ballard. Il video esiste in due versioni che differiscono per alcune inquadrature. Si alternano scene che proiettano Elisa che vaga al buio in un bosco.\nTracce.\nTesti e musiche di Elisa."}
{"id": "2040482", "revid": "298229", "url": "https://it.wikipedia.org/wiki?curid=2040482", "title": "Taxi (gruppo musicale gibilterriano)", "text": "I Taxi sono un gruppo musicale gibilterriano, nato nel 2005 dalla scissione dei Melon Diesel, band divenuta molto popolare anche in Spagna.\nBiografia.\nI Taxi, insieme agli Area 52, prendono vita dalle ceneri dei Melon Diesel, gruppo gibilterriano che si era guadagnato uno spazio sulla scena musicale spagnola negli anni tra il 1999 ed il 2003 grazie al fatto di avere un repertorio bilingue, inglese e castigliano.\nLo scioglimento del gruppo, avvenuto nel 2003 appare dovuto proprio a delle divergenze interne legate alla lingua in cui proseguire la composizione dei brani, bench\u00e9 non ci sia mai stato alcun comunicato ufficiale a confermarlo.\n\u00c8 cos\u00ec che Dylan Ferro, Daniel Bugeja e Daniel Fa, decisi a continuare a realizzare la propria musica in spagnolo, dopo essersi esibiti per qualche tempo nei dintorni di Gibilterra con il nome di \"No Eye Dear\" assieme ai Chango Mutney, iniziano a lavorare, con la collaborazione di due musicisti di quest'ultimo gruppo, ad un nuovo progetto che porter\u00e0 alla creazione dei Taxi.\nDa allora hanno pubblicato tre album, con i quali hanno ripreso e portato avanti l'esperienza musicale realizzata negli anni dei Melon Diesel."}
{"id": "2040483", "revid": "287204", "url": "https://it.wikipedia.org/wiki?curid=2040483", "title": "Tomba dei Tori", "text": "La tomba dei Tori \u00e8 una tomba etrusca che risale grossomodo al 530 a.C. situata nell'estremit\u00e0 orientale della necropoli dei Monterozzi a Tarquinia, in provincia di Viterbo. I suoi affreschi, al confine tra medio e tardo arcaismo, sono ancora legati alla prevalente decorazione frontonale documentata nella tomba delle Pantere e non ancora coinvolti nella nuova pittura tarquiniese realizzata nelle tombe degli Auguri e delle Leonesse Con queste ultime la tomba dei Tori condivide gli elementi stilistici derivati dalla cultura greca ionica. Il pittore \u00e8 stato ricondotto alla cerchia vulcente dei vasi pontici mentre il complesso pittorico \u00e8 stato variamente interpretato nel corso del tempo.\nArchitettura.\nUn dromos con gradini immette in un'ampia camera (atrio) dal fondo della quale si accede, con due varchi paralleli, a due piccole camere sepolcrali con banchine perimetrali per la deposizione dei defunti. Entrambe le camere hanno un soffitto a doppio spiovente e sono decorate da fasce colorate e gruppi di animali nei frontoni. La tomba fu scavata nel calcare locale (macco).\nDecorazione pittorica.\nTecnica.\nLe pareti dopo la levigatura sono state ricoperte di uno strato di creta chiara le partizioni sono state tracciate tramite cordicella impressa sulla calce fresca. La decorazione pittorica ha coinvolto i frontoni di tutte le stanze e l'intera parete di fondo della stanza che si presenta come atrio. Il disegno preparatorio inciso, eseguito con pochi pentimenti e derivato da un modello preesistente - come \u00e8 noto l'arte etrusca \u00e8 stata molto influenzata da quella greca, ed insieme alle tecniche ceramografiche sono stati riportati in Etruria anche i modelli decorativi e le stesse raffigurazioni - \u00e8 stato in alcune parti ripreso a pennello con pigmento rosso o nero. I pigmenti impiegati per la coloritura furono l'ocra rossa, il nero vegetale, il blu egiziano e la malachite per il verde-azzurro, talvolta mischiati tra loro e con il bianco. Il pittore esegu\u00ec la decorazione iniziando dalle parti alte e termin\u00f2 con le fasce decorative le quali si interrompono incontrando le figure gi\u00e0 dipinte. In alcuni casi il disegno preparatorio \u00e8 stato modificato o ignorato dalla stesura pittorica.\nFigurazione.\nI sei frontoni sono stati decorati con rappresentazioni animalistiche e araldiche di varia natura, comuni nelle tombe tarquiniesi. Tutti questi animali (felini, ippocampi), \u00e8 stato notato, hanno nella tradizione non solo etrusca, ma anche greca e romana, significati e funzioni apotropaiche. Alla decorazione della parete di fondo dell'atrio \u00e8 stata riservata l'attenzione maggiore. Due tori sono raffigurati nel fregio che corre sopra le due porte della parete di fondo, tori che danno il nome alla tomba. Di essi, quello di destra presenta, al posto del muso, una testa umana: ci\u00f2 porta a identificarlo con Acheloo, la principale divinit\u00e0 fluviale della mitologia greca, patrono delle acque dolci; si tratta di un soggetto frequentemente presente nella gioielleria e nei corredi tombali etruschi, in qualit\u00e0 di amuleto; la funzione purificatrice dell'acqua nei rituali di passaggio \u00e8 attestata in numerose altre rappresentazioni etrusche. In prossimit\u00e0 dei due tori ci sono due gruppi erotici, il tutto inserito in un contesto bucolico che non sembra di tipo narrativo, ma sembra riguardare figure o gruppi di figure isolate, disposte al di sopra delle porte di accesso alle due stanze minori in funzione apotropaica. Un terzo toro \u00e8 visibile nel frontone, a destra della mensola dipinta che finge di sostenere il trave di colmo; altri ancora sono rappresentati nel frontone d'ingresso della camera di sinistra. Al centro dell'architrave dipinto vi \u00e8 un'iscrizione che menziona il nome del proprietario della tomba: Arath Spuriana, forse un membro della famiglia degli Spurinna.\nAgguato di Achille a Troilo.\nFra le due porte della parete di fondo dell'atrio vi \u00e8 la raffigurazione dell'agguato, presso una fontana, di Achille a Troilo, narrato nei Cypria. La scena \u00e8 ancor pi\u00f9 degna di nota in quanto si tratta dell'unica raffigurazione mitologica presente nelle tombe di Tarquinia del periodo arcaico. Il pittore ha adeguato lo spazio disponibile all'iconografia preesistente riservando la zona inferiore della parete ad una decorazione con alberelli ornati da tenie e corone. Il registro con la scena mitologica \u00e8 suddiviso in due riquadri dall'albero centrale, ma il disegno preparatorio in questo caso mostra incertezze che sembrano indicare una semplificazione della composizione originaria. La sproporzione tra le figure inoltre (il cavallo \u00e8 tra di esse quella a cui si riserva maggiore spazio) indica una mancanza di interesse relativa al nodo drammatico e narrativo della scena e la qualit\u00e0 prettamente decorativa del pittore, molto pi\u00f9 a suo agio con le figure frontonali. Egli \u00e8 stato infatti ricondotto alla cerchia dei vasi pontici, attiva a Vulci dalla met\u00e0 del VI secolo a.C., con la quale condivide iconografie e dettagli decorativi. D'altra parte il disinteresse verso gli aspetti narrativi della scena \u00e8 stato interpretato come un adattamento della mitologia e dell'iconografia greca alle esigenze della pratica religiosa etrusca. \u00c8 stato notato come la morte di Troilo, una iconografia diffusa in ambito greco dal VII secolo a.C., acquisisca in ambito etrusco una accezione apotropaica nel tenere lontani, attraverso l'accentuazione dell'aspetto sacrificale della sua morte, gli influssi negativi. Il giovane a cavallo nel frontone che sovrasta la scena mitologica viene identificato con Troilo stesso nel suo viaggio verso il mondo degli inferi (la Chimera e la Sfinge), equivalente del viaggio intrapreso dal defunto padrone della tomba; lo stesso significato avrebbe la rappresentazione del giovane che cavalca l'ippocampo dirigendosi verso un'isola sul frontone opposto."}
{"id": "2040485", "revid": "547034", "url": "https://it.wikipedia.org/wiki?curid=2040485", "title": "Gaudi (musicista)", "text": "Attivo dal 1981, ha realizzato 21 album solisti e centinaia di produzioni per artisti internazionali, \u00e8 specializzato sui generi musicali del dub, electronica, reggae e worldbeat.\nLe sue produzioni hanno ricevuto Award nomination e riconoscimenti di rilievo quali: Grammy Award 2019 -Best Reggae Album Of The Year- per 'Mass Manipulation' della band Steel Pulse, BBC Radio 3 Awards for World Music 2008 per il suo album 'Dub Qawwali' in collaborazione con il cantante Sufi Nusrat Fateh Ali Khan e raggiunto posizioni di rilievo nelle classifiche internazionali, come: n.1 su Billboard Reggae Chart con l'album 'Heavy Rain' di Lee \"Scratch\" Perry, n.1 su Billboard Reggae Chart co l'album 'Mass Manipulation' della band Steel Pulse, n.1 su Billboard Reggae Chart con l'album \"Vessel Of Love\" di Hollie Cook, n.2 Billboard Reggae Chart con 'Rainford' di Lee \"Scratch\" Perry), n.1 UK Dance Chart con 'Jus'Come' Terra Terra remix di Cool Jack, n.1 su iTunes e no.1 su Beatport con 'Blue Monday' in collaborazione con Dub Pistols &amp; Dubmatix.\nHa prodotto, composto, collaborato e remixato artisti quali: The Orb, Steel Pulse, Groove Armada, Simple Minds, Lee Perry, Lamb, Nusrat Fateh Ali Khan, Bob Marley, Deep Forest, Halsey, Jovanotti, Pete Namlook, The Beat, Sizzla, Trentem\u00f8ller, Horace Andy, Adamski, Shpongle, Hollie Cook, Desmond Dekker, Michael Rose, Elisa, Bill Laswell, Adrian Sherwood, Grandmaster Flash con KRS-One, Don Letts, Michael Franti, Capleton, Maxi Priest, Dennis Bovell, Patty Pravo, Big Audio Dynamite, Youth, Max Romeo, Almamegretta, Cast, Don Letts, Afrika Bambaataa, Caparezza, General Levy, Apache Indian, Piero Pel\u00f9, 1 Giant Leap ft Michael Stipe (dei R.E.M.) and Asha Bhosle, Mansun, Zion Train ft Tippa Irie, Irene Grandi, Peter Andre, Beats Antique, Dub FX, Eraldo Bernocchi, Dub Pistols, Artful Dodger, Disciplinatha, Colin Edwin (dei Porcupine Tree), Morgan, Halsey, Natacha Atlas, Balkan Beat Box, Soom T, Megative ft Mick Jones dei The Clash), Isola Posse All Stars, Banco De Gaia, Delta V ft Ornella Vanoni, Ojos de Brujo, Lina Sastri, The Gang, t.A.T.u, Donatella Rettore, Jim Kerr (dei Simple Minds), Mondo Marcio, Carbon Based Lifeforms, Lion D, Suns of Arqa, Francesco Baccini, Hang Massive, N.O.I.A., Kinobe, Mazzy Star, Ricky Gianco, Scissor Sisters, The Bastard Sons Of Dioniso, Aram Quartet, Tony Esposito, Dusted, Karen Ram\u00edrez, Raiz, Jestofunk ft. Jocelyn Brown, Rebbie Jackson, Trilok Gurtu e altri..\nBiografia.\nGli inizi.\nLa passione per la musica nasce da bambino, all'et\u00e0 di 7 anni intraprende lo studio del pianoforte presso l'Istituto Musica di Bologna con indirizzo composizione e canto, a 19 anni consegue la qualifica di compositore con il Professor Forti Santino. \nLa sperimentazione sonora ha sempre avuto una parte fondamentale nel suo percorso artistico, all'et\u00e0 di 12 anni la sua innata voglia di creare nuovi suoni lo porta a modificare il pianoforte con catene arrugginite attaccate alle corde per generare distorsioni sonore. La curiosit\u00e0 e creativit\u00e0 lo porta inoltre a usare contenitori vuoti del detersivo come casse acustiche, a usare vecchie radio AM come generatori di effetti elettronici rudimentali e altre risoluzioni casalinghe. \nNel 1981, con l'arrivo del suo primo sintetizzatore Moog, le sue composizioni cominciano ad acquisire una forma un po' pi\u00f9 definita, mescolando suoni elettronici con oggetti domestici come vetri, pentole, tubi, molle e reti di letti, porte scricchiolanti e voci distorte.\nLa carriera in Italia (1981-1995).\nComincia nel 1981 a Bologna assieme al musicista Diego D'Agata e il loro progetto \u201cParanoise - Rhythm &amp; Noise\u201d, un album di musica elettronica sperimentale con l'uso di sintetizzatori, voci filtrate ed echi a nastro, progetto ispirato dal movimento no Wave vibrante in quel periodo a San Francisco e capitanato dall'etichetta discografica Ralph Records.\nNel 1982 entra come tastierista nella band Wild Planet con sonorit\u00e0 new wave, ska e punk, si unisce successivamente ai Red Light, il gruppo col quale realizzer\u00e0 il brano \u201cWe Can\u201d nel 1983, uscito su vinile per la Dischi Noi e parte della compilation \"Italian Rock Invasion\" come Silver. Successivamente diventa il tastierista della band new wave Violet Eves e comincia a crearsi una buona reputazione sia come musicista che come compositore. \nE' proprio in quell'anno che Gaudi comincia a cimentarsi con le prime produzioni musicali. \nPer i futuri cinque anni \u00e8 parte del gruppo Reggae Bamboo Company col quale approfondisce la sua ricerca sonora e si specializza sulla produzione del genere musicale che lo accompagner\u00e0 fino ad oggi: il reggae.\nSono varie le collaborazioni discografiche di Gaudi in quel periodo: fra le pi\u00f9 significative nel panorama underground si menzionano i gruppi The Gang (album \"Barricada\") e Disciplinatha (album \"Abbiamo pazientato 40 anni, ora basta!\"), dove in entrambi gi album Gaudi appare come tastierista.\nNel 1986 Gaudi e tre membri della Bamboo Company formano i Raptus, uno dei primi gruppi di rap italiano e realizzano il loro unico EP, \"Peggio della colla\", con l'etichetta underground Attack Punk Records. I mesi successivi vengono trascorsi in studio con Vasco Rossi e il suo team di produzione Terry Balls per la realizzazione del nuovo singolo, che nonostante le aspettative piuttosto alte non vedr\u00e0 mai la luce.\nIl 1987 \u00e8 l'anno in cui nasce il progetto come cantante solista con il nome Lele Gaud\u00ed, dove lo stile giamaicano del Raggamuffin incontra per la prima volta la lingua italiana. Nei due anni seguenti Gaudi si concentra in studio di registrazione per realizzare il primo album e trascorre un periodo in Giamaica per approfondire ulteriormente la conoscenza della musica reggae.\nNel 1989 lavora con la cantante Mia Martini come tastierista, le sue prime apparizioni televisive saranno proprio con lei.\nCon i due produttori musicali Frank Nemola e Ricky Rinaldi fonda la societ\u00e0 di produzione Tubi Forti con l'intento di produrre nuovi stili musicali per il mercato discografico Italiano. Dopo diversi brani usciti su vinile usando gli pseudonimi \u201cNational Rare Groove\u201d, \u201cDr Muff &amp; Crazy Stuff\u201d, \u201c4T Thieves\u201d e \u201cEthnotecno\u201d (il primo esperimento di musica etnica, che fonde canti egiziani e techno), i Tubi Forti lavorano sul singolo 'Zan Zan Zan' della cantante Rettore, sull' EP 'Stop Al Panico' della rap crew Isola Posse All Stars, e sull' EP 'Fuecu' della band Sud Sound System -in quest'ultimo Gaudi \u00e8 concentrato sul suo esordio discografico come solista.\nIl primo album di Lele Gaud\u00ec 'Basta Poco' avviene nel 1990 con l'etichetta discografica PolyGram / Universal e raggiunge un immediato successo di pubblico e critica con 71 000 copie vendute. Riconosciuto come \u201cprimo album di Raggamuffin Italiano\u201d, Basta Poco \u00e8 stato uno dei precursori del movimento culturale chiamato \u201cmovimento delle Posse\u201d.\nIl primo singolo, 'Malinconico Love', viene registrato e remixato a Londra dal produttore reggae Jah Tubbys con ospite il cantante giamaicano Crucial Robbie. Il singolo riceve un supporto dalle radio e televisioni superiore alle aspettative, molte sono le apparizioni televisive e partecipazioni ai maggiori programmi musicali di quel periodo, come Superclassifica Show, Top 20, Buona Domenica, Roxy Bar, Festivalbar, e Cantagiro per citarne alcuni. L'anno culmina con la vittoria del \u201cPremio Stereo Rai\u201d proprio al Cantagiro.\nNel 1991 Gaudi e la sua band di supporto WDX trascorrono quattro anni in tour, condividendo il palco con artisti Reggae internazionali fra cui: Ziggy Marley, Third World, Sister Carol, I Threes, Sweetie Irie, Half Pint, The Wailers, Yellowman, Freddie McGregor, Mutabaruka, Maxi Priest, Shinehead e Jimmy Cliff.\nIl secondo album, 'Gaudium Magnum', viene pubblicato nel 1992 sempre dalla Polygram, il nome 'Lele Gaudi cambia e diventa semplicemente Gaudi e i singoli 'Magari' e 'Andavo a 100 all'ora' entrano nella classifica italiana.\nNello stesso anno Gaudi collabora con vari esponenti del movimento raggae/hip hop italiano come Africa Unite, Briggy Bronson, Il Generale, Jaka, Niu' Tennici, Fratelli di Soledad, Mau Mau, Casino Royale, Papa Ricky e Sud Sound System, per il singolo 'Legala' (anche conosciuto come 'Lega la lega'), dai contenuti prettamente politici. Il disco viene realizzato con lo pseudonimo 'To-sse' e lascia un'impronta ben definita in questo importante periodo musicale. Altre due significanti collaborazioni avvengono l'anno successivo, con Ricky Gianco nel brano 'Anche un vagabondo' e Francesco Baccini nel brano 'Lei sta con te'.\nLa voglia di sperimentare con nuovi suoni e creare nuove fusioni musicali porta Gaudi nel 1994 allo studio di un nuovo strumento musicale, il theremin. La scoperta di tale strumento \u00e8 di forte impatto e ispirazione per l'artista bolognese il quale, non troppo interessato ad apparire ancora in veste di cantante, crea una decina di brani strumentali Dub e dark ambient. La casa discografica rifiuta la pubblicazione e Gaudi sotto lo pseudonimo Dub Alchemist continua il progetto pubblicando una undici singoli con la Irma Records e due brani nell'album di Ohm Guru 'The Groove Improver'.\nIl contratto con la Polygram termina e la continua voglia di espandere i propri orizzonti musicali porta Gaudi a fare una scelta radicale, scelta che cambier\u00e0 la sua vita per sempre: lasciare l'Italia e trasferirsi a Londra.\nLa carriera in Gran Bretagna (1995-oggi).\nNel 1995 Gaudi si trasferisce a Londra, dove si stabilisce col suo studio di registrazione Metatron e la casa di produzione da lui fondata Sub Signal. Comincia subito a comporre nuovi brani e creare le fondamenta di ci\u00f2 che successivamente sar\u00e0 il suo terzo album solista \"Earthbound\", entra poi in contatto con varie agenzie di management che, procurandogli lavori come remixer e produttore, fanno crescere il suo profilo nella scena discografica londinese.\nAll'inizio del 1996, ispirato dal film fantascientifico 'Viaggio allucinante', Gaudi assieme al musicista Pauli Atzei crea il concept album 'Sound of Anatomy' con lo pseudonimo 'Ultraviolet Zero', sar\u00e0 la prima pubblicazione Sub Signal.\nLa determinazione e versatilit\u00e0 dell'artista bolognese cominciano a portare i primi risultati positivi, ma la svolta definitiva avviene nel novembre del 1996, con il numero 1 nella classifica Dance inglese per il remix del brano 'Jus'Come' dell'artista Cool Jack, uscito come 'Terra Terra' in collaborazione con dj Angelino.\nGrazie a questo risultato, Gaudi si consolida nell'industria discografica inglese come remixer e produttore, conquistandosi anche nei due anni successivi altre posizioni in classifica con i suoi remix dei brani 'All About Us' di Peter Andre al numero 3 e 'Taxloss' della britpop band Mansun al numero 15.\nNel 1997 riceve tre dischi d'oro e un disco d'argento, Gaudi comincia anche a comporre musiche per programmi televisivi (MTV, BBC, Channel 4, ITV, Ichoose TV) e pubblicit\u00e0 (PlayStation, Longines, FIAT, SEAT, Energie, Fiorucci, The Express, Renault, Lancia Y). Con lo pseudonimo Mad Master Moog, compone il brano 'Cadillac Kitsch' che diventa la sigla ufficiale degli European Music Awards, riscuotendo un notevole successo e uscito poi su vinile per l'etichetta discografica Absolutely Records.\nNello stesso anno lavora con la cantante Irene Grandi, per la quale scrive la canzone 'Non ti scriver\u00f2' e remixa il singolo 'Che vita \u00e8', entrambi contenuti nell'album 'Per fortuna purtroppo'.\nI tre anni successivi vedono Gaudi impegnato su produzioni e remix per artisti come: Lamb, Simple Minds, Artful Dodger, Kinobe, Dusted, Trilok Gurtu, 1 Giant Leap, Afrika Bambaataa, Apache Indian, Cast, Mazzy Star, Shpongle, Almamegretta, Patty Pravo, Elisa. Simultaneamente, nel 1998 completa il suo album 'Earthbound' e firma un contratto con l'etichetta Bustin' Loose per la sua prima uscita internazionale lo stesso anno.\nEarthbound \u00e8 un album reggae con influenze di musica africana, indiana, giamaicana e tradizionale italiana. Trentanove musicisti hanno contribuito alla riuscita dell'album fra cui il cantante anglo-giamaicano General Levy, le cantanti indiane Sonal Varsani, Kiren Sambhi, il coro sardo Tenores di Neoneli e il musicoterapeuta Antonio Testa che ha firmato il brano 'Stalagmite', registrando il suono delle stalagmiti nelle grotte di Toirano. Ottimi risultati di vendita in Sudamerica, Giappone e Europa hanno motivato nell'anno successivo l'uscita della versione Dub dello stesso album: 'Earthbound In Dub' (Sub Signal).\nGuidato dall'incessante voglia di approfondire il percorso musicale alle radici del reggae e della musica afroamericana, nel 2000 Gaudi trascorre un periodo nello stato del Burkina Faso in Africa, dove viene a contatto con realt\u00e0 musicali locali che stimolano la creazione di quello che quattro anni dopo sar\u00e0 il suo album 'Bass, Sweat &amp; Tears'.\nLo stesso anno Gaudi collabora con la cantante Elisa per il suo secondo album 'Asile's World' con il risultato di 230 000 copie vendute e la posizione numero 5 nella classifica italiana, dove suona il theremin e il Moog sul brano 'A little over zero' e remixa il singolo 'Gift'.\nCon il produttore Roberto Vernetti lavora sul brano 'L'infinito', di Ornella Vanoni e Delta V, dove suona il theremin.\nNel 2001 nasce il progetto Orchestral World Groove in collaborazione con il dj anglo-pakistano Pathaan, col quale, dopo aver pubblicato vari brani e collaborazioni artistiche, incluso il brano 'Choir on LSD' con il cantante Italiano Raiz della band Almamegretta, negli anni seguenti il duo si imbarca in un lungo tour mondiale con importanti concerti tenuti in vari paesi fra cui: \"Roskilde\" in Danimarca, Skol Beat e Universo Parallelo in Brasile, \u201cEarthcore\u201d in Australia, Beloved in USA, \u201cBoom Festival\u201d in Portogallo, \u201cGlastonbury Festival\u201d, Glade Festival\u201d, \u201cThe Big Chill\u201d e \u201cGatecrasher\u201d in Inghilterra.\nNel 2002 Gaudi compone due colonne sonore, rispettivamente per i film 'Sogni di gloria' e 'Sogni di gloria - La rivincita di Raf'. Lo stesso anno compone anche la colonna sonora dello spettacolo teatrale 'My Beautiful Laundrette' di Hanif Kureishi, uscita su cd per l'etichetta Sub Signal. Altri due film Italiani portano la firma di Gaudi in collaborazione con Raiz e Paolo Polcari degli Almamegretta per la scrittura di 'Cuore Scatenato' del regista Gianluca Sodaro e 'Luna Rossa' di Antonio Capuano presentato al Festival di Cannes.\nCon i musicisti Paolo Polcari e Dr Cat produce l'album Dub 'Recreational' (Sub Signal 2002) con lo pseudonimo Weirdub, con il contributo di Bill Laswell al basso.\nL'anno successivo, la band britannica Simple Minds realizza il remix di Gaudi del loro brano 'The Man Who Sold the World' scritto da David Bowie. Successivamente collabora con il leader del gruppo Jim Kerr per il suo progetto solista Innerworld, uscito su vinile per la Absolutely Records con il nome 'Pascal Life'.\nNel 2003 si affianca al compositore Massimo Nunzi per la scrittura in chiave jazz/sinfonica/elettronica dell'opera di William Shakespeare \"La tempesta\" presentata dal vivo alla Villa Borghese di Roma e al Festival Jazz di Roccella Ionica con una orchestra di 26 musicisti fra cui Gianluigi Trovesi, Paolo Damiani, Gianluca Petrella, Mederic Collignon, Ada Montellanico e Niccol\u00f2 Fabi.\nNel 2004 remixa il brano \"Soul Shake Down Party\" del musicista giamaicano Bob Marley e, con il musicista e inventore francese Michel Moglia compone e crea lo spettacolo \u201cElemental\u201d, un'opera per theremin e \"Organo a Fuoco\", uno strumento musicale inventato da Moglia consistente in una struttura metallica di 20 metri con canne di organo funzionanti col fuoco. Questa suggestiva performance con ospite Antonio Testa \u00e8 stata presentata dal vivo al Colosseo di Roma davanti a un pubblico di 350 000 persone.\nNello stesso periodo la casa discografica Interchill Records pubblica il quarto album di Gaudi 'Bass, Sweat &amp; Tears' che raggiunge il numero 2 nella classifica inglese di iTunes, il numero 3 in Giappone e il numero 32 in quella americana. Il singolo 'Sufani' estratto dall'album \u00e8 incluso nella colonna sonora dei film Bollywood 'Rog' e 'Fareb' del regista Pooja Bhatt, mentre il brano 'Chant Thermique' \u00e8 incluso nel film/documentario 'Let It Ride' premiato in Canada con un Award come migliore colonna sonora. Gli ospiti in questo album sono il gruppo spagnolo di Flamenco Ojos de Brujo e gli artisti italiani Lina Sastri e Nidi D'Arac.\nNel 2005 ricopre il n. 2 nella classifica italiana per 16 settimane consecutive con il brano \"Lasciala andare\", scritto a quattro mani con Riccardo Cavalieri per la cantante Irene Grandi incluso nell'album \"Indelebile\" (disco di platino) affiancato al branco \"Lady Picche\", anch'esso scritto da Gaudi. \"Lasciala andare\" \u00e8 anche incluso nel doppio album \"Irene Grandi - Hits\" (Atlantic 2007) (disco di platino). Quattro anni dopo, la cantante greca Eleonora Zouganeli, interpreta \"Lasciala andare\" intitolandola per il mercato greco \"Fevgo Gia Mena Mia Fora\", ottenendo un enorme successo nazionale in tutta la penisola ellenica.\nIl nono lavoro discografico di Gaudi si intitola GAUDI:TESTA1105 'Continvvm', un concept album di musica elettronica sperimentale creato con il musicoterapeuta Antonio Testa. Pubblicato nello stesso anno dall'etichetta discografica inglese Em:t Records, raggiunge il numero 3 nella classifica iTunes in Gran Bretagna.\nL'anno successivo, il produttore tedesco di ambient music, Pete Namlook convoca Gaudi nel suo studio di Francoforte, dove il duo lavora per un mese sulla composizione del loro album collaborativo dark ambient / dub 'Re:sonate' uscito per la Fax Records. L'album raggiunge ottimi riscontri di vendita, critica e pubblico ed \u00e8 ora considerato una rarit\u00e0 discografica.\nNel 2006 Gaudi lavora al Livingston Studio di Londra con i produttori reggae Dennis Bovell e Lee Perry, sui brani \"Kaya\", \"Sun Is Shining\" e \"Punky Reggae Party\" di Bob Marley, che Lee \"Scratch\" Perry scrisse per lui 25 anni prima. Gaudi si occupa delle sezioni ritmiche e delle registrazioni di queste canzoni, incluse successivamente nell'album di Perry.\nAltri rilevanti progetti che nello stesso anno vedono coinvolto l'artista bolognese sono la produzione dell'album 'Walkin' target' dell'artista Ashtech (bassista degli Almamegretta), con la partecipazione del cantante Cheshire Cat del gruppo inglese Leftfield, la scrittura del brano 'Palmprint' per il duo britannico Sounds from the ground incluso nel loro album 'High rising' e la realizzazione della compilation dub 'Sub Signals vol.1' (Interchill Records / Sub Signal).\nNel 2007 registra le voci del cantante giamaicano Horace Andy del brano \"Just say who\", incluso nell'album \"Vulgus\" degli Almamegretta e remixato poi dallo stesso Gaudi.\nLo stesso anno vede l'uscita dell'undicesimo album di Gaudi Dub Qawwali pubblicato dall'etichetta statunitense Six Degrees Records. Sebbene anche in questo progetto l'influenza reggae sia decisamente tangibile, questo disco si differenzia dagli altri in quanto in tutti i brani dell'album \u00e8 presente la voce del cantante pakistano Nusrat Fateh Ali Khan che con la sua tradizione musicale Qawwali rende questo lavoro discografico unico nel suo genere. Dopo aver raggiunto il numero 2 nella classifica iTunes americana, il numero 4 in quella inglese ed essere stato per un periodo il disco pi\u00f9 venduto sul portale Amazon.com, Dub Qawwali porta a Gaudi una nomination per i World Music Awards 2008 costituiti dalla BBC.\n\u00c8 all'inizio del 2008 che il dj newyorkese Grandmaster Flash, invita Gaudi in studio per lavorare sul suo nuovo singolo 'What if', con alla voce il rapper Krs-One. In questo disco Gaudi suona il theremin e il moog.\nDue mesi dopo prende parte al programma musicale televisivo 'The X Factor' (Rai Due) in qualit\u00e0 di vocal coach per la categoria gruppi vocali capitanata da Morgan. Il programma si conclude con la vittoria del gruppo da loro seguito Aram Quartet e la scrittura assieme a Morgan del loro primo singolo 'Chi (Who)' pubblicato dalla Sony Music e arrivato successivamente nella Top Ten italiana. Anche nella seconda e nella terza edizione di X Factor Gaudi viene riconfermato come vocal coach per la categoria gruppi vocali, questa volta assegnati a Mara Maionchi. La band The Bastard Sons of Dioniso da lui seguita si aggiudica il Premio della critica nella seconda edizione. Gaudi co-scrive il brano 'L'amor carnale' e produce l'intero EP d'esordio dei Bastard Sons of Dioniso raggiungendo il numero 1 nella classifica italiana e guadagnandosi il Disco D'oro. Il rapporto lavorativo con The Bastard Sons Of Dioniso continua con la produzione del loro album di debutto 'In Stasi Perpetua' pubblicato nel novembre del 2009 da Sony Music. Nella terza edizione di XFactor il trio femminile Yavanna seguito da Mara Maionchi e Gaudi si guadagna il terzo posto con il brano 'Una donna migliore' scritto da Alberto Salerno e prodotto da Gaudi.\nIl 2010 si apre con la pubblicazione in tutto il mondo del 12\u00ba album di Gaudi 'No Prisoners' (Six Degrees Records), un album Dub, Reggae e Breakbeat con la partecipazione di Michael Franti (leader fondatore della band statunitense Spearhead), Doctor Israel di Easy Star All Stars, Bunny Wailer, Dub Gabriel, e la cantante italiana Elisa con la quale scrive il brano 'Brainwashed again'. \nNello stesso anno Gaudi remixa i brani 'What a wonderful world' di Desmond Dekker e 'Trouble in my mind' del duo giamaicano \"Bob &amp; Marcia\" (Bob Andy e Marcia Griffiths), entrambi per la Trojan Records. Si trasferisce poi alle isole hawaii per la produzione del cantante reggae Marty Dread, per I brani 'What I am' e 'Nuclear ting' contenuti nell'album 'Sometimes it rains in paradise'.\nNel 2011, assieme alla band The Orb, crea il progetto collaborative SCREEN, realizzando poi il loro album d'esordio 'We are Screen!' con la partecipazione di Martin Glover (aka Youth) bassista e fondatore dei Killing Joke, per l'etichetta punk Londinese Malicious Damage. Questa collaborazione si sviluppa in una naturale espansione lavorativa che vede la coppia \u201cGaudi/The Orb\u201d impegnati in molteplici produzioni discografiche e remix fra cui T.E.E, NOIA, Adriano K, David Harrow e gli album 'Metallic Spheres' con David Gilmour dei Pink Floyd e 'Orbserver' con Lee Perry (dove Gaudi appare in entrambi come remixer).\nSono circa un centinaio i concerti che Gaudi tiene nel 2012, alternando le date in America, Australia, Canada, Africa ed Europa, con i lavori in studio come la scrittura del suo nuovo album, la realizzazione del doppio CD compilation 'Everlasting' (Iboga Records), la produzione dell'album 'Wake The Lion' della reggae band statunitense Indubious, la composizione e produzione del brano 'Pawa 2 da ppl' con Adamski e i remix di Lamb, Trentem\u00f8ller, Willie Nelson, Delhi 2 dublin, Ganga Giri, Animation, Kaya Project, HFB, The Upsetters, David Harrow e Meditronica feat. Raiz.\nIl 2013 vede l'uscita del 14\u00ba album di Gaudi 'In Between Times' (Six Degrees Records) featuring Michael Rose (leader del gruppo reggae \u201cBlack Uhuru\u201d), Lee Perry, Twilight Circus, The Orb, Danny Ladwa, Dennis Bovell, Raja Ram (della band Shpongle), Deadly Hunta, Tahar, Jahmai, Gregory Sams. Lo stesso anno e quello successivo Gaudi \u00e8 ancora impegnato come vocal coach su RAI DUE, questa volta per il programma musicale televisivo The Voice of Italy, in coppia con il cantante Piero Pel\u00f9 dei Litfiba), con il quale scrive anche il singolo 'Mille Uragani' contenuto nel suo album solista Identikit. Sono numerose le collaborazioni, remix e produzioni che vedono la luce nel corso del 2013 e 2014, dove Gaudi intervallandosi fra le 120 date del tour, lavora su vari progetti e realizza dischi con: Deep Forest, Banco De Gaia, Dub FX, Sizzla, The Orb, N.O.I.A, Natacha Atlas, David Starfire, Beats Antique, Suns Of Arqa, Hang Massive, The Beat, Danny Ladwa, Tsuioshi Suzuki, Captain Hook, Almamegretta, Loungedelic, Caparezza e Michael Franti. \nPer celebrare i 10 anni dall'uscita dell'album 'Bass, Sweat &amp; Tears', nel 2014 esce una versione interamente rivisitata in chiave dub dallo stesso Gaudi, intitolata 'Dub, Sweat &amp; Tears' (Six Degrees Records). Nel 2015 e 2016 Gaudi \u00e8 impegnato in un world tour di 94 concerti, alternando produzioni e remix per artisti quali: Soom T, Barrington Levy, Don Carlos, Jovine, The Ancient Order, Cian Finn, Max Romeo, Carbon Based Lifeforms, Kaya Project, Hollie Cook (per la quale scrive anche i brani 'Together' e 'Turn It Around' inclusi nell'album 'Vessel Of Love' che arriva al n.1 nella classifica di Billboard), Mondo Marcio, Balkan Beat Box, Caparezza, Dub Pistols, Hang Massive, Almamegretta, The Orb, Youth. \u00c8 proprio con il produttore Youth (e bassista della band Killing Joke) che Gaudi realizza l'EP '2063: A Dub Odyssey' e l'album 'Astronaut Alchemists', entrambi per l'etichetta londinese LSD (Liquid Sound Design).\nNel 2017 esce \"Magnetic\" per la Rarenoise Records, il sedicesimo album solista di Gaudi, con la partecipazione di musicisti quali: Bill Laswell al basso, Colin Edwin (della band Porcupine Tree) al basso, Lorenzo Feliciati e Tony Levin al basso, i batteristi Steve Jansen (della band Japan), Pat Mastelotto (dei King Crimson), Ted Parsons (dei Killing Joke), Nikolaj Bjerre (dei Lamb), Roberto Gualdi (della PFM), Roger Eno al pianoforte e special guest il vincitore del Grammy Award Deep Forest.\n\u00c8 con il gruppo Francese Deep Forest che l'anno successivo Gaudi realizza l'album 'Epic Circuits' e consolida il suo profilo artistico sul territorio Francese.\nSempre nello stesso anno Gaudi \u00e8 impegnato in un tour live col saxofonista Scott Page e la cantante Roberta Freeman, entrambi membri dei Pink Floyd, nel ruolo di tastierista, arrangiatore e thereminista, assieme a Stephen Perkins (batterista dei Jane's Addiction), il violinista L. Shankar (gi\u00e0 collaboratore di Peter Gabriel e Sting), il bassista Norwood Fisher (dei Fishbone), i chitarristi Jon Stankorb e Kenny Olson (dei Kid Rock) e il tastierista Eric Mayron (Dr. Dre, Michael Jackson). Con questo supergruppo sounano il repertorio dei Pink Floyd con nuovi arrangiamenti e l'aggiunta di 12 nuove composizioni scritte di Gaudi, presentato al teatro Wisdome di Los Angeles con video interattivi a 360 gradi creati dal vivo da Andrew Jones. Dopo tutti concerti sold-out, questa formazione ha anche suonato al festival Ozora in Ungheria.\nLa collaborazione con The Orb continua, e Gaudi scrive 5 brani per il loro album 'No Sounds Are Out Of Bounds', dove appare anche come tastierista e pianista. Con The Orb si imbarca in un tour in Inghilterra, registrano i concerti e realizzano il triplo album dal vivo 'The Orb Further Adventures'.\nProduce l'album della band African Head Charge con il nome 'Drums Of Defiance' e diventa il loro tastierista dal vivo, suonando numerosi concerti in Inghilterra e Francia.\nNel 2019 esce l'album 'Mad Professor meets Gaudi' in collaborazione con il produttore inglese Neil Fraser meglio conosciuto come Mad Professor riscuotendo un ottimo successo sia di critica sia di vendite, i due si imbarcano quindi in una tourn\u00e9e internazionale coprendo diversi paesi fra cui India, Panama, Giappone, Ungheria, Romania e UK. Nello stesso anno Gaudi produce brani e versioni dub per il gruppo reggae Steel Pulse inclusi nell'album 'Mass Manipulation' e, con Adrian Sherwood lavora sugli ultimi due album di Lee Scratch Perry 'Rainford' e 'Heavy Rain', dove suona le tastiere, piano e melodica. Sempre con Adrian Sherwood lavora sul brano 'Mr Bassie' di Horace Andy, dove appare come pianista. Tutti e tre gli album, raggiungono la vetta della classifica Billboard, al n. 1 con Mass Manipulation e Heavy rain, mentre al n. 2 con Rainford. 'Mass Manipulation' viene nominato ai Grammy Award 2019 come -Best Reggae Album Of The Year-. \nIl lavoro in studio si intensifica, produce brani con il musicista neozelandese Grouch, remixa ORK -il progetto di Pat Mastelotto dei King Crimson e Colin Edwin dei Porcupine Tree-, The Turbans, Dub FX, Tiki Taane dei Salmonella Dub, Tribali, Tongue &amp; Groove, Terranine e Bluetech. Con il produttore Hardage realizza l'EP 'Ennio Morricone in Dub - The Good, The Dub and The Ugly' con lo pseudonimo LAB DUB.\nIl 2020 \u00e8 un altro anno ricco di uscite discografiche per Gaudi, il quale partecipa al disco nuovo di The Orb 'Abolition of the Royal Familia' e la versione dub, apparendo come compositore e tastierista in 10 brani.\nLavora con Dub FXsul suo nuovo singolo, comincia la produzione del gruppo reggae tirolese Shanti Powa, realizza l'EP 'Havana Meets Kingston - IN DUB' e lavora sulla produzione del nuovo album di Steel Pulse IN DUB.\nEsce il remix album con Youth 'Youth &amp; Gaudi - Astronaut Alchemists (The Remixes)', con la partecipazione di Bombay Dub Orchestra, The Egg, Banco De Gaia, Pitch Black, Gus Till, Vlastur, The Orb, Kaya Project, Jef Stott, Deep Fried Dub e Gabriel Le Mar. \nEsce '100 Years Of theremin (The Dub Chapter)', il 21\u00ba album di Gaudi per celebrare i 100 anni del theremin, strumento inventato appunto nel 1920. In questo disco Gaudi unisce le sue due passioni per il theremin e per il dub, avvalendosi della collaborazione di 5 degli esponenti pi\u00f9 rappresentativi della scena dub internazionale: Scientist, Mad Professor, Adrian Sherwood, Dennis Bovell e Prince Fatty. \nIl disco riscontra un successo immediato con 4 sold-out consecutivi, viene poi premiato al n.1 come \"Best Album Of 2020\" ba Black Rhino e al n.28 come \"Album Of The Year\" da Electronic Sound. Nel Novembre 2020 la Dubmission Records realizza un nuovo singolo di Gaudi su vinile 'Theremin In Hand / Theremin Memoir', con ospiti Colin Edwin (dei Porcupine Tree) al basso, Horseman e Sly Dunbar alla batteria. \nL'anno finisce con la presenza di 4 album prodotti da Gaudi nella classifica TWGEEMA (The World\u2019s Greatest Ever Electronic Music Albums): il suo album solista '100 Years Of Theremin (The Dub Chapter)', The Orb 'Abolition Of The Royal Familia', Youth &amp; Gaudi 'Astronaut Alchemists (Remixes)' e The Orb 'Auntie Aubrey's Excursions Beyond The Call Of Duty pt.3'.\nNel 2021 Gaudi assieme alla band britannica Dub Pistols e i Canadesi Dubmatix realizzano il singolo 'Blue Monday' (una cover dub del classico brano dei New Order) e raggiungono il n.1 nella classifica iTunes UK e il n.1 nella classifica Beatport.\nNello stesso anno Gaudi produce 15 remix e dub version per: The Orb, Groove Armada, Steel Pulse, Righeira, Don Letts, Big Audio Dynamite, Jovanotti, Jossie Telch, Zoe Devlin, Indubious, Ace Ventura &amp; Astrix, Terranine, Ink Project, Maxi Priest &amp; Yardage, Ras Tewelde ft. Sizzla, Lion D ft Capleton, ha anche suonato le tastiere nel remix \"I am not a woman, I'm a God (On-U Sound)\" dell'artista americana multi-platino Halsey, canzone prodotta da Trent Reznor dei Nine Inch Nails e remixata da Adrian Sherwood. \nHa prodotto l'album completo della reggae band Shanti Powa \"Dreamer\", ha pubblicato l'album \"Future Relic\" in collaborazione con il produttore neozelandese Grouch (Iboga Records) e ha prodotto il nuovo singolo \"Dropping The Pressure\" con Youth della band Killing Joke."}
{"id": "2040487", "revid": "287204", "url": "https://it.wikipedia.org/wiki?curid=2040487", "title": "Gioacchino Conti", "text": "Biografia.\nDopo aver studiato a Napoli con Domenico Gizzi (o Egizzio), dal quale deriv\u00f2 anche il soprannome di \"Gizziello\" (o Egizziello) con cui \u00e8 passato alla storia, esord\u00ec giovanissimo a Roma agli inizi degli anni '30, anche se le fonti non concordano sui particolari. Secondo alcune enciclopedie moderne il debutto in palcoscenico ebbe luogo nel 1730 nell\"Artaserse\" di Leonardo Vinci, e si arriva anche, da parte di taluno, ad indicare il giorno preciso, 4 febbraio, ed il luogo, Teatro delle Dame, corrispondenti a quelli della prima assoluta di tale opera. In effetti, per\u00f2, il nome del cantante non figura nell'elenco degli interpreti riportato dal libretto originale ed egli potrebbe quindi solo aver sostituito un altro artista in una successiva ripresa dell'opera. Appare del resto molto pi\u00f9 verosimile quanto raccontato da fonti ottocentesche italiane e francesi, e cio\u00e8 che, dopo essere stato in qualche modo introdotto dal suo maestro nell'ambiente musicale romano nel 1730, Gizziello facesse il suo effettivo esordio teatrale l'anno successivo in riprese della \"Didone abbandonata\" e dell\"Artaserse\" di Vinci. \u00c8 a questo momento che andrebbe fatto risalire il colorito aneddoto, ripetutamente narrato, sull'omaggio che gli sarebbe stato reso da un altro grande castrato allora gi\u00e0 sulla breccia, il Caffarelli. Secondo l'aneddoto, questi, evidentemente consapevole delle possibilit\u00e0 di Conti, si sarebbe precipitato in incognito da Napoli a cavallo per ascoltare il suo debutto e, preso dall'entusiasmo dopo l'esecuzione della sua aria principale, gli avrebbe gridato: \"Bravo, bravissimo Gizziello, \u00e8 Caffariello che te lo dice!\" Certo \u00e8 comunque che dall'inizio del 1732 Conti entr\u00f2 a far parte della compagnia del Teatro San Bartolomeo di Napoli, inizialmente sostituendo in tutta fretta, ne \"La Salustia\" di Pergolesi, l'anziana stella del mondo dei castrati, Nicol\u00f2 Grimaldi, detto \"Nicolino\", il quale era deceduto improvvisamente il 1\u00ba gennaio, a pochi giorni dalla prima. Nello stesso 1732 interpret\u00f2 diverse prime edizioni di altre opere serie, tra cui l\"Issipile\" di Hasse, nonch\u00e9 le riprese del \"Catone in Utica\" e dell\"Artaserse\" di Vinci, quest'ultimo nella stagione di carnevale del 1733.\nI grandi successi della sua carriera successiva lo portarono attraverso tutta Italia, ed anche all'estero. Innanzitutto fu a Londra, su scrittura da parte di H\u00e4ndel, con il quale svilupp\u00f2 un proficuo rapporto di collaborazione e del quale interpret\u00f2 molte opere prime come l\"Atalanta\" (1736), il \"Giustino\" (1737), la \"Berenice\" (1737) e l\"Arminio\" (1737), e anche una ripresa dell\"Ariodante\" (1736). Dopo essersi recato nel decennio successivo una prima volta a Lisbona, nel 1743, e poi a Madrid, nel 1749, negli anni 1752-1755 torn\u00f2 nella capitale portoghese dove aveva ottenuto un lucrosissimo contratto grazie alla ferma determinazione del nuovo re Giuseppe I di averlo al suo servizio. A Lisbona interpret\u00f2 opere di David Perez e di Antonio Maria Mazzoni, e l\u00ec fu sorpreso, nel 1755, dal terribile terremoto che semidistrusse la citt\u00e0. Secondo Burney tale fu l'impressione ricevuta che il cantante decise di ritirarsi in convento concludendo cos\u00ec la sua carriera (seguito peraltro, almeno inizialmente, da Gaetano Guadagni, suo secondo nella compagnia di canto, il quale era ansioso di far tesoro dei suoi preziosi insegnamenti). In effetti, nel 1758 risulta certamente a Roma, sia pure con gravi problemi di salute nell'espletamento della sua attivit\u00e0 teatrale: secondo la \"Grande Enciclopedia della Lirica\" si ritir\u00f2 dalle scene l'anno successivo e trascorse nella capitale pontificia gli ultimi due anni della sua vita.\nIn Italia aveva eseguito, nel corso della sua carriera, numerosissime prime interpretazioni, anche per i pi\u00f9 grandi e famosi musicisti dell'epoca, tra cui Baldassare Galuppi (\"Adriano in Siria\", 1740, \"Lucio Papirio\" 1751) e Niccol\u00f2 Jommelli (\"Cajo Mario\", 1746, \"Demetrio\" 1749), oltre ai gi\u00e0 citati Johann Adolf Hasse (\"Demetrio\", 1747), e Leonardo Leo (\"La clemenza di Tito\" 1735, \"Ciro riconosciuto\", 1739, \"Achille in Sciro\", 1740).\nCaratteristiche artistiche.\nSopranista molto acuto per l'epoca (\u00e8 l'unico castrato cui H\u00e4ndel fa toccare, e ripetutamente, il do5), non fu particolarmente favorevole all'abuso della coloratura e prefer\u00ec valorizzare l'espressione e l'interpretazione scorrevole e piana, restando noto come cantante sentimentale e soave, ma conservando anche, ovviamente, una condizione di assoluta eccellenza sul piano del virtuosismo, seppur non acrobatico come quello, ad esempio, del contemporaneo e amico Farinelli."}
{"id": "2040488", "revid": "2079013", "url": "https://it.wikipedia.org/wiki?curid=2040488", "title": "Basilica del Santo Sepolcro (Barletta)", "text": "La basilica collegiata del Santo Sepolcro \u00e8 una delle principali chiese di Barletta. La chiesa fin dalla fondazione conserva uno stretto legame con la Terra Santa e il sepolcro di Cristo. \nSituata in una posizione strategica tra due antichi e importanti assi di comunicazione viaria (la via Francigena adriatica da un lato e la via per Canosa che immette sulla via Traiana dall'altro), la chiesa \u00e8 stata meta di transito per i pellegrini diretti in Terra Santa e per i crociati in viaggio, dal porto di Barletta, verso Gerusalemme.\nAlla chiesa fu addossato l'antico \"Ospedale dei pellegrini\" che risale al periodo compreso tra la fine dell'XI secolo e l'inizio del XII secolo.\nAll'interno dell'edificio \u00e8 conservato il Tesoro della Basilica del Santo Sepolcro.\nStoria.\nIl primo documento che attesta con certezza l'esistenza della chiesa risale al 1130 (lo stesso anno in cui fu riconosciuto l'Ordine dei canonici del S. Sepolcro da parte di papa Innocenzo II).\nNel 1138 in un'altra bolla di papa Innocenzo II viene indicata per la prima volta l'ubicazione della chiesa. \nNel 1144 si fa cenno alla fondazione del tempio per opera dei Cavalieri del Santo Sepolcro che, tornati dalla Palestina, l'avevano realizzata, insieme ad altri edifici religiosi e civili in tutta la Puglia.\nUno degli ultimi documenti papali che ascriverebbero la presenza della chiesa del Santo Sepolcro a Barletta \u00e8 la bolla papale del 14 luglio 1182 con la quale, riferendo al priore di Gerusalemme i possedimenti della chiesa patriarcale, il Papa cita la chiesa del Santo Sepolcro \"apud Barlettum\"\nA fianco della chiesa fu costruito l\"'Ospedale dei pellegrini\".\nLa differenza di caratteri stilistici presenti nella basilica fa ritenere comunque che i tempi della costruzione si siano protratti per oltre un secolo.\nNel 1291, dopo il fallimento della nona e ultima crociata e in seguito alla caduta di San Giovanni d'Acri, si rifugi\u00f3 a Barletta il patriarca di Gerusalemme Randulphus, il quale secondo l'antica tradizione port\u00f3 con s\u00e9 preziosi cimeli da Gerusalemme. Fra questi la preziosa stauroteca contenente un frammento del vero legno della Croce di Cristo, che da quel momento \u00e8 particolarmente venerato nella chiesa del Sepolcro. \nNel 1312, Roberto d'Angi\u00f2 ordin\u00f2 che venisse restaurato il portico antistante la chiesa e che per l'occasione fosse affissa una lapide commemorativa, scoperta durante i lavori di restauro del 1918.\nNel 1400, a causa delle condizioni di degrado in cui versava, l'ospedale del Santo Sepolcro fu ricostruito per intero. A memoria del primitivo uso prese la denominazione di \"Ospedale dei Pellegrini\".\nNel 1456 un terremoto provoc\u00f2 gravi danni al campanile, situato sull'ala nord-ovest della chiesa.\nNel 1489 papa Innocenzo VIII inglob\u00f2 l'ordine dei \"Canonici del Santo Sepolcro\" con quello dei \"Cavalieri di San Giovanni Gerusalemme\".\nNel 1533 il vicer\u00e9 di Napoli nomin\u00f2 alla carica di priore del Santo Sepolcro un cavaliere gerosolimitano: tale fra Carlo Padone. Quando alla sua morte, nel 1556, questi affid\u00f2 il priorato della chiesa ai Cavalieri dell'Ordine di Malta, questi ultimi presero possesso sia della chiesa sia della \"domus\" del Santo Sepolcro.\nNel 1549 fu ampliato l'ospedale del S. Sepolcro.\nNel 1618 fu fondata nel S. Sepolcro la confraternita di S. Carlo Borromeo. Nella quarta campata della navata di destra si conserva il sepolcro dei confratelli. In corrispondenza di questo, vi \u00e8 la tela del Santo.\nNel 1708 si costitu\u00ec all'interno della chiesa l\"'Arciconfraternita del Santo Legno della Croce\" erede della quattrocentesca confraternita del \"Corpus Christi\" poi estinta. \nNel 1770 fu demolito il porticato antistante la facciata principale della chiesa. Rest\u00f2 in piedi la sola arcata che metteva in comunicazione la chiesa con l'ospedale. Nello stesso anno, anche il campanile cinquecentesco che sorgeva sulla cupola del presbiterio fu sostituito da una mastodontica torre campanaria barocca.\nNel 1799 l'arrivo a Barletta dei francesi coincise con la sospensione dell\"'Ordine dei Cavalieri di Malta.\"\nNel 1852 la chiesa del Santo Sepolcro fu elevata a Collegiata da Pio IX con successiva ratifica di Ferdinando II di Borbone. \nTuttavia durante la fine del XIX secolo il Santo Sepolcro and\u00f2 incontro a un notevole stato di degrado e gli edifici vicini a un totale stato di abbandono.\nNel 1908 la chiesa del Santo Sepolcro fu elevata a parrocchia.\nNegli anni trenta e quaranta ci furono numerosi lavori di restauro che hanno visto per primi l'abbattimento del corpo di fabbrica antistante l\"'Ospedale dei Pellegrini\"; l'abbassamento del livello del suolo esterno lungo il fronte principale (lato ovest) e quello laterale (lato nord, corso Vittorio Emanuele); il restauro dell'antico coro.\nNel 1951 Pio XII decor\u00f2 la chiesa del Santo Sepolcro della dignit\u00e0 di basilica minore.\nNel periodo compreso tra il 1968 e il 1972 vi fu un complesso restauro dell'intera fabbrica che port\u00f2 al rinvenimento di reperti della basilica medievale e alla riproposizione della copertura della chiesa, come nella sua forma originaria.\nUbicazione.\nLa chiesa \u00e9 orientata verso est, secondo la tradizione cristiana. Il luogo di costruzione dell'edificio \u00e9 un punto strategico d'intersezione di due importanti assi viari, la via per Canosa che collega Barletta a Roma, e la via Francigena, che collega la citt\u00e0 con Siponto, ossia l'antica strada utilizzata dai pellegrini in viaggio verso la Terra Santa.\nIntorno alla basilica fu edificato il borgo omonimo, terzo quartiere dopo il \"Borgo Santa Maria\" e il \"Borgo di San Giacomo\". \nAlla Basilica erano affiancati altri edifici quali l'ospedale e la casa dei Canonici, che aveva un accesso di comunicazione diretta con la chiesa.\nArchitettura.\nLa basilica \u00e8 caratterizzata da uno stile gotico temperato.\nA nord volge il suo fronte longitudinale su corso Vittorio Emanuele; a ovest vi \u00e8 l'ingresso principale, con l'attiguo sagrato in un'area unicamente pedonale, che conserva ancora una porzione dell'antico portico; a sud \u00e8 affiancato ad altri edifici, in antichit\u00e0 vi era l'ospedale; a est le tre absidi si affacciano su corso Garibaldi.\nL'esterno.\nLa chiesa del Santo Sepolcro \u00e8 caratterizzata da un assetto longitudinale con orientamento est-ovest, con l'altare posto a oriente.\nPer accedervi \u00e8 necessario scendere alcuni gradini.\nIl fronte principale, quello occidentale, \u00e8 caratterizzato da una tripartizione orizzontale e verticale. Il livello inferiore \u00e8 caratterizzato da pietra faccia vista, mentre quello superiore \u00e8 quasi interamente intonacato o scialbato.Analizzando il prospetto in maniera orizzontale vi \u00e8 al centro il portale d'accesso alla chiesa sovrastato da un timpano triangolare, mentre ai due lati vi sono due archi a sesto acuto: quello a sinistra ingloba una porzione della torre posta a nord-ovest; quello a destra vede la presenza di un accesso che conduce alla relativa navata laterale. La parte inferiore centrale del prospetto \u00e8 divisa da quelle laterali da una semicolonna per parte addossata a una parasta, mentre le due parti laterali sono delimitate alle estremit\u00e0 da singole paraste. Tutti questi elementi verticali sorreggono una trabeazione modanata su cui si erge il secondo livello.Il livello superiore \u00e8 caratterizzato da una tripartizione meno marcata ma comunque presente. Al centro della facciata vi \u00e8 una finestra con terminazione ad arco, sormontata da una cornice e da un timpano curvilineo. Tale composizione risulta inglobata in un arco a tutto sesto in pietra, a sua volta incorniciato da due paraste e dalla trabeazione sovrastante, interamente intonacati. Alle paraste in facciata sono attualmente ancorate delle catene, inserite dopo i recenti restauri per ovviare al fenomeno dello spanciamento. A concludere l'asse verticale vi \u00e8 il timpano, che interessa in larghezza l'intera ampiezza della navata centrale. La porzione laterale sinistra vede, anche al secondo livello, la presenza parziale della torre d'angolo mentre quella destra \u00e8 semplicemente intonaca.\nIl prospetto settentrionale si trova sotto il livello della sezione stradale, per cui per accedervi \u00e8 necessario scendere alcuni gradini.\nPartendo nella descrizione da ovest verso est, \u00e8 caratterizzato innanzitutto dalla presenza della torre d'angolo, scavata alla base da un arco sorretto da due colonne. La torre si presenta interamente con pietra a faccia vista tranne che per la parte superiore, intonacata e divisa dalla parte sottostante mediante una cornice. Al suo fianco una torre di altezza inferiore, anch'essa scavata da un arco a sesto acuto, senza per\u00f2 la presenza delle colonne, con materiale lapideo a vista nella parte inferiore, intonaco nella parte superiore e nel mezzo una bifora. Procedendo verso est il prospetto viene scandito secondo un passo costante da sei archi a sesto acuto scavati nella muratura, tutti provvisti di una sottile feritoia allungata verticalmente. In corrispondenza dei sei archi, al livello superiore vi sono altrettanti porzioni di muro, divise tra loro da opportune paraste, sui quali vi sono sei tetti piramidali, corrispondenti alle sei sottostanti campate. Sull'apice di ogni piramide vi \u00e8 una piccola croce o una statuina, com'\u00e8 uso frequente di alcune chiese locali. Il secondo dei sei archi viene bucato dal portale d'accesso laterale alla chiesa, caratterizzato da una scalettatura verso l'interno, che sembra invitare il fedele a entrare nel tempio. Nella parte pi\u00f9 orientale di questo prospetto trova posto il corpo di fabbrica del transetto. La visione completa del prospetto viene per\u00f2 interrotta dalla presenza del Colosso che troneggia sul suo ampio basamento dinanzi alla facciata della Basilica.\nIl prospetto orientale si affaccia su corso Vittorio Emanuele e presenta tre absidi, corrispondenti alle navate interne, con quella centrale naturalmente pi\u00f9 ampia delle due laterali. In una visione esterna del prospetto l'abside a destra \u00e8 scavata, in maniera lievissima, da quattro archi ed \u00e8 interrotta nel mezzo da una finestra. L'abside centrale \u00e8 scavata da sette archi, di cui quello centrale di luce maggiore rispetto agli altri, interrotta nel mezzo da una bucatura. L'abside a sinistra \u00e8 molto simile alla prima descritta ma viene interrotta da una porta anzich\u00e9 da una finestra. Tutte e tre le strutture absidali sono costituite da coperture semiconiche addossate alla parete orientale della Basilica. In alto nel mezzo della facciata svetta per altezza la copertura della navata centrale, con una finestra al centro.\nIl prospetto sud confina con altri edifici adiacenti per cui non \u00e8 possibile descriverlo in maniera analitica.\nL'interno.\nLa chiesa si presenta con impianto basilicale a tre navate, scandite da sette campate, il braccio trasversale del transetto e un'abside terminante per navata.\nAll'ingresso della chiesa vi \u00e8 il nartece. Nell'angolo sinistro del nartece, dunque non appena entrati nella chiesa, trova posto la scala d'accesso al piano superiore e ai matronei. Il passo delle campate \u00e8 scandito da sette archi a sesto acuto, impostati sulla trabeazione interna della navata centrale, che divide a sua volta il livello inferiore da quello superiore in cui giacciono i matronei. La navata centrale risulta dunque formata da sette quadrilateri, coperti con volte a ogiva. All'intersezione tra navata centrale e transetto vi \u00e8 lo spazio quadrilatero in cui insistono l'altare e il presbiterio. Sull'altare maggiore troneggia un crocifisso ligneo.\nIl coro retrostante \u00e8 illuminato dalla feritoia allungata verticalmente, letta dall'esterno dell'abside centrale.\nAlla sinistra del portale maggiore \u00e8 affissa una lapide che commemora la consacrazione della chiesa e dell'altare maggiore avvenuta il 24 febbraio 1726, per mano di don Nicola de Queralt, originario di Barletta.\nI campanili.\nNel corso della sua storia la basilica del Santo Sepolcro ha visto alternarsi tre campanili.La prima torre campanaria era situata nell'angolo nord-ovest, nei pressi dell'accesso principale e durante il periodo aragonese vi fu l'inserimento del primo orologio cittadino. Il terremoto del 1456 provoc\u00f2 gravi lesioni alla struttura ma non fu abbattuto subito, bens\u00ec durante la guerra tra francesi e spagnoli, intorno al 1500.Il secondo campanile fu edificato intorno al 1515 durante il periodo spagnolo. Si trovava sul basamento del transetto, dunque nella parte occidentale della chiesa e aveva una forma ottagonale. Dopo due secoli, a causa del terremoto del 1731 venne abbattuto per evitare ulteriori possibili danni.Il terzo campanile, in stile barocco, fu edificato nel corso del XVIII secolo ma subito mostr\u00f2 segni d'instabilit\u00e0 e verso la fine del secolo successivo mostrava crepe su uno dei quattro pilastri, cos\u00ec nel 1903 si decise il suo abbattimento.\nGli orologi.\nLa basilica del Santo Sepolcro \u00e8 stata negli anni sede di quattro orologi.Il primo fu montato nel 1442 sulla torre campanaria nell'angolo nord-ovest della chiesa, sulla sopraelevazione della torre che ancora oggi si erge affacciandosi su corso Vittorio Emanuele. Il fatto di essere stato inserito in una struttura sopraelevata a una gi\u00e0 esistente ha contribuito al danneggiamento della torre in seguito al terremoto del 1456. Venne abbattuto agli inizi del secolo successivo.Il secondo orologio fu inserito nel 1515 in una piccola torre edificata accanto al campanile cinquecentesco, nei pressi del transetto. Fu abbattuto insieme alla relativa torre nel 1731.\nIn seguito all'abbattimento del 1731 l'orologio fu spostato sulla torre di nord-ovest ma durante i lavori di costruzione del terzo campanile, quello barocco, smise di funzionare e fu riparato solo sette anni dopo.Nel 1885 l'orologio fu poi spostato su una torre edificata sul cosiddetto \"sedile del popolo\", l'avancorpo della chiesa posto sul retro del Colosso e nel 1918 fu rimosso.\nIl Tesoro della Basilica del Santo Sepolcro.\nNel 1291, dopo la presa di San Giovanni d'Acri, furono messe in salvo alcune delle reliquie del Santo Sepolcro di Gerusalemme e condotte a Barletta, custodite nella Basilica omonima.\nOggi \u00e8 possibile visitare e apprezzare il Tesoro del Santo Sepolcro nella cappella sovrastante il nartece della Basilica, decorata da preziose icone risalenti al XIII secolo e diversi affreschi del XIV secolo.\nIl tesoro annovera:\nLe processioni legate alla Basilica del Santo Sepolcro.\nLa basilica del Santo Sepolcro durante l'anno \u00e8 punto di partenza di due note processioni, entrambe serali e legate al culto del \"Santo Legno della Croce\": una si tiene nel giorno del Venerd\u00ec Santo, l'altra il 14 settembre.\nCollegamenti esterni.\n "}
{"id": "2040492", "revid": "253269", "url": "https://it.wikipedia.org/wiki?curid=2040492", "title": "Ted Knight", "text": "Biografia.\nNato da genitori polacco-americani, Sophia Kavaleski e Charles Walter Konopka, Ted Knight abbandon\u00f2 il liceo per arruolarsi nell'esercito degli Stati Uniti, durante la seconda guerra mondiale, insieme al suo amico d'infanzia Bernard P. Dzielinski. Membro del 296\u00ba Combat Engineer Battalion, fu insignito di cinque Battle Stars per il servizio prestato sul fronte europeo.\nNel 1948 spos\u00f2 Dorothy Smith, dalla quale ebbe tre figli: Ted Jr., Elyse ed Eric.\nNel gennaio 1985 Knight ottenne il riconoscimento della stella sulla Hollywood Walk of Fame per i suoi contributi all'industria televisiva, al 6673 di Hollywood Boulevard.\nNel 1977, pochi mesi dopo la conclusione della serie \"Mary Tyler Moore\", a Knight fu diagnosticato un cancro al colon per il quale dovette sottoporsi a cure per diversi anni. Nel 1985 la malattia torn\u00f2 a manifestarsi e, nonostante i trattamenti, si diffuse in altri organi. Knight continu\u00f2 a lavorare anche dopo aver subito un intervento chirurgico, tuttavia, a seguito di complicazioni, gli fu consigliato di non riprendere il lavoro nella serie televisiva \"Vicini troppo vicini\" fino a quando non si fosse ripreso. Le sue condizioni continuarono per\u00f2 a peggiorare e il 26 agosto 1986 Knight mor\u00ec all'et\u00e0 di 62 anni.\n\u00c8 sepolto nel Forest Lawn Memorial Park a Glendale, in California. La sua lapide riporta il nome Theodore C. Konopka e cita le parole \"Bye Guy\" (\u201cCiao ragazzi\u201d), un riferimento al suo tormentone nel ruolo di Ted Baxter.\nLa sua citt\u00e0 natale, Terryville, nel Connecticut, gli ha dedicato il ponte di Canal Street sul fiume Pequabuck. Sul ponte c'\u00e8 una targa di bronzo con la sua immagine.\nPremi e riconoscimenti.\nPer il ruolo di Ted Baxter in \"Mary Tyler Moore\" \u00e8 stato candidato due volte al Golden Globe per il miglior attore non protagonista in una serie (1973 e 1976)"}
{"id": "2040498", "revid": "125895088", "url": "https://it.wikipedia.org/wiki?curid=2040498", "title": "Marina de Guerra del Per\u00fa", "text": "Marina de Guerra del Per\u00fa \u00e8 il nome ufficiale della marina militare del Per\u00f9.\nFondata in seguito all'indipendenza dalla Spagna l'28 luglio 1821 nel corso XIX secolo \u00e8 stata impegnata in vari conflitti con nazioni confinanti mentre nel XX secolo \u00e8 stata impegnata in pi\u00f9 occasioni per problemi di confine in particolare contro l'Ecuador, l'ultima volta negli anni novanta.\nStoria.\nLa prima nave peruviana fu la corvetta ex spagnola \"Sacramento\", ribattezzata \"Castelli\", dopo la cattura del 17 marzo 1821, anche se formalmente la \"Marina de Guerra\" venne costituita solamente dopo l'indipendenza dalla Spagna, a cura del suo primo capo, il peruviano di origini britanniche Martin Jorge Guise.\nLa figura pi\u00f9 eminente ed eroica nella storia della \"Marina de Guerra del Per\u00fa\" \u00e8 quella dell'ammiraglio Miguel Grau Seminario tanto che da sempre l'ammiraglia della flotta peruviana porta il nome \"Almirante Grau\" e la sua effigie \u00e8 riprodotta sulla banconota da 5\u00a0000 Inti, la moneta peruviana. Il combattimento navale di Punta Malpelo \u00e8 stato il primo combattimento importante della Marina de Guerra del Per\u00f9 dopo che il Per\u00f9 divenisse in repubblica.\nDopo la sua costituzione la Marina peruviana si \u00e8 ritrovata coinvolta nella lotta contro la Grande Colombia nella guerra del 1828-29, Cile (1836-39), Ecuador (1857-60), Spagna (1864-66), Cile (1879-83). Quest'ultima guerra, nota come guerra del Pacifico, fu un disastro per la Marina Peruviana che venne pressoch\u00e9 distrutta. Riorganizzata all'inizio del XX secolo, ebbe due nuovi incrociatori leggeri inglesi, un cacciatorpediniere con motore a turbina e due sottomarini che erano i primi del Sudamerica.\nIl Per\u00f9 si ritrov\u00f2 coinvolto nuovamente in guerra nel 1911 contro la Colombia, conflitto replicato nel 1932-34, e nel 1941-42 nella guerra contro l'Ecuador per il controllo della zona \"Oriente\".\nNegli anni cinquanta la Marina si rinforz\u00f2 con nuove infrastrutture, due incrociatori leggeri classe Fiji britannici (in realt\u00e0 delle grosse navi con grande potenziale di fuoco, armate di 12 cannoni da 152\u00a0mm e oltre le 10\u00a0000\u00a0t di peso), navi varie minori e logistiche e quattro moderni sottomarini americani.\nNel 1970 vi fu una notevole riforma che produsse un processo di modernizzazione da cui la Marina ha preso un nuovo aspetto e nel corso del decennio vennero acquisiti dai Paesi Bassi due Incrociatori leggeri e le quattro fregate , due delle quali costruite in Italia e due in Per\u00f9 negli anni ottanta su licenza della Fincantieri.\nLa forza al 2003 era di 27\u00a0000 effettivi di cui 5\u00a0000 per la Fanteria di Marina e centinaia per l'aviazione navale. L'importanza dell'industria ittica e dei commerci, nonch\u00e9 gli attriti dei nemici di sempre, Cile ed Ecuador, hanno costretto i peruviani a tenere alte le capacit\u00e0 della Marina. Le infrastrutture manutentive sono l'arsenale navale del Callao e i cantieri statali SIMA.\nOrganizzazione.\nI comandi sono quelli delle Forze navali del Pacifico con base a Callao e quello del Rio delle Amazzoni, con sede a Iquitos. Le altre basi sono Chimbote, Paita, San Lorenzo, San Juan de Marcona (anche base aeronavale), Lima (aeronavale), oltre a una dozzina di basi minori come Bayovar, El Salto, Ilo, ecc.; una base \u00e8 sul Rio Madre de Dios (Puerto Maldonado) e sul lago Titicaca (a Puno), il che fa di quella peruviana, la marina pi\u00f9 d'alta quota del mondo.\nOltre ai due comandi principali ve ne sono anche altri cinque operativi per altrettante Zone Navali: la 1\u00aa di Piura, la 2\u00aa del Callao, 3\u00aa di Arequipa, 4\u00aa di Pucalpa, e la 5\u00aa di Iquitos, che ovviamente fa parte del Comando delle Forze navali del Rio delle Amazzoni.\nLa Forza navale del Pacifico \u00e8 ripartita in cinque comandi operativi, che in particolare ha la Fuerza de Superficie come elemento di maggiore importanza. Questa Forza, di quattro divisioni, ha un incrociatore, l'Almirante Grau, come nave comando e ammiraglia.\nEcco le divisioni:\nInfine la Fuerza de Submarinos, con la 2\u00aa Divisione sottomarini su sei Type 209/1200 comprati negli anni 1970-1980 e la Escuela de Submarinos, esistente dagli anni 1930, frequentata anche da personale di Argentina, Brasile e Venezuela.\nVi sono poi i comandi di altre branche specifiche, e molto importanti: la Fuerza de Aviacion Naval, Fuerza de Infanteria de Marina, Fuerza de Operaciones Especiales, Fuerza Naval de la Amazonia, Servizio Guardacoste (riorganizzato nel 1975) per controllare la ZEE entro le 200 miglia nautiche dalle coste.\nEquipaggiamento.\nIncrociatori.\nClasse De Zeven Provinci\u00ebn\nFregate.\nClasse Carvajal Tipo Lupo\nCorvette.\nClasse PR-72P\nSottomarini.\nSottomarini Tipo U-209/1200\nSottomarini Tipo U-209/1100\nMezzi aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2040499", "revid": "287204", "url": "https://it.wikipedia.org/wiki?curid=2040499", "title": "Marina de Guerra del Per\u00f9", "text": ""}
{"id": "2040504", "revid": "278239", "url": "https://it.wikipedia.org/wiki?curid=2040504", "title": "Navarma", "text": ""}
{"id": "2040505", "revid": "339392", "url": "https://it.wikipedia.org/wiki?curid=2040505", "title": "Fase concettuale", "text": ""}
{"id": "2040511", "revid": "253269", "url": "https://it.wikipedia.org/wiki?curid=2040511", "title": "David Janssen", "text": ""}
{"id": "2040515", "revid": "88740", "url": "https://it.wikipedia.org/wiki?curid=2040515", "title": "Fase esecutiva", "text": "Per fase esecutiva si intende il momento in cui si procede alla realizzazione pratica di un'idea, un'azione, una decisione, un progetto o una risoluzione.\nAccezioni.\nIn progettazione o in ingegneria si intende quella procedura, seguente la fase metaprogettuale, che porta a livello definitivo un progetto di massima (concept). Il processo porta alla realizzazione di uno o pi\u00f9 prototipi i quali, attraverso vari affinamenti estetici e progettuali, porta al raggiungimento del manufatto definitivo e pronto alla messa in produzione..\nNell'industria edile e delle costruzioni indica il passaggio alla fase realizzativa e immediatamente finale del costrutto senza la creazione di un modello di prova.\nNel diritto indica il momento attuativo di una sentenza, di un atto o di un'ingiunzione, ad esempio la fase esecutiva di una condanna, di uno sfratto o di un'ingiunzione fiscale, di un sequestro o una confisca o del recupero di un bene o somma."}
{"id": "2040517", "revid": "6923", "url": "https://it.wikipedia.org/wiki?curid=2040517", "title": "Otomat", "text": ""}
{"id": "2040518", "revid": "339392", "url": "https://it.wikipedia.org/wiki?curid=2040518", "title": "Fase analitica", "text": ""}
{"id": "2040519", "revid": "1573940", "url": "https://it.wikipedia.org/wiki?curid=2040519", "title": "Tomba degli \u00c0uguri", "text": "La tomba degli \u00c0uguri di Tarquinia \u00e8 una tomba a camera etrusca dipinta, situata nella necropoli dei Monterozzi. Scoperta nel 1878 \u00e8 costituita unicamente da una piccola camera rettangolare con soffitto a doppio spiovente; sul pavimento le impronte delle zampe di due letti funebri. La decorazione parietale fu realizzata ad affresco tra il 530 e il 520 a.C. da un pittore greco-orientale, probabilmente focese, il cui stile \u00e8 stato associato a quello delle maestranze nord-ioniche attive a Elmali (Licia settentrionale) cos\u00ec come ai frammenti pittorici provenienti dalla \"Casa dipinta\" di Gordio. La tomba degli Auguri appartiene allo stesso ambiente culturale della tomba dei Giocolieri e della tomba delle Olimpiadi e insieme a queste \u00e8 tra le prime tombe tarquiniesi in cui la decorazione pittorica si allarga a riempire quasi interamente le pareti, inaugurando la nuova tradizione della seconda met\u00e0 del VI secolo a.C., rispetto alla precedente esemplificata dalla tomba dei Tori. Dalla seconda met\u00e0 del VI secoio a.C., durante la fase arcaica, la pittura parietale a Tarquinia trasse grande impulso dagli scambi commerciali con i Greci che frequentavano lo scalo portuale di Gravisca e, soprattutto, dall'arrivo in Etruria meridionale di maestranze greco-orientali provenienti dalla Ionia, fuggite dalla propria terra dopo l'invasione dei Persiani.\nDescrizione.\nIl ciclo pittorico rappresenta il rituale funebre con i giochi a esso collegati. Sulla parete di fondo \u00e8 rappresentata la tradizionale porta degli inferi e accanto ad essa, da entrambe le parti, due personaggi, forse sacerdoti, rappresentati nell'atto del compianto funebre. Sulla parete di destra un personaggio in veste purpurea, segno di potere pubblico, si volta verso la porta dell'Ade con un gesto di saluto ed \u00e8 seguito da un servitore che reca una sella curule (\"diphros\") e da un altro personaggio seduto in terra. Sempre sulla stessa parete un personaggio con bastone ricurvo identificato come un giudice di gara segue l'incontro di lotta tra due atleti; infine la parete \u00e8 completata dalla scena con il Phersu, personaggio cos\u00ec identificato dall'iscrizione, che partecipa ad un gioco crudele, antesignano dei combattimenti gladiatori romani, tenendo al guinzaglio una belva la quale azzanna un secondo personaggio in perizoma e con la testa avvolta in un cappuccio. La parete di ingresso \u00e8 decorata con due personaggi non identificabili a causa del cattivo stato di conservazione. Sulla parete di sinistra un altro Phersu \u00e8 rappresentato in atto di correre o di danzare, insieme ad un auleta e a due pugili.\nStile.\nLa tomba degli Auguri inaugura la nuova tradizione tarquiniese della decorazione in grande formato, mostrando la capacit\u00e0 del decoratore nell'elaborazione di un disegno compositivo particolarmente equilibrato con una sicurezza assente ad esempio nell'autore della tomba dei Tori. Si tratta per altro di una capacit\u00e0 che si manifesta in modo immediato, per cui si tende a ritenerlo un artista ionico immigrato, forse focese."}
{"id": "2040520", "revid": "628767", "url": "https://it.wikipedia.org/wiki?curid=2040520", "title": "Guerra lituano-sovietica", "text": "La guerra lituano-sovietica o guerra lituano-bolscevica () fu un conflitto scoppiato tra le forze governative della Lituania da una parte e i bolscevichi della Repubblica Socialista Federativa Sovietica Russa e lituani dall'altra dopo la resa tedesca nella prima guerra mondiale. Lo scontro rientrava nella pi\u00f9 generale offensiva sovietica lanciata verso i territori appartenenti in precedenza all'Impero russo e perduti con la firma del trattato di Brest-Litovsk, con cui Mosca usciva dal conflitto globale. L'attacco segu\u00ec il percorso delle truppe tedesche in ritirata con l'intenzione di istituire delle repubbliche socialiste in Ucraina, Bielorussia, Lituania, Lettonia, Estonia, Polonia, in concomitanza con la rivoluzione di novembre avvenuta in Germania.\nEntro la fine del mese di dicembre 1918 le forze sovietiche raggiunsero le frontiere lituane. Senza incontrare grande resistenza, conquistarono una citt\u00e0 dopo l'altra e, entro la fine del mese di gennaio 1919 queste controllavano circa due terzi del territorio lituano. In febbraio, l'avanzata fu arrestata da un raccogliticcio esercito lituano composto anche da volontari tedeschi anticomunisti, i quali impedirono ai bolscevichi di catturare Kaunas, la capitale de facto della Lituania. La RSS Lituana, istituita unilateralmente dai comunisti locali due mesi prima con il sostegno di Mosca il 16 dicembre 1918, venne unificata in data 27 febbraio 1919 alla RSS Bielorussa, dando vita alla RSS Lituano-Bielorussa o Litbel. Dal mese di aprile, le schermaglie tra lituani e bolscevichi procedettero di pari passo con le fasi della guerra polacco-sovietica.\nLa Polonia, dal canto suo, avanzava delle rivendicazioni territoriali sulla Lituania, in particolare sulla regione di Vilnius: le tensioni si acuirono innescando una lotta tra le due nazioni una volta che i biancorossi giunsero ai confini lituani, ovvero quando riuscirono a respingere i bolscevichi da Varsavia. Lo storico Norman Davies ha sintetizzato cos\u00ec la situazione: \"l'esercito tedesco supportava i lituani nazionalisti, i sovietici, invece, i comunisti lituani, mentre infine polacchi combattevano contro tutti\". A met\u00e0 maggio l'esercito lituano, allora comandato dal generale Silvestras Zukauskas, avvi\u00f2 un'offensiva contro i sovietici nel nord-est della Lituania; entro la met\u00e0 di giugno, i lituani raggiunsero il confine lettone e insaccarono i sovietici tra laghi e colline vicino Zarasai, dove i rossi sarebbero rimasti intrappolati fino alla fine del mese di agosto del 1919. I sovietici e lituani, separati dal fiume Daugava, mantennero le loro postazioni intatte per svariate settimane: fu la battaglia di Daugavpils, avvenuta nel gennaio 1920, a smuovere definitivamente la situazione a favore dei baltici. Gi\u00e0 nel settembre del 1919 i bolscevichi avviarono offerte di negoziazione per un accordo di pace, ma i colloqui ebbero effettivamente inizio solo nel maggio 1920. Alla fine, quando venne siglato trattato di Mosca il 12 luglio 1920, la Russia sovietica chiuse la contesa e riconobbe in maniera ufficiale la Repubblica di Lituania come Stato indipendente.\nContesto storico.\nLa Lituania divenne parte dell'Impero russo dopo l'ultima partizione della Confederazione polacco-lituana nel 1795: tale situazione politica permase fin quando, nel corso della prima guerra mondiale, la Lituania fu occupata dalla Germania e divenne parte dell'Ober Ost. Il 16 febbraio 1918, il Consiglio della Lituania dichiar\u00f2 l'indipendenza sia dalla Germania sia dalla Russia. Tre settimane dopo, i bolscevichi scatenarono la guerra civile russa, la quale condusse a una pace con gli Imperi centrali e alla firma del trattato di Brest-Litovsk. In ambito territoriale, la Russia rinunciava a qualunque pretesa territoriale su Finlandia, Estonia, Lettonia, Ucraina, Lituania e Polonia. A seguito di tale evento, l'autorit\u00e0 tedesca continu\u00f2 a esercitare la propria autorit\u00e0 sui Paesi baltici in maniera immutata: quando la Germania perse la guerra, firm\u00f2 l'armistizio di Compi\u00e8gne l'11 novembre 1918. La Repubblica lituana pot\u00e9 cos\u00ec incominciare a operare autonomamente e a costituire istituzioni nazionali, oltre a formare il primo esecutivo con a capo Augustinas Voldemaras.\nIl 13 novembre 1918, il governo russo rinneg\u00f2 il trattato di Brest-Litovsk, nel quale si riconosceva l'indipendenza del Paese baltico. L'Armata rossa, accertatasi che i tedeschi ormai si stavano ritirando, cerc\u00f2 di mantenere una distanza da questi per evitare che nascessero indesiderati conflitti a fuoco tra i due eserciti (circa 10-). I tedeschi in ritirata lasciavano spesso armamenti ancora adoperabili e reperibili da parte dei sovietici. L'intento era quello di diffondere la Rivoluzione mondiale e stabilire un governo comunista nelle regioni baltiche. Tali nazioni venivano percepite come una barriera o un ponte per l'Europa occidentale, dove nel frattempo stavano accadendo episodi, visti di buon occhio dai russi, come la rivoluzione di novembre e le rivolte ungheresi. Verso la fine del dicembre 1918, i bolscevichi avevano ormai raggiunto la Lituania orientale.\nLa fazione lituana.\nGoverno lituano.\nAugustinas Voldemaras, Primo ministro della Lituania (primo anche in senso cronologico), non credeva che allestire un esercito fosse una priorit\u00e0 e si affrett\u00f2 a dichiararsi neutrale in vista di nuovi conflitti. Egli faceva affidamento su mercenari tedeschi che avrebbero protetto la Lituania fino alle decisioni che sarebbero emerse dalla Conferenza di Pace di Parigi. I cittadini si costituirono in piccoli gruppi autonomi per difendersi dai teutonici che si stavano ritirando e le prime disposizioni legislative che concernevano la creazione di un'armata furono prese in considerazione solo il 23 novembre. Alcuni lituani che avevano fatto parte dell'esercito imperiale russo ritornarono in patria e incominciarono a prepararsi anch'essi a difendersi in vista di eventuali conflitti a Kaunas, Hrodna e Alytus: mancavano tuttavia armi, munizioni e ufficiali con esperienza.\nAlla fine di dicembre, con i bolscevichi gi\u00e0 insediatisi nel Paese, la Lituania fu lasciata in balia di se stessa. Augustinas Voldemaras, Antanas Smetona, presidente del Consiglio della Lituania e Martynas Y\u010das, ministro delle finanze francese, partirono alla volta della Germania per chiedere aiuti economici. Il generale Kiprijonas Kundratavi\u010dius, viceministro della difesa, sugger\u00ec di ritirarsi presso Hrodna e rifiut\u00f2 di occuparsi della gestione delle operazioni belliche. Il primo gabinetto dei ministri fu allestito il 26 dicembre 1918: fu Mykolas Sle\u017eevi\u010dius a sollecitare in maniera insistente l'organizzazione di un nuovo esecutivo. Inoltre, il 29 dicembre, effettu\u00f2 il primo appello generale (in quattro lingue) per richiamare dei volontari a partecipare all'organizzazione di un esercito lituano. Il governo di Sle\u017eevi\u010dius adott\u00f2 una politica riformista, soprattutto dal punto di vista amministrativo e sulla promozione dell'agricoltura, lanciando il proclama \"la terra a coloro che la coltivano.\" Ci\u00f2 voleva significare che alcuni terreni sarebbero stati espropriati a grandi proprietari terrieri al fine di redistribuirli dapprima, gratuitamente, ai volontari, e poi, ai piccoli contadini prevedendo il pagamento di un canone. La mobilitazione degli ufficiali fu annunciata il 25 gennaio 1919: circa 400 persone accettarono di partecipare.\nVolontari sassoni.\nA Berlino, Smetona e Y\u010das raggiunsero un accordo per un prestito di 100 milioni di marchi: i soldi furono utilizzati soprattutto per costruire e allestire un esercito. Si negozi\u00f2 poi un ulteriore accordo che prevedeva la collaborazione diretta della Germania contro i russi. In effetti, l'articolo 12 dell'armistizio di Compi\u00e8gne richiedeva che la Germania proteggesse la Lituania da eventuali attacchi russi, ma la vera motivazione per cui i teutonici accettarono riguardava la speranza di poter continuare a esercitare una grossa influenza nella regione e impedire il controllo di Mosca. In principio, si tent\u00f2 di organizzare una compagnia di volontari tra quelli che si erano ritirati da poco in patria della decima armata tedesca, comandata dal generale Erich von Falkenhayn. Tuttavia, i soldati erano esausti e demoralizzati dopo la sconfitta e intendevano tornare alla propria vita normale il prima possibile. Il reclutamento in Germania continu\u00f2 nonostante le avversit\u00e0, specialmente in Sassonia; a chi avesse accettato, si prevedeva una paga di 5 marchi al giorno e 30 in pi\u00f9 per ogni mese di attivit\u00e0. I primi volontari sassoni, come storiograficamente sono noti, giunsero a Kaunas all'inizio di gennaio, ma alcuni di loro furono giudicati non idonei al conflitto e rispediti indietro. Verso la fine di gennaio, si contavano 4 000 volontari: l'affidabilit\u00e0 delle truppe fu da taluni messa in discussione per via della presenza di simpatizzanti della rivoluzione di novembre che appartenevano alla Lega Spartachista, di chiaro stampo filo-sovietico. Non mancarono infatti tentativi, sia pur operati in maniera poco ponderata, di rovesciare il governo nazionale lituano. I volontari vennero disposti in vari insediamenti del Paese: Alytus, Jonava, K\u0117dainiai e Baisogala.\nInizialmente, rientrarono a far parte della quarantaseiesima divisione di volontari sassoni. Il 22 febbraio, il luogotenente-generale Walter von Eberhardt ne divenne comandante e, tra aprile e maggio, la milizia conflu\u00ec nella brigata di volontari della Lituania meridionale (composta da 3 reggimenti: il XVIII, il XIX e il XX): un'altra parte fin\u00ec di stanza a Raseiniai. Il XVIII reggimento combatt\u00e9 al fianco dei lituani: il XIX fu disposto presso Kaunas, ma non prese parte a nessuna operazione militare: il XX fu posizionato a Hrodna prima e a K\u0117dainiai poi; l'altra parte del battaglione divenne il nucleo dei Bermotiani, un gruppo di volontari che gi\u00e0 esisteva ai tempi della lotta tra Impero russo e rivoluzionari. La Baltische Landeswehr, composta da tedeschi e lettoni filo-tedeschi della Curlandia e della Livonia e guidata dal generale R\u00fcdiger von der Goltz, organizz\u00f2 un colpo di stato contro il governo nazionale e si insedi\u00f2 a Riga. Il 23 maggio, alla Conferenza di pace di Parigi si discusse della situazione geopolitica dei paesi baltici e fu chiesto ai tedeschi di ritirare le truppe dai non appena le forze belliche lettoni-lituane fossero state in grado di difendersi autonomamente. Gli ultimi volontari sassoni a lasciare la Lituania, partirono verso la met\u00e0 di luglio.\nIl governo sovietico.\nFiduciosi nei progressi compiuti dai bolscevichi e con il placet di Mosca, i comunisti lituani formarono l'8 dicembre 1918 un governo rivoluzionario provvisorio guidato da Vincas Mickevi\u010dius-Kapsukas, esclusivamente gestito da membri del PCL. Il 16 dicembre, il governo rivoluzionario dichiar\u00f2 ufficialmente la costituzione della Repubblica Socialista Sovietica Lituana. Tra il 31 dicembre 1918 e il primo giorno dell'anno venturo, la guarnigione tedesca si ritir\u00f2 da Vilnius e cedette il controllo della citt\u00e0 alle autorit\u00e0 locali, ossia un comitato polacco, sebbene l'amministrazione lituana si fosse espressa in maniera contraria. L'unit\u00e0 costituita da abitanti del posto nota come \"autodifesa lituana e bielorussa\" assunse il controllo e, al contempo, il governo lituano fu spostato a Kaunas, dichiarata capitale provvisoria della Lituania. Il 5 gennaio 1919, Vilnius fu espugnata dai sovietici dopo cinque giorni di battaglia contro i plotoni paramilitari polacchi guidati dal generale W\u0142adys\u0142aw Wejtko. Kapsukas e il suo governo giunsero a Vilnius da Daugavpils il 7 gennaio. Il 27 febbraio, la RSS lituana fu rimpiazzata dalla RSS Lituano-Bielorussa, anche detta Litbel.\nNei territori conquistati, i sovietici crearono dei revkom e dei soviet sulla base di quanto gi\u00e0 istituito in patria: A differenza di altre aree geografiche, le organizzazioni filo-comuniste lituane erano di recente creazione e formazione e non si erano ancora nemmeno organizzate in circoscrizioni locali. Si procedette poi a nazionalizzare, in seguito a una fase di assestamento iniziale delle istituzioni, le istituzioni commerciali e le grandi propriet\u00e0 terriere. Si iptozzi\u00f2 altres\u00ec di convertire gli appezzamenti in fattorie collettive, anzich\u00e9 ridistribuirli a piccoli proprietari. I sovietici, inoltre, pubblicizzarono i propositi di espansione della rivoluzione mondiale e dell'ateismo in un Paese di stampo cattolico e fortemente nazionalista; i principali sostenitori della loro politica si riscontravano nella classe industriale, al tempo per\u00f2 assai circoscritta. I sovietici richiesero agli insediamenti assoggettati ingenti contributi per finanziare le operazioni militari in corso. Ad esempio, Panev\u0117\u017eys dovette versare circa 1 milione di rubli, Utena 200 000, mentre ne venivano richiesti 10 da ogni centro abitato. Furono nazionalizzate industrie produttive e grandi propriet\u00e0 per permettere la formazione di kolchoz, comportando un isolamento della popolazione locale e il fallimento della propaganda sovietica. Nel febbraio del 1919, Kapsukas invi\u00f2 un telegramma a Mosca in cui fece presente svariate problematiche ingenerate dai provvedimenti imposti: egli sostenne che la possibilit\u00e0 per i lituani di unirsi alla sola Armata Rossa anzich\u00e9 a un esercito nazionale avrebbe incoraggiato i lituani a costituire movimenti nazionalisti.\nOffensiva sovietica.\nAvanzamento dell'esercito sovietico.\nL'Armata Rossa, composta da circa 18 000-20 000 uomini, raggiunse i territori della Lituania il 12 dicembre 1918: circa 5 000 di questi soldati erano di etnia lituana. Per le operazioni, si impiegarono tre divisioni: quella di Pskov (pi\u00f9 tardi rinominata divisione lituana), l'Internazionale (pi\u00f9 tardi rinominata 2\u00aa divisione lettone di fucilieri, in cui erano inclusi il 39\u00b0, il 41\u00b0, il 47\u00ba e il 60\u00ba reggimento), e la 17\u00aa (pi\u00f9 tardi rinominata in divisione orientale, che includeva il 5\u00ba reggimento di Vilnius). Le divisioni non avevano un comandante in comune: nemmeno quando pi\u00f9 tardi furono inviate altre truppe dalla Russia. I sovietici reclutarono anche alcuni gruppi di simpatizzanti locali che avrebbero dovuto nuocere alla retroguardia nemica. Di solito, i bolscevichi erano scarsamente equipaggiati e dovettero autonomamente provvedere a guadagnarsi cibo, cavalli e vestiti, cosa che fecero anche a scapito della popolazione locale. La Lituania non riusc\u00ec a respingere gli invasori per via della grave inferiorit\u00e0 numerica: l'esercito constava di soli 3 000 volontari, oltre a qualche gruppo partigiano locale i quali, godendo di apparecchiature lasciate dai tedeschi al termine della Grande Guerra, tentarono di resistere quanto pi\u00f9 a lungo potettero.\nL'Armata Rossa inanell\u00f2 rapidamente una serie di conquiste in varie citt\u00e0: Zarasai e \u0160ven\u010dionys (22 dic.), Utena (23 dic.), Roki\u0161kis (27 dic.), Vilnius (5 gen.), Ukmerg\u0117 e Panev\u0117\u017eys (9 gen.), \u0160iauliai (15 gen.), Tel\u0161iai (25 gen.). A quel punto, due terzi della Lituania erano finiti in mano ai bolscevichi: il fronte si era in un certo qual modo stabilizzato presso il fiume Venta, quando i lettoni e alcuni tedeschi del Baltische Landeswehr riuscirono a contenere l'avanzata. Inoltre, i teutonici rallentarono il ritiro delle loro truppe, dopo che i simpatizzanti socialisti videro sfumare il 12 gennaio l'ipotesi di un governo in patria della Lega Spartachista. L'area meridionale della Lituania vedeva ancora la presenza dei tedeschi che si stavano ritirando dall'Ucraina attraverso Hrodna. Per evitare che si profilassero schermaglie tra i due eserciti, fu siglato un trattato il 18 gennaio: questo sanciva una linea di demarcazione temporanea la quale attraversava Daugai, Stakli\u0161k\u0117s, ed era situata a est della tratta ferroviaria Kai\u0161iadorys\u2013Jonava\u2013K\u0117dainiai. Alcune delle forze bolsceviche, frattanto, incominciarono gi\u00e0 a pianificare attacchi contro Kaunas, la seconda citt\u00e0 pi\u00f9 popolata della Lituania e sede dell'esecutivo. In verit\u00e0, non era possibile sferrare assalti diretti poich\u00e9 occorreva prima accerchiarla assoggettando Alytus o K\u0117dainiai. L'operazione militare per conquistare Kaunas fu avviata comunque il 7 febbraio.\nStrategia di accerchiamento di Kaunas.\nK\u0117dainiai fu attaccata dal 2\u00ba reggimento di fucilieri della divisione lituana (prima di Pskov, composto da 1 000 uomini). Le forze lituane giunte da Panev\u0117\u017eys e guidate da Jonas Variakojis, constavano assieme ai soldati di K\u0117dainiai di circa 200 unit\u00e0. I baltici resistettero all'avanzata dell'Armata Rossa e, col supporto dei volontari tedeschi, riuscirono a resistere presso K\u0117dainiai. L'8 febbraio, nel corso di una missione di ricognizione, Povilas Luk\u0161ys fu il primo soldato dell'esercito lituano cos\u00ec come lo si conosce oggi a morire in battaglia. Il 10 febbraio, le forze lituane e tedesche si insediarono a \u0160\u0117ta, costringendo i russi a ritirarsi: il successo di quest'operazione accrebbe il morale delle milizie lituane e imped\u00ec agli ostili di circondare Kaunas da nord.\nIl 9 febbraio, il 7\u00ba reggimento di fucilieri (900 uomini) penetr\u00f2 a Jieznas, a sud di Kaunas. Il giorno successivo, un plotone lituano composta di circa 300 combattenti che proveniva da Prienai e Kaunas prov\u00f2 a sferrare un assalto prima che l'Armata Rossa potesse assicurarsi definitivamente il controllo della posizione, ma senza successo: morirono 18 lituani e ci furono 33 prigionieri, catturati una volta che gli assalitori si arresero. Coloro che riuscirono a sfuggire, si ritirarono e confluirono in un gruppo di lituani e volontari sassoni che prov\u00f2 ad attaccare, stavolta raggiungendo il risultato, Jieznas il 13 febbraio. I sovietici continuarono a spingere per avvicinarsi a Kaunas. Il 3\u00ba e il 4\u00ba reggimento di fucilieri (circa 2 000 uomini) attaccarono Alytus il 12 febbraio; i tedeschi, piuttosto che ingaggiare il nemico, preferirono ritirarsi nei pressi di Marijampol\u0117 e Prienai. Antanas Juozapavi\u010dius, primo ufficiale lituano a morire in battaglia, fu ucciso durante la ritirata. Nella notte tra il 14 e il 15 febbraio, le forze tedesche e un battaglione di lituani che faceva ritorno da Alytus, ripresero la citt\u00e0 e a quel punto pot\u00e9 dirsi temporaneamente sicura Kaunas; il fronte si stabilizz\u00f2, almeno per un po'. Ai sovietici fu dato ordine di abbandonare l'offensiva e mantenere il controllo delle postazioni difensive. Una simile fase di stallo permise ai lituani di riorganizzarsi e di arruolare nuove reclute.\nControffensiva.\nOffensiva tedesca.\nLa Lituania settentrionale (Samogizia) fu conquistata dalla divisione internazionale sovietica (circa 3 000 uomini). L'obiettivo era quello di raggiungere il mar Baltico e tagliare i rifornimenti tedeschi ai lettoni nell'ambito della loro guerra d'indipendenza. I comunisti locali divennero molto attivi nel nord della Lituania, poich\u00e9 costituiva la via pi\u00f9 breve per portare i prigionieri catturati dalle forze regolari lituane di nuovo in Russia attraverso la regione. Il risultato di maggior rilievo conseguito dal gruppo politico lituano fu la costituzione di un gruppo paramilitare, noto come reggimento della Samogizia, composto da 1 000 uomini e comandato da Feliksas Baltu\u0161is-\u017demaitis, con sede nella citt\u00e0 di \u0160iauliai. Il contingente includeva prigionieri di guerra russi, disertori tedeschi e criminali locali. Non erano presenti unit\u00e0 dell'esercito regolare in Samogizia, eccezion fatta per una comunit\u00e0 di partigiani costituitasi a Skuodas, la quale seguiva i dettami di Povilas Plechavi\u010dius e di suo fratello Aleksandras, e a Joni\u0161k\u0117lis.\nI successi dei bolscevichi attraverso la Prussia orientale preoccuparono la Germania, la quale invi\u00f2 dei volontari (Brigata Schaulen) comandata dal generale R\u00fcdiger von der Goltz per liberare da eventuali pericoli la tratta ferroviaria che collegava Liep\u0101ja (attuale Lettonia) a Romny (attuale Ucraina) e che attraversava anche centri come Ma\u017eeikiai, Radvili\u0161kis e K\u0117dainiai. Quest'operazione fu parte di un'ampia controffensiva lanciata in Lettonia. Alla fine di febbraio, i partigiani lituani, col supporto dell'artiglieria tedesca, assunsero il controllo di Ma\u017eeikiai e di \u0160eda, spingendo i russi verso Kur\u0161\u0117nai. Il 27 febbraio 1919, i volontari tedeschi supportati dai partigiani guidati da Plechavi\u010dius e quelli di Joni\u0161k\u0117lis, sconfissero il reggimento della Samogizia in una battaglia svoltasi presso Luok\u0117. Quest'ultimo, fu sciolto e dismesso e, poco prima della met\u00e0 di marzo, i tedeschi avevano ripreso il controllo di Kur\u0161\u0117nai, \u0160iauliai, Radvili\u0161kis, \u0160eduva e Joni\u0161kis; decisero, a quel punto, di fermarsi e prepararsi per nuovi assalti. In alcune occasioni, furono aiutati dai partigiani lituani e dall'esercito regolare. I partigiani di Joni\u0161k\u0117lis continuarono nel frattempo a guadagnare terreno, spingendosi verso il fiume M\u016b\u0161a. Dato il loro coraggio, fu poi in futuro deciso di incorporarli nelle Lietuvos kariuomen\u0117s Sausumos paj\u0117gos.\nPreparativi all'offensiva lituana.\nUna volta fermati i sovietici, l'armata lituana incominci\u00f2 ad architettare lentamente un piano offensivo. Dopo la battaglia di K\u0117dainiai, il reggimento di volontari di Panev\u0117\u017eys cominci\u00f2 a prendere possesso di alcune aree nel nord della Lituania, crescendo anche a livello di reclute. Tra la met\u00e0 di febbraio e la fine di marzo, furono effettuate operazioni su scala ridotta negli insediamenti circostanti, per testare l'effettiva resistenza dei russi. L'intento principale era quello di demoralizzare le forze nemiche con attacchi brevi e mirati e aumentare nel frattempo il consenso e il sostegno dei cittadini che non gradivano la difficile situazione del paese. Come ricompensa per il successo di queste operazioni, il reggimento volontario fu rinominato il 22 marzo come sezione distaccata del reggimento di Panev\u0117\u017eys (in lituano \"Panev\u0117\u017eio atskirasis batalionas\"). La campagna di demoralizzazione ebbe buon esito: le forze bolsceviche site a Panev\u0117\u017eys e Kupi\u0161kis, stanche di combattere, si ribellarono contro il comando generale e furono sedate solo da una divisione dell'Armata Rossa giunta dalla Lettonia. Per protesta, le truppe lasciarono la citt\u00e0 dell'Auk\u0161taitija tra il 19 e il 24 marzo e, una volta saputolo, le forze lituane fecero il proprio ingresso due giorni dopo: tuttavia, un nuovo contingente proveniente dalla Russia fu inviato per ripristinare la situazione precedente e si verificarono degli scontri a fuoco culminati con la ripresa dell'agglomerato da parte degli attaccanti il 4 aprile.\nSiccome gli attacchi dei bolscevichi divennero meno frequenti, si prefer\u00ec puntare sull'organizzazione dell'esercito. A tale scopo, il 5 marzo il governo lituano annunci\u00f2 la mobilitazione di coloro che erano nati tra il 1887 e il 1889. Il risultato fu presto riscontrabile in termini numerici: il 3 maggio, l'organico militare contava 440 ufficiali e 10 729 reclute. Tuttavia, solo la met\u00e0 di queste erano ben equipaggiate, ben addestrate e assegnate a unit\u00e0 di comando. Tra febbraio e aprile, i soldati lituani parteciparono a fasi d'addestramento intense, mentre nello stesso periodo si assest\u00f2 in maniera stabile dal punto di vista strutturale e gerarchico l'organigramma militare. La Lituania ricevette anche nuovi equipaggiamenti, in gran parte munizioni e armi oltre alle prime uniformi.\nLa prima offensiva organizzata dai lituani ebbe luogo dal 3 aprile 1919 fino all'8: i baltici decisero di trarre vantaggio dai ripetuti attacchi dei polacchi a danno dei russi nell'area di Hrodna, al fine di testare l'effettiva resistenza nemica e catturare Vilnius. I gruppi siti a meridione, i quali costituivano il 1\u00ba reggimento di fucilieri guidati da Kazys Ladiga, furono incaricati di colpire da Alytus in direzione Daugai\u2013Valkininkai. Quelli pi\u00f9 a nord, formati dal 2\u00ba reggimento di fanteria facenti capo a Juozas Butkus, dovevano invece attaccare da Kai\u0161iadorys in direzione \u017dasliai\u2013Vievis. I tedeschi non parteciparono a queste manovre; entrambi i contingenti riportarono dei successi all'inizio, ma i bolscevichi seppero ricomporsi e arrestare l'avanzata. Non essendo adeguatamente difesi sui fianchi, i baltici decisero di abbandonare l'offensiva. Mosca accus\u00f2 intanto Berlino di aver violato la linea di demarcazione sancita il 18 gennaio e sollecit\u00f2 il ritiro.\nOffensiva polacca.\nLa Polonia avvi\u00f2 un'offensiva contro l'avversario nel marzo del 1919, spingendosi sia a est sia a nord ed entrando nella regione di Vilnius, territorio rivendicato dai lituani. Tra il 19 e il 21 aprile, i polacchi conquistarono Vilnius nell'ambito dell'offensiva di Vilna e a maggio assicurarono stabili punti d'appoggio: l'esercito polacco costrinse gli avversari ad abbandonare i territori che avevano occupato a sud del fiume Nemunas. L'avanzata biancorossa restrinse in maniera significativa il fronte lituano-sovietico e permise ai baltici di concentrare le proprie armate a nord-est della Lituania. Tuttavia, ci\u00f2 comport\u00f2 pure la nascita di frizioni con la Polonia: all'inizio, entrambe le fazioni collaborarono contro i russi, ma preso i lituani compresero che la situazione non poteva andare avanti a lungo, dopo che erano incominciate gi\u00e0 alcune scaramucce. I primi scontri maggiori tra polacchi e lituani si verificarono il 26 aprile e l'8 maggio vicino a Vievis.\nLa Polonia non riconobbe la Lituania, in quanto il Capo di Stato della Polonia J\u00f3zef Pi\u0142sudski sperava di ricostituire una Confederazione polacco-lituana (nell'ottica del progetto Mi\u0119dzymorze). La Polonia giustific\u00f2 le sue operazioni non solo perch\u00e9 rientranti nell'ambito dell'offensiva verso i bolscevichi, ma anche per rispettare la volont\u00e0 delle comunit\u00e0 polacche di autodeterminarsi nelle regioni sud-orientali. I lituani rivendicavano Vilnius in quanto capitale storica (anche in virt\u00f9 di quanto sancito dall'Atto d'indipendenza) e si oppose alla volont\u00e0 dei polacchi di annetterla a livello federale. L'esecutivo con sede a Kaunas giudicava la presenza polacca in Vilnius alla stregua di un'occupazione. In pi\u00f9, anche la vicina regione di Suwa\u0142ki divenne oggetto di contesa; le relazioni tra i due Stati incominciarono pian piano negli anni a incrinarsi poich\u00e9 mancava la volont\u00e0 di trovare un'intesa sulla questione.\nOffensiva lituana.\nI progressi dei polacchi contro i sovietici costrinsero i lituani a cambiare strategia. Il 26 aprile, il generale Silvestras \u017dukauskas, appena guarito dal tifo, fu nominato Capo delle Forze Armate. Questi decise di avviare un'offensiva nel nord-est della Lituania, puntando come primo obiettivo Ukmerg\u0117; il 3 maggio, la sezione distaccata del reggimento di Panev\u0117\u017eys, supportata da volontari sassoni, si assicur\u00f2 la citt\u00e0. L'operazione risult\u00f2 rischiosa perch\u00e9 K\u0117dainiai rest\u00f2 pericolosamente incustodita (se qualcuno ne avesse approfittato ci si poteva spingere fino a Kaunas), ma anche utile: circa 500 soldati sovietici furono presi come prigionieri e circa 50 polacchi, catturati dai sovietici nella battaglia di Vilnius, furono liberati e poterono tornare in patria. Il 7 maggio, i lituani entrarono a \u0160irvintos, dove incontrarono le truppe polacche. Si decise di avviare un'operazione congiunta per assumere il controllo di Giedrai\u010diai il 9 maggio.\nL'organizzazione amministrativa della Lituania fu ridefinita. Il 7 maggio, il generale \u017dukauskas assunse il controllo dell'armata lituana e diede il via un processo di riorganizzare in due ampi gruppi. La prima brigata, posizionata a Ukmerg\u0117, fu chiamato \"Gruppo di Vilkmerg\u0117\" e incluse un battaglione di volontari sassoni. Il suo primo comandante, Kazys Ladiga, ricevette l'ordine di dirigersi verso Utena e Zarasai. La seconda brigata, chiamata \"Gruppo di Panev\u0117\u017eys\", fu incaricata di espugnare Panev\u0117\u017eys e di spingere verso gli altri tre insediamenti di Kupi\u0161kis, Roki\u0161kis e Obeliai. Questo era comandato da Jonas Variakojis e assistito dai partigiani di Joni\u0161k\u0117lis a nord.\nIl 18 maggio, l'armata cos\u00ec riorganizzata diede il via alla prima operazione. Il Gruppo di Vilkmerg\u0117 penetr\u00f2 a Kurkliai e Anyk\u0161\u010diai. Il 22 maggio, gli scontri coinvolsero Utena, difesa con successo dai bolscevichi: ulteriori combattimenti ebbero luogo nei giorni successivi, nell'attesa di conoscere come stesse procedendo la battaglia a Kupi\u0161kis. La strada alla volta di Utena fu ripercorsa il 31 maggio e l'assalto fu portato a termine il 2 giugno. Il Gruppo di Panev\u0117\u017eys si diresse verso il capoluogo dell'omonima contea il 18 maggio e si assicur\u00f2 la citt\u00e0 il giorno seguente, non potendo per\u00f2 procedere oltre a seguito di una controffensiva bolscevica lanciata il 21 maggio. Sebbene fosse stata riportata una vittoria, i bolscevichi preferirono lasciare Panev\u0117\u017eys senza spargimenti di sangue due giorni dopo. A quel punto, i baltici si spostarono alle porte di Kupi\u0161kis assicurandosi Suba\u010dius. Il 30 maggio, i partigiani di Joni\u0161k\u0117lis penetrarono nella linea sovietica e assaltarono la retroguardia sita a Roki\u0161kis; in una siffatta situazione, i bolscevichi temettero seriamente di essere circondati e lasciarono Kupi\u0161kis nella notte del 30 e il 31 maggio: gli attaccanti baltici si assicurarono il controllo del centro abitato il primo giugno.\nDopo la conquista di Utena, i volontari sassoni lasciarono il fronte e verso la met\u00e0 di giugno salutarono la Lituania. L'avanzata dei lituani prosegu\u00ec e il 10 giugno le forze lituane raggiunsero i territori controllati dai partigiani lettoni (Guardia Verde), consegnando loro delle munizioni. Il 12 giugno, i sovietici contrattaccarono e bloccarono l'avanzata: un'ennesima offensiva fu lanciata il 20 giugno, causando una stabilizzazione del fronte. L'Armata Rossa si concentr\u00f2 soprattutto nella regione di Zarasai e tra il 6 e il 12 luglio i lituani, con l'assistenza di alcuni lettoni, tentarono di spingere ulteriormente verso est i bolscevichi. Questi richiamarono poco prima dell'attacco a s\u00e9 alcuni battaglioni non immediatamente impegnati in combattimenti e costrinsero i baltici a ritirarsi dalle precedenti postazioni di controllo.\nConflitto polacco\u2013lituano.\nMentre le forze lituane combattevano con i sovietici nel nord-est del paese, le tensioni tra Polonia e Repubblica lituana si acuirono. I negoziati avviati tra il 28 maggio e l'11 giugno del 1919 fallirono per via della rigidit\u00e0 eccessiva di entrambe le posizioni, incrinando notevolmente i rapporti diplomatici. Per far s\u00ec che si evitassero scontri frontali tra i due eserciti, il Consiglio supremo di guerra alleato tracci\u00f2 una prima linea di demarcazione il 18 giugno 1919. La linea era stata tracciata qualche chilometro pi\u00f9 a ovest della tratta ferroviaria Varsavia-San Pietroburgo. Il ministro polacco degli affari esteri rifiut\u00f2 di riconoscerlo e di far ritirare le proprie truppe di 30- dalle posizioni occupate; i lituani, allo stesso modo, erano scontenti di questa soluzione di compromesso perch\u00e9 lasciava Vilnius e Hrodna al di fuori della nazione baltica. Mentre i volontari tedeschi lasciavano la Lituania (ultime unit\u00e0 partite da Kaunas, come detto, a met\u00e0 luglio), i polacchi avviarono un'operazione nel raggio di del confine delineato che potesse spostare i confini polacchi di 20 o pi\u00f9 addentro il territorio lituano. Preoccupata dalla minaccia bolscevica, la Lituania non riusc\u00ec a offrire un'adeguata controffensiva e gli Alleati intervennero delineando una seconda linea di demarcazione, nota come linea Foch, il 26 luglio 1919. Le modifiche principali interessarono soprattutto la regione di Suwa\u0142ki, assegnata alla Polonia, sia in generale nell'intera linea che fu spostata di pi\u00f9 a ovest: n\u00e9 lituani, n\u00e9 polacchi, n\u00e9 tedeschi (ancora in parte presenti nella regione di Suwa\u0142ki) furono soddisfatti del nuovo confine. Tra il 29 luglio e il 2 agosto, le truppe polacche misero in atto diverse schermaglie per indebolire le postazioni difensive lituane. Il 3 agosto, una commissione diplomatica inviata a Kaunas dichiar\u00f2 che la Polonia non intendeva annettere la Lituania ai suoi territori e che intendeva proporre un plebiscito nelle aree contese, permettendo cos\u00ec agli abitanti del luogo di determinare il proprio destino. Quando il governo lituano decise di rigettare questa proposta, J\u00f3zef Pi\u0142sudski decise che intraprendere nuove operazioni militari non fosse una strada percorribile; dall'altro lato, si avviarono pressioni perch\u00e9 l'esecutivo lituano avviasse i negoziati per un compromesso. Il fronte frattanto si stabilizz\u00f2: la situazione si incancren\u00ec quando fu tentato un colpo di stato nel 1919, arrestato dall'imprevista rivolta di Sejny, la quale port\u00f2 alla soppressione della societ\u00e0 segreta polacca (\"Polska Organizacja Wojskowa\", ossia Organizzazione Militare Polacca).\nSchermaglie finali.\nA causa dell'esercito polacco, considerato come una minaccia ancora importante dai bolscevichi, il fronte tra Russia e Polonia rimase lo stesso per circa un mese. Accaddero solo episodi di poco conto che coinvolsero squadre di ricognizione da una parte e dall'altra. L'Armata Rossa sfrutt\u00f2 questo tempo per riorganizzare le forze, studiando anche la natura dei luoghi (colline, fiumi, laghi e morene), stabilendovi alcune trincee e del filo spinato per segnalare i confini. Furono anche sfruttate costruzioni erette durante la prima guerra mondiale circa a sud di Daugavpils. I sovietici disponevano di un esercito pi\u00f9 imponente in quel momento (sei reggimenti e un battaglione) dei lituani (che invece ne contavano due di fanteria e cinque diversi battaglioni). I lituani, assieme ai polacchi, pianificarono di spingersi verso Daugavpils dal 9 agosto, ma i piani colarono a picco il 23 agosto.\nIl Gruppo di Ukmerg\u0117 attacc\u00f2 per primo e si insedi\u00f2 a Zarasai il 25 agosto. Questo si spost\u00f2 per circa in linea orizzontale nei territori conquistati dai sovietici, ma non era adeguatamente protetto su ambo i fianchi n\u00e9 dalle forze polacche n\u00e9 dal Gruppo di Panev\u0117\u017eys. Tale gruppo avvi\u00f2 l'avanzata il 26 agosto e le truppe polacche si mossero nei pressi dello smodo ferroviario a Turmantas. I lituani si spostarono attraverso le costruzioni precedentemente edificate dai russi, costringendoli a ritirarsi. Nel momento in cui si stava per convergere a Daugavpils, il fronte lituano-sovietico si assottigli\u00f2 e i baltici furono in grado di concentrare le proprie forze. Il 28 agosto, i sovietici incominciarono a ritirarsi a nord verso il fiume Daugava. Dal 31 agosto, sul lato meridionale del corso d'acqua, i sovietici presiedevano solo Gr\u012bva, uno dei quartieri dell'attuale citt\u00e0 lettone.\nI nemici furono condotti al di fuori del territorio e il fronte si stabilizz\u00f2 presso il fiume Daugava. Il grosso delle forze lituane avrebbe a quel punto potuto essere diretto altrove, pensando eventualmente a proteggersi dai polacchi e dagli attacchi pianificati contro i Bermontiani nella Lituania settentrionale. Nel settembre 1919, i polacchi e l'esercito lettone conquistarono la riva sud del Daugava, incluso il quartiere di Gr\u012bva. Il fronte sovietico-lituano rimase incerto fino alla battaglia di Daugavpils, grazie alla quale lettoni e polacchi espugnarono l'insediamento nel gennaio 1920. I lituani non parteciparono a queste operazioni militari, rivendicando il territorio conquistato da quei soldati per s\u00e9 stessi, nonostante le proteste dei lettoni. Un simile evento condusse a diverse schermaglie tra i due Paesi baltici e tra le loro truppe, ma il confine tra le due nazioni fu infine stabilito nel marzo 1921 con l'intervento degli inglesi: il risultato fu quello sancito nella battaglia di \u0160iauliai, di diversi secoli prima.\nTrattato di pace.\nI primi tentativi di negoziazione tra Lituania e RSFS Russa ebbero luogo l'11 settembre 1919, dopo che il Commissario del popolo degli affari esteri di Mosca, Georgij Vasil'evi\u010d \u010ci\u010derin, invi\u00f2 la proposta di un accordo di pace. Tuttavia, la Lituania tergivers\u00f2 nelle trattative con i comunisti, i quali si erano isolati dalle politiche europee: questo elemento, in particolare, era temuto dai baltici perch\u00e9 si credeva che il dialogo con Mosca potesse essere visto con sospetto dagli Alleati, i quali avrebbero potuto non riconoscere l'indipendenza della Lituania. Le discussioni presero luogo solo nel maggio 1920 e furono altamente influenzate dal clima del momento (la guerra polacco-sovietica era ancora in corso). Il trattato di Mosca fu infine sottoscritto il 12 luglio: in esso, la Russia riconosceva l'indipendenza della Lituania e la legittimit\u00e0 delle rivendicazioni territoriali sulla regione di Vilnius; in cambio, la Lituania garantiva tacitamente all'Armata Rossa di attraversare i territori baltici nella guerra contro i polacchi. Questa condizione compromise la neutralit\u00e0 della Lituania nell'ambito del conflitto e le divergenze di pensiero tra Polonia e Lituania si rifecero sentire.\nIl 14 luglio 1920, i sovietici assediarono e conquistarono Vilnius, ma non trasferirono, come concordato, l'amministrazione della capitale ai lituani. Al contrario, i sovietici pianificarono un colpo di stato per rovesciare il governo lituano e stabilire una repubblica socialista. Tuttavia, la sconfitta nella battaglia di Varsavia cambi\u00f2 i piani e segn\u00f2 l'inizio della ritirata verso est dei rossi. Alcuni storici ritengono che l'indipendenza durata poi per venti anni della Lituania fu dovuta a questo evento, il quale imped\u00ec la realizzazione del golpe. Il 26 agosto, l'Armata Rossa lasci\u00f2 Vilnius e i lituani si prepararono a difendere, sia pur in maniera impreparata, i confini come delineati dai trattati. Ci\u00f2 porto a ulteriori scontri con i polacchi, i quali rinnegarono la validit\u00e0 dei precedenti accordi. Poco tempo dopo, la Lituania perse il controllo della regione di Vilnius a seguito dell'ammutinamento di \u017beligowski e, in seguito, si verific\u00f2 la costituzione dello Stato fantoccio della Lituania Centrale. Quando la mediazione della Societ\u00e0 delle Nazioni non port\u00f2 ad alcun compromesso tra le due fazioni, la situazione rimase molto nebulosa e critica fino all'ultimatum polacco del 1938. Durante tale quest'arco temporale, la Russia Sovietica costitu\u00ec il principale sostenitore delle ragioni dei baltici a scapito della Polonia."}
{"id": "2040521", "revid": "110157", "url": "https://it.wikipedia.org/wiki?curid=2040521", "title": "Burning the Witches", "text": "Burning the Witches \u00e8 primo album in studio del gruppo musicale heavy metal tedesco Warlock, pubblicato nel 1984 dalle etichette discografiche Mausoleum Records e Vertigo Records.\nIl disco.\nIl disco venne realizzato a seguito di un demo che frutt\u00f2 alla band un contratto con la Mausoleum Records per la pubblicazione di questo album d'esordio. \"Burning the Witches\" riscosse un buon successo, al punto da essere nuovamente edito dalla pi\u00f9 nota Vertigo Records, la quale diede alle stampe anche i successivi lavori del gruppo.\nSi tratta inoltre del primo album registrato dalla cantante Doro Pesch, che in precedenza milit\u00f2 negli Snakebite senza per\u00f2 realizzare alcun disco. Il disco, originariamente uscito in vinile e su nastro, venne in seguito pubblicato come CD dalla stessa Vertigo Records e dalla Mercury Records, entrambe facenti capo alla holding PolyGram."}
{"id": "2040525", "revid": "1776051", "url": "https://it.wikipedia.org/wiki?curid=2040525", "title": "Hellbound (Warlock)", "text": "Hellbound \u00e8 il secondo disco dei Warlock, uscito nel 1985 per l'etichetta discografica Vertigo Records."}
{"id": "2040530", "revid": "119026965", "url": "https://it.wikipedia.org/wiki?curid=2040530", "title": "Villa romana della Foce", "text": "La Villa Matutia o Villa romana della Foce \u00e8 una villa romana presente nel territorio del comune di Sanremo i cui scavi, iniziati nel 1936 dall'archeologo Nino Lamboglia, hanno portato alla luce il complesso delle terme. Si trova in riva al mare dietro al cimitero comunale della Foce, presso corso Matuzia all'altezza della chiesa di San Rocco.\nStoria degli scavi.\nLe prime indagini lungo il tracciato dell'antica via Julia Augusta furono incominciate nel 1925 ad opera dell'ispettore di zona Pietro Barocelli, in seguito al progettato ampliamento del cimitero comunale. I ruderi, in alcuni casi affioranti dal terreno ed estesi anche sotto il livello del mare, erano gi\u00e0 stati segnalati dall'ingegnere e architetto Pietro Agosti in una lettera, datata 30 ottobre 1925 a cui furono allegate anche due mappe e tre fotografie. L'area era talmente estesa che anche sotto il livello del mare si intuivano resti di muratura romana.\nL'intera area fu vincolata l'8 febbraio 1926, ma i primi scavi furono iniziati solo nel 1936 dall'archeologo Nino Lamboglia, con fondi dell'amministrazione comunale, rimettendo in luce alcuni ambienti della zona sud, pertinenti a delle terme private.\nNel 1960 l'area venne espropriata e una casupola settecentesca da Lamboglia descritta come \"una modesta casa mediterranea con volta a terrazzo, dei secoli XVI o XVII\", venne abbattuta per la prosecuzione degli scavi. Nino Lamboglia, in seguito alla nuova campagna di scavi conseguenti all'abbattimento del piccolo edificio, pot\u00e9 individuare i resti delle terme.\nDi epoca tardo medievale rimane un antico pozzo a \"cicogna\" realizzato con materiali provenienti dalla villa. Non essendo realizzato nell'area interessata degli scavi ed essendo uno degli esemplari meglio conservati in Italia non fu demolito. Nel corso invece della seconda guerra mondiale ai margini dell'area fu costruito dalla Organizzazione Todt un bunker ancora esistente. Dopo il 2003 ulteriori scavi e rilevamenti del sito furono effettuati dall'Universit\u00e0 degli Studi di Genova, in vista dell'allestimento per la visita realizzato negli anni successivi.\nGli scavi.\nLe varie campagne di scavi hanno portato alla luce diversi ambienti, che in base alle forme e alle dimensioni sono stati identificati come facenti parte di un complesso termale annesso ad una villa romana datata al II secolo dopo Cristo.\nDei resti della villa, rimangono solamente le fondamenta mentre \u00e8 andata perduta l'originale pavimentazione, ambienti di servizio, depositi e una latrina."}
