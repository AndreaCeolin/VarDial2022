{"id": "2073851", "revid": "125641763", "url": "https://it.wikipedia.org/wiki?curid=2073851", "title": "Lineare B", "text": "La Lineare B fu un sistema di scrittura a carattere sillabico utilizzato dai Micenei per denotare graficamente la loro lingua, risultata essere una forma arcaica della lingua greca.\nLe prime testimonianze di questa scrittura si trovano su tavolette risalenti ai secoli XIV e XIII a.C.\nI primi testi in lineare B furono trovati da Evans nel 1900 nel Palazzo di Cnosso; altri esemplari furono rinvenuti a Pilo di Messenia, a Micene e a Tebe.\nLa scrittura micenea deriv\u00f2 da quella minoica, il Lineare A, diffusa tra il XVII e il XV secolo a.C.\nLa decifrazione della Lineare B si deve ad Alice Kober, Michael Ventris e John Chadwick, dalla met\u00e0 degli anni '40 alle pubblicazioni del 1953.\nLa Lineare B \u00e8 scritta da sinistra a destra e conta circa 200 segni, dei quali una novantina sono segni sillabici con valore fonetico, mentre i rimanenti sono ideogrammi, con valore semantico.\nEsiste anche un sistema numerico decimale, costituito da linee verticali per le unit\u00e0, orizzontali per le decine e cerchi per le centinaia. Si tratta di una scrittura arcaica e abbastanza rudimentale, che non evidenzia abbastanza bene i fenomeni fonetici del miceneo (tra l'altro, non registra la quantit\u00e0 vocalica).\nIl lineare B (e presumibilmente anche il lineare A che lo precede cronologicamente) era impiegato per scrivere su tavolette, oggetti, e (poco) nella glittica, ma presumibilmente questi erano solo alcuni dei suoi usi. Anzi, si pu\u00f2 ipotizzare che fossero usi \"minori\", anche perch\u00e9, con poche eccezioni, i documenti in lineare B sono riconducibili alla contabilit\u00e0 di palazzo e ad \"appunti\". Il supporto prediletto per la scrittura (commerciale e diplomatica) che supponiamo esistesse (oltre eventualmente alla poesia), presumibilmente non era la tavoletta d'argilla. Sappiamo che accanto a queste vi erano anche tavolette di legno cerato (probabilmente per i conti e usate come quaderni di scuola, come in epoca classica) perch\u00e9 alcune sono state trovate in alcuni naufragi. Alcuni studiosi (in particolare Louis Goddard e Paul Farure) notano come siano abbastanza frequenti in contesti micenei e minoici dei piccoli oggetti, simili a dei sigilli di argilla, che in Egitto si trovano associati a dei papiri, come \"titoli\". I papiri (o gli altri supporti deperibili) in Egitto si sono potuti conservare, in Grecia, per ragioni climatiche no. Inoltre Goddard evidenzia come il termine acheo (soprattutto nei dialetti ciprioti, pi\u00f9 conservativi) per indicare \"scrivere\" non si riferisca (come, invece, in molte lingue medio-orientali, abituate a scrivere su tavolette d'argilla) all'area semantica dell'incidere o del premere, ma a quella dell'ungere e del pitturare. Il lineare, quindi, presumibilmente era soprattutto dipinto su supporti deperibili (in modo pi\u00f9 simile alla cultura egizia che a quelle anatoliche e siraiche/cananee), e solo una piccolissima parte dei documenti scritti in Lineare B (e A) \u00e8 quindi potuto sopravvivere fino a noi.\nCaratteri.\nLa Lineare B \u00e8 assegnata all'Unicode Range 10000\u20131007F per i segni sillabici (60) e 10080\u2013100FF per gli ideogrammi (pi\u00f9 di 100). I 60 caratteri sillabici sono:.\nScoperta.\nAnalizzando la ricchezza e la produzione artistica dei Micenei, in assenza di risorse naturali quali miniere d'oro o argento, Arthur Evans ipotizz\u00f2 l'esistenza di un sistema economico specializzato e molto ben organizzato. La conclusione a cui arriv\u00f2 fu quella della necessit\u00e0 di una forma di scrittura, di cui cerc\u00f2 le tracce, nonostante nessuna iscrizione fosse stata fino a quel momento rinvenuta.\nNel 1900, alla fine del dominio turco sull'isola di Creta, esegu\u00ec degli scavi nel sito archeologico di Cnosso (il pi\u00f9 importante sito dell'isola), e il 30 marzo di quello stesso anno, una settimana dopo l'inizio delle ricerche, ritrov\u00f2 le prime tavolette scritte.\nEvans ipotizz\u00f2 che la Lineare B fosse uno stile di scrittura ristretto alla corte di Cnosso, utilizzata dagli scrivani del re. In seguito alle successive scoperte questa teoria \u00e8 per\u00f2 risultata infondata. Chadwick, che contribu\u00ec in seguito a decifrare le iscrizioni, afferm\u00f2 che la Lineare B \u00e8 il risultato dell'adattamento dei segni minoici alla lingua greca, aggiungendo che anche questa ipotesi \u00e8 incompleta e non verificabile, almeno finch\u00e9 la Lineare A non verr\u00e0 a sua volta decifrata.\nDecifrazione.\nNel 1901, nel suo primo rapporto sulle iscrizioni rinvenute a Creta, Evans scriveva: \nEvans aveva osservato che la stragrande maggioranza delle iscrizioni contenevano elenchi o documenti contabili. \nInfatti, i testi in Lineare B ritrovati erano composti da gruppi variabili dai due agli otto segni, a cui spesso segue un segno isolato (raffigurante un animale o un oggetto stilizzato) seguito da un numerale. Compil\u00f2 una tabella nella quale si evidenzia un sistema decimale, ma in cui non esiste lo zero, nel quale i tratti verticali indicano le unit\u00e0, i tratti orizzontali le decine, cerchi per le centinaia e circoli con raggi le migliaia, circoli con raggi ma con un trattino al centro le decine di migliaia.\nEvans non riusc\u00ec a completare la sua opera di catalogazione dei testi, n\u00e9 a trovare la chiave per decifrarli. Le prime pubblicazioni contenenti le iscrizioni furono disponibili dopo la prima guerra mondiale, ma bisogner\u00e0 attendere molti anni ancora e la fine della seconda guerra mondiale per una pubblicazione completa delle tavolette, che in parte nel frattempo andarono distrutte o furono danneggiate.\nNel 1952 il \u00abprofano\u00bb Michael Ventris (architetto e archeologo dilettante) annunci\u00f2 in una trasmissione radiofonica della BBC di avere trovato la soluzione all'enigma della Lineare B, sostenendo che si trattava di una forma arcaica di sillabario greco arcaico:\nInsieme al glottologo John Chadwick, professore all'Universit\u00e0 di Cambridge, i documenti furono pazientemente decifrati.\nA Pilo nel Peloponneso nel 1939 fu trovato un archivio di tavolette in lineare B, la stessa scrittura del palazzo di Cnosso, che fotografate da Alison Frantz, consentirono poi la decifrazione da parte di Michael Ventris.\nNel 1953 nel palazzo di Nestore a Pilo l'archeologo Carl Blegen dissotterr\u00f2 la \"tavoletta dei tripodi\". Questa elenca una serie di vasi con la descrizione del numero di \"orecchie\" o anse e relativo disegno geroglifico a fianco. Il disegno provava inconfutabilmente che la tavoletta era scritta in greco. \nRecenti scoperte a Kaukania (1994) e a Dimini in Tessaglia retrodatano questa scrittura all'inizio del XVII secolo a.C. senza ombra di dubbio, come sottolinea Louis Godart nel suo ultimo lavoro: \"Alcuni scrittori di bassa lega hanno sostenuto con insistenza e spregiudicatezza che la pietra di Kaukania fosse un falso. L'affermazione \u00e8 offensiva per un'archeologa (Xeni Arapogianni) che ha sempre svolto il proprio lavoro con dedizione e somma competenza, perci\u00f2 si dovrebbe rispondere a tali accuse solo con sprezzante silenzio. Tuttavia Arapogianni e io abbiamo voluto dissipare ogni dubbio circa l'autenticit\u00e0 dell'iscrizione inviando il reperto al laboratorio Demokritos di Atene per analisi. Al termine di un lungo e paziente lavoro Yannis Maniatis \u00e8 giunto alla conclusione che non vi \u00e8 dubbio circa l'autenticit\u00e0 del reperto\". (Louis Godart, Da Minosse a Omero, Einaudi 2020 pag. 266).\nLa proposta di Chadwick-Ventris.\nUna proposta di decodifica fu elaborata da Michael Ventris e John Chadwick, lettore all'Universit\u00e0 di Cambridge. L'idea si svilupp\u00f2 attraverso uno scambio epistolare iniziato nel 1952 e durato fino a poco prima della morte di Ventris, nel '56. Fu proposta in due pubblicazioni, a firma di entrambi:\nNella seguente tavola di corrispondenza i segni sono identificati col numero (non progressivo) loro assegnato da Emmett L. Bennett Jr. (1918-2011). \nTavole e sigilli micenei mostrano segni tra loro e rispetto al sistema di decodifica di Chadwick-Ventris. Le ragioni sono ancora ignote e della civilt\u00e0 religiosa micenea."}
{"id": "2073852", "revid": "204012", "url": "https://it.wikipedia.org/wiki?curid=2073852", "title": "Louisa Alcott", "text": ""}
{"id": "2073854", "revid": "1005847", "url": "https://it.wikipedia.org/wiki?curid=2073854", "title": "Museo storico della comunicazione", "text": "Il museo storico della comunicazione, gi\u00e0 conosciuto come museo delle poste e telecomunicazioni, \u00e8 un museo sito nella citt\u00e0 di Roma, in viale Europa s.n.c. angolo Via Cristoforo Colombo. \u00c8 gestito dal Ministero dello sviluppo economico.\nLe stanze del museo occupano una superficie di 4000 m\u00b2, in esse sono raccolti oggetti, cimeli, francobolli che riguardano la storia della posta italiana, che spazia dal telegrafo al computer passando per la radio e la televisione.\nStoria.\nIl primo abbozzo di questo museo \u00e8 del 1878. In quest'anno Ernesto D'Amico fa creare presso l'ufficio dei Telegrafi a Firenze una raccolta di materiali telegrafici provenienti dagli antichi stati italiani prima dell'Unit\u00e0 d'Italia e non pi\u00f9 utilizzati dall'unificazione italiana stessa.\nSuccessivamente, nel 1890, Pietro Lacava, volle un museo della posta da unire a quello telegrafico di Firenze, cos\u00ec fece organizzare e catalogare tutti quei cimeli che testimoniassero l'evoluzione delle comunicazioni nel corso della storia.\nNel 1897, Emilio Sineo, continu\u00f2 l'operato di Lacava, incrementando le acquisizioni nonch\u00e9 le donazioni di privati arrivando ad un rilevante patrimonio museale.\nNel 1907 il materiale museale fu trasferito a Roma. Nel 1939 fu trovata una sede in un ufficio postale nel quartiere Prati. Tuttavia, solo dopo il termine della seconda guerra mondiale il museo venne aperto, il 21 giugno 1957.\nNel 1977, il museo fu trasferito nella sede attuale ed inaugurato solamente nel 1982.\nIl percorso museale.\nIl percorso museale \u00e8 cos\u00ec strutturato:\nDescrizione delle sale.\nLe sale sono cos\u00ec distribuite:"}
{"id": "2073855", "revid": "307923", "url": "https://it.wikipedia.org/wiki?curid=2073855", "title": "Marilyn Cochran", "text": "Biografia.\nMarilyn Cochran proviene da una famiglia di grandi tradizioni nello sci alpino: il padre, Mickey, dopo aver allenato personalmente i quattro figli che sarebbero entrati nella nazionale statunitense - oltre a Marilyn, Barbara, Lindy e Bob -, nel 1974 sarebbe divenuto allenatore della stessa squadra nazionale. Anche la generazione successiva avrebbe fornito diversi elementi alla nazionale statunitense, come i figli dei fratelli di Marilyn: Jessica Kelley, Tim Kelley, Robby Kelley, Jimmy Cochran e Ryan Cochran-Siegle.\nStagioni 1968-1971.\nIl primo piazzamento internazionale di rilievo della Cochran fu il 9\u00ba posto nello slalom speciale di Coppa del Mondo disputato ad Aspen il 16 marzo 1968. Nel massimo circuito internazionale ottenne il primo podio il 4 gennaio 1969 a Oberstaufen (3\u00aa in slalom speciale); nella stessa stagione si aggiudic\u00f2 anche la Coppa del Mondo di slalom gigante.\nNel 1970 partecip\u00f2 ai Mondiali della Val Gardena, dove vinse la medaglia di bronzo nella combinata e si classific\u00f2 9\u00aa nella discesa libera, 6\u00aa nello slalom gigante e 6\u00aa nello slalom speciale. Nella stagione seguente, il 13 febbraio 1971, ottenne a Mont-Sainte-Anne la sua prima vittoria in Coppa del Mondo, in slalom speciale.\nStagioni 1972-1974.\nAgli XI Giochi olimpici invernali di , sua unica partecipazione olimpica, si classific\u00f2 28\u00aa nella discesa libera, 20\u00aa nello slalom gigante e non concluse lo slalom speciale.\nIn Coppa del Mondo vinse la sua ultima gara il 15 marzo 1973 a Naeba (uno slalom gigante) e sal\u00ec per l'ultima volta sul podio il 7 dicembre successivo a Val-d'Is\u00e8re (3\u00aa in slalom speciale, alle spalle della tedesca occidentale Christa Zechmeister e della liechtensteinese Hanni Wenzel). Il suo ultimo piazzamento internazionale di rilievo fu l'8\u00ba posto nello slalom gigante dei Mondiali di Sankt Moritz 1974, il 3 febbraio 1974.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2073857", "revid": "599013", "url": "https://it.wikipedia.org/wiki?curid=2073857", "title": "Iv\u00e1n Vallejo", "text": "Con l'ascesa del Dhaulagiri (8,167\u00a0m) compiuta il primo di maggio del 2008, completa il personale progetto \"Desafio 14\", entrando cos\u00ec nell'\u00e9lite dell'alpinismo mondiale, essendo uno dei pochi al mondo ad aver scalato tutti i 14 \"ottomila\" senza l'ausilio di ossigeno supplementare. \u00c8 il primo alpinista ecuadoriano ad aver compiuto tale impresa.\nBiografia.\nIv\u00e1n Vallejo Ricaurte \u00e8 nato ad Ambato, Ecuador, nel 1959 ed \u00e8 il padre di Andy e Kamilla. Si \u00e8 laureato in ingegneria e ha insegnato matematica all'universit\u00e0 dal 1988 al 2000. In questa fase, ha deciso di diventare a tempo pieno alpinista.\nIv\u00e1n inizia ad arrampicare in Ecuador, su montagne come Illiniza, Rumi\u00f1ahui, Tungurahua e Carihuairazo e molto presto il suo hobby \u00e8 diventata una passione. Il 23 ottobre 1978 ha raggiunto la vetta del Chimborazo (6.310\u00a0m), la pi\u00f9 alta montagna ecuadoriana. Nel 1988 ha iniziato la scalata della Cordillera Blanca (Per\u00f9), dopo aver scalato montagne come Artesonraju, Alpamayo, Huascar\u00e1n e Illampu.\nNel 1995 ha scalato la vetta pi\u00f9 alta delle Alpi (Monte Bianco) e il suo primo himalayano (Island Peak, 6187\u00a0m). L'anno successivo, \u00e8 tornato in Nepal e ha raggiunto la vetta del Ama Dablam (6.856\u00a0m) e nel 1997, raggiungeva la cima del suo primo ottomila - il Manaslu (8.156\u00a0m). Nel 1998 \u00e8 arrivato in vetta al Broad Peak (8048\u00a0m) e nel 1999 ha scalato l'Everest per la prima volta, diventando cos\u00ec il primo ecuadoriano a raggiungere la cima pi\u00f9 alta del mondo.\nIl primo maggio 2008 completa il progetto personale \"Desafio 14\", scalando tutti i 14 \"ottomila\" senza l'ausilio di ossigeno supplementare."}
{"id": "2073861", "revid": "61051", "url": "https://it.wikipedia.org/wiki?curid=2073861", "title": "Clinitrachus argentatus", "text": "La bavosella d'alga (Clinitrachus argentatus, spesso nota con il sinonimo Cristiceps argentatus) \u00e8 un pesce di mare appartenente alla famiglia Clinidae, di cui \u00e8 l'unico membro mediterraneo. \u00c8 l'unico membro del suo genere.\nDistribuzione e habitat.\n\u00c8 endemico del mar Mediterraneo con esclusione delle parti pi\u00f9 meridionali. Si trova anche su un ristretto settore delle coste atlantiche marocchine. Nei mari italiani \u00e8 comunissima.\nVive a piccolissima profondit\u00e0 su fondi duri coperti da fitti tappeti di alghe, tra le quali si mimetizza perfettamente.\nDescrizione.\nLa testa \u00e8 pi\u00f9 appuntita che nei Blenniidae ed inoltre la pinna dorsale \u00e8 divisa in due parti di cui la prima \u00e8 inserita subito dietro gli occhi. Il corpo \u00e8 appiattito lateralmente ed il peduncolo caudale \u00e8 sottile. La seconda parte della pinna dorsale ha altezza crescente, cos\u00ec come la pinna anale, la pinna caudale \u00e8 piccola e convessa. C'\u00e8 un piccolissimo tentacolo sopra l'occhio.\nLa livrea \u00e8 variabilissima, la tinta di fondo \u00e8 frequentemente verde ma pu\u00f2 variare a seconda del tipo di alghe tra cui l'animale risiede ed essere bruna, rossastra o violacea. C'\u00e8 una fila di macchie argentate sui fianchi e, spesso, una stria scura sotto l'occhio.\nLe dimensioni si aggirano sui 7-8 cm.\nBiologia.\nAlimentazione.\n\u00c8 carnivoro e la sua dieta \u00e8 composta da piccoli invertebrati marini.\nRiproduzione.\nNon viene preparato un nido ma le uova, che sono adesive, vengono deposte, da pi\u00f9 femmine, tra le alghe e poi vengono vigilate dal maschio. La deposizione avviene in primavera.\nAcquariofilia.\nSi alleva spesso negli acquari mediterranei ma, dato il suo comportamento criptico, non \u00e8 un ospite vistoso."}
{"id": "2073862", "revid": "281901", "url": "https://it.wikipedia.org/wiki?curid=2073862", "title": "Bavosella d'alga", "text": ""}
{"id": "2073863", "revid": "281901", "url": "https://it.wikipedia.org/wiki?curid=2073863", "title": "Cristiceps argentatus", "text": ""}
{"id": "2073864", "revid": "1903739", "url": "https://it.wikipedia.org/wiki?curid=2073864", "title": "Roasso Kumamoto", "text": "Il \u00e8 una societ\u00e0 calcistica giapponese con sede a Kumamoto, la capitale della Prefettura di Kumamoto. Nella stagione 2008 hanno debuttato nel calcio professionistico nella Seconda Divisione della J. League 2, grazie al secondo posto conquistato nel Japan Football League, terza divisione del campionato di calcio giapponese. Il suo colore sociale \u00e8 il rosso.\nStoria.\nIl club venne fondato come Nippon Telegraph and Telephone Corporation (NTT) Kumamoto Soccer Club nel 1969. Il club venne promosso nel Campionato Regionale del Kyushu nel 1983.\nQuando il NTT venne privatizzato nel 1985, il club venne ridenominato in NTT Kyushu Soccer Club. Il club cambi\u00f2 denominazione in NTT West Kumamoto Soccer Club nel 1999 quando il NTT venne diviso in NTT West e NTT East.\nIl club venne promosso in JFL nel 2001 e arriv\u00f2 ottavo nella stagione del debutto nella terza serie del campionato giapponese. Nel 2002, il NTT abbandon\u00f2 il club e la squadra cambi\u00f2 denominazione in Alouette Kumamoto. \"Alouette\" \u00e8 una parola francese che significa allodola, l'uccello simbolo della Prefettura di Kumamoto. Il club arriv\u00f2 17\u00b0 in questa stagione retrocedendo nel campionato del Kyushu.\nNel 2005, il club cambi\u00f2 denominazione in Rosso Kumamoto. Dopo aver vinto il campionato del Kyushu ed essere arrivato terzo nei play-off, il club venne promosso in JFL.\nIl club divenne poi membro associato della J League e ci\u00f2 gli permise, grazie anche al secondo posto nella JFL 2007, di essere promosso in J. League (Div. 2).\nIl Rosso cambi\u00f2 nome in Roasso Kumamoto il 1\u00ba gennaio 2008. \"Roasso\" \u00e8 un portmanteau tra le parole italiane \"rosso\" e \"asso\"."}
{"id": "2073865", "revid": "767487", "url": "https://it.wikipedia.org/wiki?curid=2073865", "title": "Henrique Rosa", "text": "Biografia.\nLa sua presidenza si \u00e8 protratta dal 28 settembre 2003 al 1\u00ba ottobre 2005, in seguito ad un colpo di Stato militare avvenuto il 14 settembre 2003, che depose il presidente Kumba Ial\u00e0, dopo i colloqui avvenuti tra dirigenti politici, societ\u00e0 civile e la \"Commissione militare per il ritorno all'ordine democratico e costituzionale\", il cui leader era Ver\u00edssimo Correia Seabra.\nIl principale obiettivo della presidenza Rosa fu l'organizzazione di elezioni che riportassero il paese nell'ambito delle regole democratiche e costituzionali. Tale risultato fu raggiunto nel marzo 2004, con l'indizione di elezioni politiche libere. Le elezioni presidenziali si tennero nei mesi di giugno e luglio 2005, in modo democratico e trasparente. Queste ultime furono vinte dall'ex presidente Jo\u00e3o Bernardo \"Nino\" Vieira.\nDurante i due anni al potere, il suo governo \u00e8 riuscito a garantire un notevole livello di stabilit\u00e0 politica e un notevole sviluppo sul piano dei diritti umani.\nLasci\u00f2 il potere nelle mani del presidente Vieira il 1\u00ba ottobre 2005.\nSi \u00e8 presentato come candidato indipendente alle elezioni presidenziali del 2009, classificandosi terzo al primo turno con il 22,94%, rimanendo quindi escluso dal ballottaggio.\n\u00c8 deceduto in Portogallo nel 2013 all'et\u00e0 di 67 anni a seguito di un tumore polmonare."}
{"id": "2073866", "revid": "106908", "url": "https://it.wikipedia.org/wiki?curid=2073866", "title": "Sanshou", "text": ""}
{"id": "2073867", "revid": "599013", "url": "https://it.wikipedia.org/wiki?curid=2073867", "title": "V\u00e1clav Kolou\u0161ek", "text": "Carriera.\nClub.\nInizi\u00f2 la sua carriera calcistica nelle giovanili del FK Mlad\u00e1 Boleslav. Promosso in prima squadra nel 1993, dopo due stagioni pass\u00f2 al Dukla Praga (divenuto FK Marila P\u0159\u00edbram dopo la fusione nel 1996). Nel 1997 venne acquistato dalla , con cui esord\u00ec in Serie A nella stagione 1998-1999. Nel gennaio 2000 fu ceduto in prestito alla .\nNella stagione 2000-2001 ritorn\u00f2 in Repubblica Ceca, dove venne ingaggiato dallo Sparta Praga. In seguito gioc\u00f2 per lo Slovan Bratislava e per lo Slovan Liberec (con un fugace ritorno alla Salernitana). Proprio durante il periodo trascorso a Liberec, fu affetto dalla leucemia, che aggrav\u00f2 le sue condizioni fisiche; nonostante il trasferimento allo , non riusc\u00ec a migliorare la sua salute, tanto che nel maggio 2004 fu ricoverato d'urgenza in ospedale a Praga.\nNel novembre 2004 Vaclav sconfigge la malattia: \"Dopo quattro cicli di chemioterapia - si legge in un comunicato diffuso dai medici dell'ospedale di Praga - Vaclav Kolousek non presenta pi\u00f9 alcuna cellula affetta dalla leucemia\".\nNella stagione 2005-2006 ritorn\u00f2 al Marila P\u0159\u00edbram e, dopo aver ottenuto buone prestazioni, fu ingaggiato l'anno dopo dal FC Wacker Tirol (poi rinominato Wacker Innsbruck). Nell'estate 2008 \u00e8 passato al Wiener Neustadt, restandovi per 3 stagioni.\nNell'estate 2011 \u00e8 rientrato in Repubblica Ceca per giocare in Druh\u00e1 Liga con il Zbrojovka Brno.\nNella stagione 2012-13 pass\u00f2 tra le file del FC Vyso\u010dina Jihlava, nella massima serie del campionato ceco.\nNel 2015 si \u00e8 trasferito in Austria, venendo ingaggiato dal SV Weitra.\nNazionale.\nHa disputato 5 partite e segnato 1 gol con la Nazionale di calcio della Repubblica Ceca: l'esordio \u00e8 avvenuto nel febbraio 2002 in un'amichevole contro l'Ungheria (in cui ha segnato l'unico gol in Nazionale dopo soli 7 minuti), mentre l'ultima partita giocata risale al 6 settembre 2002, in un'amichevole vinta col netto punteggio di 5-0 contro la Jugoslavia."}
{"id": "2073870", "revid": "1543377", "url": "https://it.wikipedia.org/wiki?curid=2073870", "title": "NBA All-Star Game 1951", "text": "L'NBA All-Star Game 1951, svoltosi a Boston, vide la vittoria finale della Eastern Division sulla Western Division per 111 a 94.\nEd Macauley, dei Boston Celtics, fu nominato MVP della partita."}
{"id": "2073873", "revid": "1833487", "url": "https://it.wikipedia.org/wiki?curid=2073873", "title": "Gymnammodytes cicerelus", "text": "Il cicerello (Gymnammodytes cicerelus) \u00e8 un pesce di mare della famiglia Ammodytidae di cui \u00e8 l'unico membro mediterraneo.\nDistribuzione e habitat.\nQuesta specie, unico membro mediterraneo della famiglia, \u00e8 endemica del mar Mediterraneo occidentale e del mar Nero. Nei mari italiani pu\u00f2 essere comunissimo su alcune spiagge e assente in altre, pur a poche centinaia di metri di distanza. Inoltre, \u00e8 noto per sparire improvvisamente da localit\u00e0 in cui normalmente abbonda e per ricomparire solo dopo qualche anno.\nPopola fondi costieri (fino a 5-10 metri di profondit\u00e0) di sabbie grossolane.\nDescrizione.\n\u00c8 un pesce molto caratteristico, tanto da risultare inconfondibile. Infatti, ha corpo molto allungato ma poco compresso ai lati, mandibola sporgente, pinna dorsale molto lunga e pinna anale lunga circa la met\u00e0, pinne ventrali assenti e corpo privo di squame. La bocca \u00e8 estremamente protrattile. La pinna caudale \u00e8 forcuta.\nLa livrea \u00e8 brunastra sul dorso, argentea sui fianchi e bianca sul ventre. I giovani sono color rosato.\nQuesto pesciolino non supera i 15\u00a0cm.\nAlimentazione.\nBasata su zooplancton.\nRiproduzione.\nAvviene in inverno, le uova aderiscono ai granelli di sabbia e ne schiudono larve pelagiche.\nBiologia.\nSe ne sta infossato nella sabbia per tutte le ore diurne per uscire a nutrirsi durante la notte.\nPesca.\nViene catturato con sciabichelli e le sue carni sono molto apprezzate per le fritture, "}
{"id": "2073874", "revid": "599013", "url": "https://it.wikipedia.org/wiki?curid=2073874", "title": "Mate Bili\u0107", "text": "Carriera.\nClub.\nHa iniziato la sua carriera nel 1997 nella squadra della sua citt\u00e0, l', con cui ha vinto il campionato croato. Nel 2001 si \u00e8 trasferito nella Liga spagnola al .\nDal 2002 al 2006 ha giocato per , , e , tutti club che giocavano nella Segunda Divisi\u00f3n spagnola.\nNel giugno 2006 Bili\u0107 ha firmato un contratto con il nella Bundesliga austriaca. Nel gennaio 2008 il calciatore \u00e8 tornato allo .\nNazionale.\nSiccome i suoi genitori provengono da Tomislavgrad, in Bosnia ed Erzegovina, poteva essere convocato sia nella Nazionale bosniaca sia in quella croata, che ha scelto di rappresentare.\nHa esordito nella nazionale maggiore croata il 14 ottobre 2009 contro il Kazakistan e il 14 novembre 2009 ha segnato le prime reti con la Croazia nell'amichevole contro il Liechtenstein."}
{"id": "2073875", "revid": "281901", "url": "https://it.wikipedia.org/wiki?curid=2073875", "title": "Gymnammodytes cicerellus", "text": ""}
{"id": "2073876", "revid": "198277", "url": "https://it.wikipedia.org/wiki?curid=2073876", "title": "Alexis Texas", "text": "A settembre 2017, era apparsa in 625 film come interprete e 5 come regista. Ha inoltre partecipato a un film non \"hardcore\" e a un videoclip.\nBiografia.\nAlexis \u00e8 nata in una base militare di Panama, ma \u00e8 cresciuta a Brownwood, nell'area di Castroville, in Texas. Ha origini tedesche, portoricane e norvegesi. \u00c8 stata sposata con l'attore porno Mr. Pete dal 2008 al 2013.\nCarriera pornografica.\nEx studentessa della Medina Valley High School, fino a vent'anni ha lavorato come barista. Ha cominciato la sua carriera nel cinema porno all'et\u00e0 di ventuno anni: nell'ottobre del 2006 Alexis \u00e8 infatti apparsa nel film \"Shane's World\", prodotto dalla Bang Bros in Florida, partecipando a due scene. Successivamente si \u00e8 trasferita a Los Angeles, facendosi rappresentare dalla agenzia LA direct models. Nel febbraio del 2008 Belladonna la dirige in \"Discovering Alexis Texas\".\nNel 2009 Alexis si mette in proprio, fondando la Alexis Texas Entertainment, una societ\u00e0 affiliata alla Starlet Entertainment Group. Attraverso la S.E.G., ha lanciato anche il suo sito web ufficiale. Nello stesso anno, in aprile \u00e8 apparsa sulla copertina di \"Genesis\", mentre in giugno \u00e8 stata \"cover girl\" nel numero celebrativo del 35\u00ba anniversario di \"Hustler\". Nel 2010 \u00e8 stata inserita tra le 12 \"top star\" del porno dalla rivista \"Maxim\".\nNel 2012 ha firmato un contratto di esclusiva con la casa produttrice Adam &amp; Eve della durata di un anno.\nNel mondo dell'hard Alexis \u00e8 nota per il suo abbondante fondoschiena. Questa sua caratteristica le ha valso il titolo di \"Buttwoman\", succedendo a Brianna Love, conferitole dalla casa produttrice Elegant Angel nel 2008 per il film \"Alexis Texas is Buttwoman\", poi confermato per le pellicole \"Buttwoman Returns\" (2009) e \"Buttwoman vs. Slutwoman\" (2010); nel 2011 il titolo \u00e8 passato a Kelly Divine.\nCinema e videoclip.\nAlexis ha recitato anche nel cinema mainstream. Nel 2011 \u00e8 stata protagonista del film horror/comico \"Bloodlust zombies\", mentre l'anno successivo ha partecipato al videoclip della canzone \"Bandz a make her dance\" del rapper Juicy J.\nNel 2021 \u00e8 stato presente nel videoclip della canzone Tehran Tokyo del cantante iraniano Sasy, suscitando alcune polemiche per lo spogliarello effettuato nel video."}
{"id": "2073877", "revid": "281901", "url": "https://it.wikipedia.org/wiki?curid=2073877", "title": "Cicerello", "text": ""}
{"id": "2073878", "revid": "15756", "url": "https://it.wikipedia.org/wiki?curid=2073878", "title": "Gran Premio d'Austria 1974", "text": "Il Gran Premio d'Austria 1974 \u00e8 stata la dodicesima prova della stagione 1974 del Campionato mondiale di Formula 1. Si \u00e8 corsa domenica 18 agosto 1974 sull'\u00d6sterreichring. La gara \u00e8 stata vinta dall'argentino Carlos Reutemann su Brabham-Ford Cosworth; per il vincitore si tratt\u00f2 del secondo successo nel mondiale. Ha preceduto sul traguardo il neozelandese Denny Hulme su McLaren-Ford Cosworth e il britannico James Hunt su Hesketh-Ford Cosworth.\nPer Hulme fu il trentatreesimo, e ultimo, podio nel mondiale di Formula 1.\nVigilia.\nAspetti tecnici.\nIl team privato \"John Goldie\" impieg\u00f2, per la prima volta, una Brabham BT44, in luogo della vecchia BT42.\nAspetti sportivi.\nJochen Mass abbandon\u00f2 la Surtees, assieme allo sponsor Bang &amp; Olufsen; ci\u00f2 mise in grosse difficolt\u00e0 finanziarie il team britannico. Venne confermato Derek Bell, come pilota, affiancato dal francese Jean-Pierre Jabouille, che era stato impiegato nelle prove del Gran Premio di Francia dalla Iso-Marlboro, senza per\u00f2 qualificarsi. Grazie per\u00f2 all'appoggio della \"Memphis International\" pot\u00e9 iscrivere una terza vettura, per il pilota locale Dieter Quester. Quester era stato iscritto, sempre dalla Surtees, nel Gran Premio di Germania 1971, senza per\u00f2 prendere parte nemmeno alle prove.\nAnche l'Ensign aveva perduto l'appoggio del suo principale finanziatore, Teddy Yip, tanto da essere costretta ad appiedare Vern Schuppan, e ingaggiare Mike Wilds, che era stato impiegato dal \"Dempster International Racing Team\" nel Gran Premio di Gran Bretagna, in cui per\u00f2 aveva fallito la qualificazione.\nL'infortunio di Mike Hailwood costrinse la McLaren a sostituirlo con David Hobbs, che mancava nella massima serie automobilistica dal Gran Premio degli USA 1971; la vettura era stata offerta anche a Mass, che aveva per\u00f2 non era stato liberato dalla Surtees. La BRM decise, per le difficolt\u00e0 tecniche sperimentate nelle gare precedenti, di portare una sola monoposto, per Jean-Pierre Beltoise. Un altro infortunio, alle caviglie di Guy Edwards, costrinse un'altra scuderia, la Embassy Hill, a utilizzare, al suo posto, Rolf Stommelen. Il tedesco mancava, in campionato, dal Gran Premio del Canada 1972.\nLa Iso-Marlboro, ove da inizio stagione vi era stata una vera girandola di piloti, conferm\u00f2 Jacques Laffite assieme a Arturo Merzario, fino al termine del campionato. La Hesketh impieg\u00f2, per la prima volta, una seconda monoposto, affidata a Ian Scheckter, fratello di Jody, che aveva esordito nel Gran Premio del Sudafrica, con un team locale. Era stato anche ipotizzato che il sudafricano potesse, nel 1975, essere impiegato stabilmente dal team britannico.\nSi rividero la \"AAW Racing Team\" con la Surtees privata affidata a Leo Kinnunen, e la \"Scuderia Finotto\", che affid\u00f2 la sua Brabham al pilota austriaco, esordiente nel mondiale, Helmuth Koinigg. Non partecip\u00f2 alla gara austriaca, invece, la Maki.\nQualifiche.\nResoconto.\nIl grande caldo fu protagonista della prima giornata di prove; la temperatura arriv\u00f2 fino a 33 \u00b0C, penalizzando cos\u00ec i motori V12 della Scuderia Ferrari, e portando a un livellamento dei valori tra le varie monoposto. Il migliore fu Carlos Reutemann (con 1'35\"56), che stacc\u00f2 di 4 decimi Jody Scheckter e di circa 6 James Hunt. Le due vetture italiane vennero precedute anche da Emerson Fittipaldi. Niki Lauda scont\u00f2 anche la rottura del motore nel corso della prima sessione del mattino, dovendo utilizzare il muletto per la sessione ufficiale. A Clay Regazzoni venne attribuito, dai cronometristi il tempo di 1'36\"31, un tempo di due decimi pi\u00f9 alto di quanto registrato dalla Ferrari.\nMalgrado il caldo fosse torrido anche al sabato, la Ferrari, dopo aver modificato la misura delle marce, e sostituito i motori, ottenne la \"pole position\", l'ottava della stagione, con Niki Lauda. Il ferrarista era secondo pilota locale a ottenere questo risultato, nel gran premio di casa, dopo la \"pole position\" ottenuta da Jochen Rindt, nel 1970. Lauda colse 1'35\"40, alla media di 223,05 km/h, proprio in uno degli ultimi tentativi. Reutemann non pot\u00e9 difendere la \"pole position\" provvisoria del venerd\u00ec, a causa della rottura della pompa della benzina della sua Brabham, che lo costrinse, a lungo, ai box.\nLa seconda fila venne conquistata dal duo brasiliano Emerson Fittipaldi-Carlos Pace, mentre la terza fila fu per Scheckter e Ronnie Peterson. Regazzoni chiuse in quarta fila: prima penalizzato da vari problemi tecnici, fu poi autore di un'uscita di pista all'ultima curva, dopo essere stato ostacolato da una Surtees. L'elvetico, per superare la vettura, fren\u00f2 tardi, e usc\u00ec dal tracciato. Ci\u00f2 port\u00f2 alla rottura di una sospensione, costringendo cos\u00ec Regazzoni a ripiegare sul muletto.\nRisultati.\nI risultati delle qualifiche furono i seguenti:\nGara.\nResoconto.\nJacques Laffite, della Iso-Marlboro, non pot\u00e9 prendere il via con gli altri piloti, in quanto le gomme sulla sua monoposto erano state montate al contrario. Ci\u00f2 lo costrinse ai box per diversi giri, tanto che part\u00ec solo quando la gara aveva raggiunto il diciassettesimo giro.\nAlla partenza, con temperatura dell'aria di 34 \u00b0C e dell'asfalto di 65 \u00b0C, Carlos Reutemann prese il via meglio di Niki Lauda, passandolo gi\u00e0 alla prima curva. Carlos Pace era terzo, davanti a Clay Regazzoni, autore, a sua volta, di un ottimo avvio. Seguivano poi James Hunt, Jody Scheckter ed Emerson Fittipaldi. La partenza di Peterson venne ritardata per delle ultime sistemazione effettuate in griglia da un tecnico della Lotus. Al secondo giro Regazzoni pass\u00f2 Pace, per il secondo posto, mentre Ronnie Peterson prese la nona posizione ad Arturo Merzario.\nAl giro 8 Pace perse un'altra posizione, questa volta a favore di Scheckter, ma gi\u00e0 dopo un giro il sudafricano fu costretto all'abbandono, per un problema al motore. Nei giri successivi Hunt, che era quinto, cedette due posizioni, a Fittipaldi e Peterson. Fittipaldi, al dodicesimo giro, super\u00f2 anche il connazionale Pace, per il quarto posto.\nAl giro 13 Regazzoni pass\u00f2 il suo compagno di team, Lauda, che si trovava con un motore non in perfette condizioni. Nello stesso giro Pace cedette ancora un posto, questa volta a favore di Ronnie Peterson, mentre James Hunt fu costretto ai box per il cambio dei pneumatici.\nAl quindicesimo giro Lauda, sempre pi\u00f9 in crisi col propulsore, dovette abbassare il ritmo di gara, tanto da venir superato da diversi piloti. La gara, per il pilota austriaco, termin\u00f2 dopo due giri, a causa del malfunzionamento di una valvola. Carlos Reutemann conduceva il gran premio con due secondi di vantaggio su Clay Regazzoni, messo sotto pressione da Emerson Fittipaldi e Ronnie Peterson.\nLa classifica rimase congelata, almeno per le primissime posizioni, fino al trentaduesimo passaggio, quando Pace fu capace di recuperare la quarta posizione a Peterson. Al giro 38 termin\u00f2 la gara per Fittipaldi, bloccato da un guasto al motore. Ancora due giri, e Carlos Pace pass\u00f2 anche Regazzoni, portandosi al secondo posto. La gara era cos\u00ec condotta da due Brabham.\nAl quarantaduesimo giro dovette ritirarsi anche Pace, per una perdita di carburante; poco dopo Regazzoni dovette cedere anche a Ronnie Peterson, che cos\u00ec si trov\u00f2 secondo, alle spalle di Reutemann. A seguito dei diversi ritiri, la classifica era stata rivoluzionata, tanto che alle spalle del ferrarista si trovavano ora Patrick Depailler, Jacky Ickx, Denny Hulme e James Hunt.\nI colpi di scena non finirono: al quarantatreesimo Depailler and\u00f2 in testacoda, Ickx, che lo seguiva, non pot\u00e9 evitare che le due vetture andarono a collisione, finendo entrambe nella sabbia della curva \"Texaco\". Depailler non pot\u00e9 riprendere la gara, mentre Ickx, rientrato in pista, non pot\u00e9 fare altro che andare ai box per abbandonare. Due giri dopo Clay Regazzoni, che aveva subito una foratura, fu costretto al passaggio al box. Qui ci fu una piccola incomprensione tra il pilota e i meccanici che gli cambiarono la ruota, che fece perdere a Regazzoni quasi un minuto. L'elvetico rientr\u00f2 in gara settimo.\nRonnie Peterson, secondo, fu costretto al ritiro al giro 46, dopo la rottura della trasmissione, all'altezza della \"Texaco\". Scal\u00f2 cos\u00ec secondo Denny Hulme, staccato per\u00f2 di oltre quaranta secondi dal capoclassifica Reutemann. Terzo era Hunt, a un minuto, che precedeva Vittorio Brambilla, John Watson e Clay Regazzoni.\nNei giri finali Brambilla fu passato da Watson e Regazzoni, rimando comunque all'interno della zona dei punti. Carlos Reutemann vinse, per la seconda volta nel mondiale di Formula 1, precedendo Denny Hulme, al suo ultimo podio mondiale. Terzo chiuse James Hunt, al quarto podio iridato, mentre Vittorio Brambilla, sesto, iscrisse il suo primo punto.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "2073881", "revid": "1924342", "url": "https://it.wikipedia.org/wiki?curid=2073881", "title": "London Calling (singolo)", "text": "London Calling \u00e8 un brano musicale del gruppo punk rock britannico The Clash, estratta dall'omonimo album del 1979, e pubblicata come singolo il 7 dicembre 1979.\nIl singolo ottenne un ottimo responso sia dalla critica che dal pubblico.\nTracce del singolo.\nSingolo del 7 dicembre.\nSingolo pubblicato precedentemente all'album \"London Calling\", il 7 dicembre.\nRiconoscimenti.\nNel novembre 2004, Rolling Stone posizion\u00f2 \"London Calling\" alla quindicesima posizione della lista delle 500 migliori canzoni di sempre.\nNel 2009 Bruce Springsteen ne ha fatto una rilettura in apertura per il suo concerto all'Hard Rock Calling a Londra (l'album live tratto da quell'esperienza si chiama appunto London Calling)\nCover.\nLa canzone \u00e8 stata reinterpretata da molti artisti, fra i quali:"}
{"id": "2073884", "revid": "287204", "url": "https://it.wikipedia.org/wiki?curid=2073884", "title": "Vaclav Kolousek", "text": ""}
{"id": "2073887", "revid": "281901", "url": "https://it.wikipedia.org/wiki?curid=2073887", "title": "Uranoscopus scaber", "text": "Il pesce prete o lucerna (Uranoscopus scaber) \u00e8 un pesce di mare appartenente alla famiglia Uranoscopidae di cui \u00e8 l'unico membro mediterraneo.\nDistribuzione e habitat.\n\u00c8 diffuso in tutto il mar Mediterraneo ed \u00e8 molto comune lungo le coste italiane. Vive inoltre nel mar Nero e nell'Oceano Atlantico orientale, tra la Spagna settentrionale ed il Marocco.\nIl suo habitat \u00e8 costituito dai fondi molli sabbiosi o fangosi a profondit\u00e0 tra i 15 ed oltre 100 metri.\nDescrizione.\n\u00c8 un pesce assolutamente inconfondibile a causa della testa molto grande e piatta con occhi, narici e bocca rivolti verso l'alto. La bocca \u00e8 molto grande ed armata di denti appuntiti con un'appendice vermiforme inserita sulla mandibola. Dietro l'opercolo branchiale sporge una lunga e robusta spina velenifera. Le pinne dorsali sono due: la prima \u00e8 piccola, di colore nero e di forma triangolare mentre la seconda \u00e8 lunga ed opposta alla pinna anale, le pettorali sono grandi e la pinna caudale tronca.\nIl colore \u00e8 bianco sul ventre e sulla pinna anale mentre il dorso ed i fianchi sono bruni, talvolta con macchiette chiare.\nRaggiunge i 30 cm ma normalmente i pesci pescati variano dai 15 ai 20 cm.\nBiologia.\nQuesta specie ha degli organi elettrici dietro gli occhi, le scariche che producono sono debolissime e la loro funzione non \u00e8 ben nota. Il fatto che vi sia una grossa differenza tra le caratteristiche delle scariche emesse dal maschio e dalla femmina pare suggerire che quest'attivit\u00e0 elettrica abbia un ruolo nel corteggiamento.\nAlimentazione.\n\u00c8 un predatore, si ciba principalmente di pesci ed altri piccoli animali. La sua tecnica di caccia \u00e8 caratteristica, passa quasi tutto il suo tempo infossato nel sedimento facendo sporgere solo gli occhi ed il filamento boccale che viene mosso svolgendo funzioni di esca ed attirando le prede.\nRiproduzione.\nSi riproduce in primavera-estate, uova e larve sono pelagiche, il giovane assume uno stile di vita bentonico quando misura circa 5 cm.\nPesca.\nViene catturato spesso dalle reti a strascico e da posta ed \u00e8 un ingrediente comune delle zuppe di pesce come il cacciucco livornese.\nPericolosit\u00e0.\nLe spine opercolari sono velenifere ma il veleno, poco noto, sembra meno pericoloso di quello delle tracine. Tuttavia \u00e8 molto comune per gli esseri umani venire a contatto con questi pesci durante la pesca.\nPer un primo soccorso \u00e8 utile immergere la zona colpita in acqua molto calda (anche salata) per due ore (almeno un'ora), o anche 30 minuti sotto la sabbia, poich\u00e9 il veleno \u00e8 termolabile. ."}
{"id": "2073892", "revid": "281901", "url": "https://it.wikipedia.org/wiki?curid=2073892", "title": "Pesce prete", "text": ""}
{"id": "2073894", "revid": "281901", "url": "https://it.wikipedia.org/wiki?curid=2073894", "title": "Pesce lucerna", "text": ""}
{"id": "2073896", "revid": "120945753", "url": "https://it.wikipedia.org/wiki?curid=2073896", "title": "Solutreano", "text": "Il Solutreano (21-20.000-18.000 anni fa circa) \u00e8 una \"facies\" culturale appartenente al paleolitico superiore (succede al Gravettiano e precede il Magdaleniano).\nPreistoria.\nLa cultura solutreana \u00e8 localizzabile nell'Europa occidentale, significativamente in Spagna ed in Francia. Il termine deriva dal sito di Solutr\u00e9, nel distretto di M\u00e2con, Saona e Loira, nella Francia orientale, scoperto nel 1866 dal geologo francese Henry Testot-Ferry.\nL'industria solutreana fu cos\u00ec chiamata da Gabriel de Mortillet per descrivere il secondo periodo del suo sistema cronologico, seguente il Musteriano.\nIl solutreano \u00e8 caratterizzato dalla tecnica di scheggiatura a pressione, che consente di ottenere manufatti di grande raffinatezza. Viene utilizzato anche l'osso (aghi) ed il corno.\nDurante questo periodo compaiono i primi esempi di arte rupestre (pitture nelle caverne).\nIl Solutreano \u00e8 convenzionalmente suddiviso in tre fasi:"}
{"id": "2073898", "revid": "767487", "url": "https://it.wikipedia.org/wiki?curid=2073898", "title": "Il re, le torri, gli alfieri", "text": "Il re, le torri, gli alfieri \u00e8 un film muto italiano del 1917 diretto da Ivo Illuminati, tratto dall'omonimo romanzo di Lucio D'Ambra e considerato \"uno dei film pi\u00f9 significativi della cinematografia muta italiana\". Il film, che rappresentava una delle rare opere del cinema futurista italiano, \u00e8 perduto.\nTrama.\nLa storia era una sorta di drammatizzazione di una partita a scacchi, dove i personaggi erano abbigliati come i vari pezzi e si muovevano su un pavimento a scacchiera."}
{"id": "2073900", "revid": "767487", "url": "https://it.wikipedia.org/wiki?curid=2073900", "title": "Steele MacKaye", "text": "Biografia.\nMacKaye era pieno di inventiva e di talento, era anche manager, direttore e sceneggiatore diventando uno dei pi\u00f9 famosi personaggi dell'epoca. \u00c8 divenuto celebre anche per aver diffuso le teorie di Fran\u00e7ois Delsarte negli Stati Uniti, dopo aver preso lezioni private da lui a Parigi tra il 1869 e il 1870. In seguito a questa esperienza ha ideato un metodo ginnico per gli attori, chiamandolo \"Ginnastica armonica\". \nL'incontro con Oscar Wilde.\nNegli Usa ai tempi in cui Lillie Langtry si esib\u00ec al Wallack's Theatre il 6 novembre in un'opera di Tom Taylor, Wilde in una recensione fu prodigo di complimenti anche per il teatro, ben sapendo che Steele MacKaye era stato artefice di numerosi accorgimenti, come le sedie pieghevoli, sperando in un suo coinvolgimento. Steel pensava di avere molto in comune con Wilde, perch\u00e9 aveva portato un'aria innovativa nel teatro e voleva mettere in scena le due opere di Wilde: Vera o i nichilisti e La duchessa di Padova che stava scrivendo, il che, a parer suo, li avrebbe resi immortali e credeva che insieme al suo amico avrebbero potuto conquistare il mondo."}
{"id": "2073901", "revid": "228587", "url": "https://it.wikipedia.org/wiki?curid=2073901", "title": "Hypleurochilus bananensis", "text": "La bavosa cornuta maggiore (Hypleurochilus bananensis) \u00e8 un pesce di mare appartenente alla Famiglia dei Blenniidae.\nDistribuzione e habitat.\nQuesta specie sembra limitata alle acque tropicali e subtropicali dell'Oceano Atlantico orientale, Mar Mediterraneo compreso. \u00c8 stata segnalata in Congo, Togo e Camerun e, in Mediterraneo, in Israele, Algeria, Tunisia e sulle coste italiane. Questa bavosa \u00e8 apparentemente molto rara dappertutto anche se, probabilmente, viene spesso confusa con altre specie meno rare. In Italia, recentemente \u00e8 stata segnalata solamente nel Tirreno Centrale e nello Ionio Settentrionale.\nVive a profondit\u00e0 bassissime su fondali rocciosi.\nDescrizione.\nQuesto pesce \u00e8 facilmente confondibile con altre specie di blennidi anche se ha alcuni caratteri che la rendono identificabile con assoluta certezza:\nLa livrea \u00e8 brunastra con 3-5 barre scure verticali che si estendono alla parte inferiore della pinna dorsale, pi\u00f9 vistose nella met\u00e0 superiore del corpo. Le pinne pari sono coperte di macchiette scure a formare strie irregolari, soprattutto sulla pinna caudale.\nNon supera i 12 cm.\nIl dimorfismo sessuale \u00e8 molto accentuato, soprattutto durante il periodo riproduttivo: i maschi raggiungono dimensioni superiori rispetto alle femmine, hanno il ramo principale dei tentacoli oculari enormemente sviluppato e acquisiscono una livrea dai colori vivaci, soprattutto tendenti al blu (regione cefalica in particolare).\nBiologia.\nIgnota. Sta quasi sempre nascosta in anfratti o in conchiglie."}
{"id": "2073902", "revid": "2039709", "url": "https://it.wikipedia.org/wiki?curid=2073902", "title": "High school", "text": "Con il termine High school (inglese: \"scuola superiore\") si intende in alcune parti del mondo (in particolare Scozia, Nord America e Australia) un ente che fornisce in tutto o in parte l'istruzione secondaria, cio\u00e8 quella fase del percorso scolastico tra la scuola primaria e l'universit\u00e0, compresa solitamente tra i 13 e i 18 anni d'et\u00e0. L'et\u00e0 di accesso a questo livello di scuola varia in funzione del paese e all'interno di una stessa giurisdizione. In Nuova Zelanda e parti di Australia e Canada, \"high school\" \u00e8 sinonimo di scuola secondaria.\nNegli Stati Uniti coincide di norma con la scuola superiore del sistema italiano.\nNegli USA.\nCi sono 4 anni di high school: freshmen, sophomores, juniors e seniors. Gli studenti, per prendere il diploma nel loro senior year, devono cominciare a raccogliere crediti dal loro freshmen year. A differenza della scuola italiana, negli USA gli studenti possono scegliere i corsi da seguire, dando la precedenza alle materie obbligatorie per prendere la graduation e successivamente alle materie che, invece danno semplicemente crediti. Inoltre se si \"fallisce\" un corso, non si ripete l'anno, ma l'anno successivo si deve seguire sia il corso di livello precedente (quello \"fallito\") che quello di livello successivo (ad esempio, se un freshman viene bocciato in letteratura americana 1, l'anno successivo (sophomore year) deve seguire letteratura americana 1 e 2 e passarli entrambi per avere credito pieno). L'anno \u00e8 suddiviso in sei bimestri. La scala di valutazione \u00e8 in lettere (A, B, C, D, E, F) ed \u00e8 basata sulle percentuali. A met\u00e0 anno, alla fine del terzo bimestre ci sono i \"mid term exam\" ovvero degli esami su tutto il programma fatto fino a quel punto. A fine anno invece ci sono i \"final\", che invece si basano su tutto il programma dell'anno. Gli esami sono obbligatori per gli studenti che hanno una media inferiore alla C, per gli studenti che hanno una media della B con un giorno di assenza e per gli studenti che hanno una media della A ma con pi\u00f9 di tre giorni di assenza.\nI compiti in classe possono essere test a crocette, saggi da scrivere o dimostrazioni pratiche, a discrezione dell'insegnante o a seconda della materia. I corsi che vengono offerti a scuola sono molteplici e comprendono ambiti molto diversi, vanno dalle materie tradizionali - matematica, studi sociali, scienze, geografia, letteratura, storia, educazione fisica, lingue, educazione civica, economia, arte - ad altri tipi di corsi come arte del dialogo o \"speech\", teatro, cucina, \"cheerleading\", architettura della rete (web design), scrittura creativa.\nOgni scuola ha la sua squadra di football e il suo team di \"cheerleader\", vengono anche offerte molte altre attivit\u00e0 sportive, come basket, baseball, nuoto, softball, dance team. \nInoltre esistono i vari club a cui ci si pu\u00f2 iscrivere (club di spagnolo, club di arte e design, il coro o \"glee\" ecc). Ogni insegnante ha la sua classe e sono gli studenti a spostarsi per raggiungere il corso. \nCi sono materie obbligatorie per tutti gli studenti che devono essere seguite per un numero di anni, le altre materie possono essere scelte in base a interessi personali.\nI corsi obbligatori sono:\nVi sono altri corsi facoltativi, che servono per aumentare i crediti.\nIn Canada.\nLe scuole superiori, chiamate High School, durano quattro anni e sono organizzate in corsi.\nI corsi obbligatori variano secondo la provincia e cambiano durante il corso del tempo. I primi anni sono pi\u00f9 numerosi i corsi obbligatori: man mano diventano di meno.\nAlcuni esempi di corsi facoltativi sono:\nIn Italia.\nIn Italia le High School statunitensi sono classificate come scuole internazionali e si trovano in ogni base NATO. Oltre a tutti i ragazzi i cui genitori lavorano per la NATO, possono frequentarle anche ragazzi italiani che non rientrano nella NATO. Le High School in Italia si trovano:"}
{"id": "2073904", "revid": "204012", "url": "https://it.wikipedia.org/wiki?curid=2073904", "title": "Steele Mackaye", "text": ""}
{"id": "2073907", "revid": "281901", "url": "https://it.wikipedia.org/wiki?curid=2073907", "title": "Bavosa cornuta maggiore", "text": ""}
{"id": "2073909", "revid": "287204", "url": "https://it.wikipedia.org/wiki?curid=2073909", "title": "LaMont Jordan", "text": "Carriera professionistica.\nNew York Jets.\nDopo avere giocato al college a football con i Maryland Terrapins, Jordan al draft NFL 2001 \u00e8 stato selezionato come 49\u00aa scelta dai New York Jets. Ha debuttato nella NFL il 9 settembre 2001 contro gli Indianapolis Colts indossando la maglia numero 34. Nei suoi 4 anni \u00e8 stato sempre la riserva di Curtis Martin.\nOakland Raiders.\nDopo esser diventato \"free agent\" firma con i Raiders un contratto di 5 anni per un totale di 27,5 milioni di dollari. Al primo anno si guadagna il primo posto nelle ricezioni di tutta la NFL con 70 ricezioni.\nIl 19 novembre 2006 durante la partita contro i Kansas City Chiefs si \u00e8 distorto il legamento collaterale medio del ginocchio, a causa di questo infortunio ha saltato il resto della stagione.\nL'anno successivo durante l'incontro con i Miami Dolphins \u00e8 uscito per una botta alla schiena, l'ha sostituito Justin Fargas che poi ha preso il suo posto da titolare. Il 25 luglio 2008 \u00e8 stato svincolato.\nNew England Patriots.\nIl 26 luglio 2008 firma un contratto di un anno con i Patriots. Ha scelto il numero di maglia 32, ma trova pochi spazi.\nDenver Broncos.\nIl 4 marzo 2009 firma con i Broncos un contratto di due anni per 2,5 milioni di dollari. Ha mantenuto il numero 32, anche in quest'anno non riesce a riemergere dal suo ruolo di 3\u00ba running back. Il 23 febbraio 2010 \u00e8 stato svincolato."}
{"id": "2073910", "revid": "66387", "url": "https://it.wikipedia.org/wiki?curid=2073910", "title": "Pregiudizi legati al numero 13", "text": ""}
{"id": "2073912", "revid": "767487", "url": "https://it.wikipedia.org/wiki?curid=2073912", "title": "Jean-Pierre Buffi", "text": "Biografia.\nJean Pierre Buff\u00ec \u00e8 nato a Firenze, dove si \u00e8 laureato in architettura. Nel 1964 si \u00e8 trasferito a Parigi per lavorare da Jean Prouv\u00e9. Nel 1979 forma con Marianne Buffi uno studio di architettura ed urbanistica, che diventa \"BUFFI Associ\u00e9s\" nel 1995."}
{"id": "2073916", "revid": "1543377", "url": "https://it.wikipedia.org/wiki?curid=2073916", "title": "Marco Gemmani", "text": "Biografia.\nSi diploma in violino, composizione e direzione corale presso il Conservatorio di Bologna.\nNel 1990 assume la cattedra di Musica Corale e Direzione di Coro al Conservatorio \"Benedetto Marcello\" di Venezia, istituto presso il quale ricopre la cattedra di vicedirettore. Dal 1991 al 2000 \u00e8 Maestro di cappella della Cattedrale di Rimini.\nNel marzo 2000 \u00e8 stato nominato dal Patriarca di Venezia Card. Marco C\u00e9 Maestro di Cappella della Basilica di San Marco a Venezia succedendo, cos\u00ec, al Maestro Roberto Micconi. Si tratta del secondo direttore della Marciana di origine riminese, dopo il grande Matteo Tosi, che resse l'istituzione nella prima met\u00e0 del XX secolo.\nPubblicazioni.\n\u00c8 autore di numerose trascrizioni e ricerche musicologiche nel campo della polifonia vocale antica e pi\u00f9 in particolare sulla musica veneziana.\nHa pubblicato due libri sui compositori riminesi Alessandro Grandi (1993) e Giovanni Piccioni (1995). Nel 1999 pubblica un'edizione critica con la trascrizione integrale del IV Libro di Laudi della Congregazione dell'Oratorio di Francesco Soto. Ha curato diverse mostre di cui una, nel 1994, su Giovanni Pierluigi da Palestrina.\nDiscografia.\nHa al suo attivo diverse registrazioni e cd per le etichette Frequenz e Denon. Alcuni titoli:"}
{"id": "2073917", "revid": "256896", "url": "https://it.wikipedia.org/wiki?curid=2073917", "title": "Parablennius zvonimiri", "text": "La bavosa cervina (Parablennius zvonimiri) \u00e8 un pesce di mare appartenente alla famiglia Blenniidae.\nDescrizione e habitat.\nEndemica del mar Mediterraneo e del mar Nero.\nVive in ambienti scogliosi ricchi di rifugi e di vegetazione preferendo ambienti ombreggiati a profondit\u00e0 di almeno 1 metro.\nDescrizione.\nEstremamente simile a \"Parablennius incognitus\" con la quale \u00e8 stata certamente confusa complicando non poco lo studio di queste specie. I tentacoli sopraorbitari sono suddivisi in 4-8 filamenti, divisi fin dalla base di cui il primo pi\u00f9 lungo e pi\u00f9 spesso. Entrambe le narici portano tentacoli, la posteriore ne ha uno singolo, l'anteriore ne porta uno suddiviso di solito in 3 parti. Tutta la testa \u00e8 cosparsa di piccoli tentacoli in forma di peli, tuttavia lo sviluppo di queste appendici \u00e8 molto variabile.\nLa livrea \u00e8 variabilissima, in genere sui toni del bruno con macchiette e puntini diversi da individuo ad individuo, sono sempre presenti una macchia pi\u00f9 scura, di solito ben definita alla base della pinna caudale ed una serie di macchiette bianche sul dorso, intervallate a striature scure. Il maschio riproduttore ha tinte molto pi\u00f9 uniformi, spesso vivaci e tentacoli molto pi\u00f9 sviluppati.\nRaggiunge gli 8 cm.\nRiproduzione.\nSimile a quella di Parablennius incognitus a cui si rimanda.\nAcquariofilia.\n\u00c8 considerata una specie facile da allevare in acquario."}
{"id": "2073919", "revid": "281901", "url": "https://it.wikipedia.org/wiki?curid=2073919", "title": "Bavosa cervina", "text": ""}
{"id": "2073920", "revid": "1305772", "url": "https://it.wikipedia.org/wiki?curid=2073920", "title": "Arkils tingstad", "text": "Arkils tingstad (Thing di Arkil) \u00e8 un sito archeologico risalente all'era vichinga sito nell'Uppland, Svezia e distante pochi chilometri da Stoccolma. Il sito \u00e8 composto da un recinto rettangolare di massi e da due pietre runiche.\nIl recinto e le iscrizioni furono creati dal clan Sk\u00e5lhamra, responsabile anche dell'erezione delle pietre runiche di Risbyle, il che sembra testimoniare che il clan avesse possedimenti su entrambe le sponde del lago Vallentunasj\u00f6n. Inoltre lo stesso clan produsse la pietra runica U 100 e un percorso dentro il bosco.\nGli studiosi sono in disaccordo in merito alla funzione del Thing; alcuni credono che tutte le persone che vivevano nelle vicinanze del sito potessero amministrare la giustizia locale e prendere decisioni comunitarie. Altri credono che il luogo era utilizzato solo dai capoclan, i quali poi comunicavano alla popolazione le loro decisioni, oppure interrogavano e punivano all'occorrenza i loro subalterni.\nPrima della cristianizzazione della Scandinavia, i riti sacrificali (bl\u00f3t) erano eseguiti solo da capoclan e dai potenti del luogo. Quando arriv\u00f2 il cristianesimo, i riti di centrale importanza della comunit\u00e0 divennero quelli cristiani e in particolare il battesimo. \u00c8 possibile che il clan Sk\u00e5lhamra cre\u00f2 il sito in modo che i sacerdoti di Sigtuna potessero battezzare gli abitanti delle sponde del lago. Le inscrizioni dimostrano che il sito non ebbe nessun rapporto con il paganesimo scandinavo.\nGli studiosi hanno datato il Thing verso il 1010 basandosi sullo stile delle inscrizioni che risultano di qualche decennio pi\u00f9 vecchie rispetto alle pietre runiche di Jarlabanke, le quali raccontano la creazione di un altro Thing.\nPietre runiche.\nLe traduzioni seguenti sono basate su rundata. La trascrizione delle rune in antico norreno standardizzato si basa sullo svedese e sul danese per facilitare la comparazione con le inscrizioni.\nU 225.\nQuesta pietra fu incisa dal \"maestro delle rune\" di nome Gunnar.\nTraslitterazione in caratteri latini.\n... uk * arkil * uk * kui * \u00fei * kari\u00feu * iar * \u00feiksta\u00fe ... ...unu * iki mirki * maii * uir\u00fea * \u00fean * ulfs * suni * ifti * kir... ...i * suina * at * sin * fa\u00feur\nTrascrizione in antico norreno.\n\"[Ulfkell](?) ok Arnkell ok Gyi \u00fe\u00e6i g\u00e6r\u00f0u hiar \u00feingsta\u00f0 ... [M]unu \u00e6igi m\u00e6rki m\u00e6ii ver\u00f0a, \u00fean Ulfs syni \u00e6fti g\u00e6r[\u00f0u], [sniall]i sv\u00e6ina, at sinn fa\u00f0ur.\"\nTraduzione in Italiano.\nUlfkell(?) e Arnkell e G\u00fdi, costruirono il Thing qui... Nessun punto di riferimento sar\u00e0 mai pi\u00f9 (grande), quanto (quello) che i figli di Ulfr fecero in sua memoria; valenti ragazzi in memoria del loro padre.\nU 226.\nAnche questa pietra runica fu scolpita da Gunnar.\nTraslitterazione in caratteri latini.\nristu * stina * uk * staf * uan * uk * in * mikla * at * iartiknum uk kuri\u00fei * kas at * uiri * \u00feu mon i krati * kiatit lata kunar ik stin\nTrascrizione in antico norreno.\n\"R\u00e6istu st\u00e6ina ok staf unnu(?) ok inn mikla at iarteknum. Ok Gyri\u00f0i gats at veri. \u00dey man i grati getit lata. Gunnarr hiogg st\u00e6in.\"\nTraduzione in Italiano.\n(Essi) eressero pietre e produssero personale(?) e il grande segno (di acclamazione); Gyr\u00ed\u00f0r fu anche un caro marito: egli sar\u00e0 quindi commemorato nel pianto. Gunnar incise le pietre."}
{"id": "2073921", "revid": "51535", "url": "https://it.wikipedia.org/wiki?curid=2073921", "title": "Tom Nook", "text": ""}
{"id": "2073922", "revid": "14691", "url": "https://it.wikipedia.org/wiki?curid=2073922", "title": "Hector Pieterson Memorial Museum", "text": ""}
{"id": "2073930", "revid": "125050391", "url": "https://it.wikipedia.org/wiki?curid=2073930", "title": "Charlottesville", "text": "Charlottesville \u00e8 una citt\u00e0 degli Stati Uniti d'America, in Virginia, nella contea di Albemarle di cui \u00e8 il capoluogo.\nAl censimento del 2007 la popolazione era di abitanti.\nStoria.\n\u00c8 cos\u00ec nominata in onore di Carlotta di Meclemburgo-Strelitz, la regina consorte del Re Giorgio III del Regno Unito. Fu fondata nel 1762.\nNei pressi di Charlottesville \u00e8 situato il Monticello, la residenza di Thomas Jefferson, uno dei fondatori degli Stati Uniti, che vi mor\u00ec nel 1826. A Jefferson \u00e8 dovuta anche la costituzione della locale Universit\u00e0 della Virginia. L'UNESCO ha classificato entrambi gli edifici come Patrimonio dell'umanit\u00e0.\nA Charlottesville abit\u00f2 anche un altro presidente statunitense, James Monroe, celebre per aver formulato la famosa Dottrina Monroe. Oltre ai due presidenti, a causa del buon clima e della relativa vicinanza di Washington abitarono o abitano a Charlottesville un centinaio di persone famose. La citt\u00e0 \u00e8 salita alle cronache a causa dell'incidente ivi subito da uno di questi, l'attore Christopher Reeve, conosciuto per aver impersonificato Superman nell'omonimo film.\nDisordini causati dai gruppi neo-nazisti del 2017.\nIl 12/08/2017, a causa di una manifestazione dell'estrema destra e gruppi simili, si sono verificati parecchi incidenti e una contro manifestante, Heather Heyer, ha perso la vita dopo essere stata investita.\nI manifestanti erano membri della estrema destra e della alt-right, neo-Confederati, nazionalisti bianchi del Ku Klux Klan, neonazisti e varie milizie di destra. I manifestanti cantavano slogan razzisti e antisemiti, portavano fucili semiautomatici, svastiche, simboli nazisti (come la runa odale, il sole nero e la croce di ferro), i valknut, le bandiere confederate, le croci Deus Vult, le bandiere e altri simboli di vari gruppi anti-musulmani e antisemiti. Gli obiettivi dichiarati dagli organizzatori includevano l'unificazione del movimento nazionalista bianco americano e l'opposizione alla rimozione di una statua di Robert E. Lee dall'Emancipation Park di Charlottesville.\nIl raduno \u00e8 avvenuto nel momento storico susseguito alle polemiche generate dalla rimozione dei monumenti confederati in tutto il paese in risposta alla sparatoria della chiesa di Charleston nel 2015. L'evento \u00e8 diventato violento dopo che i manifestanti si sono scontrati con gli estremisti di sinistra (Antifa, Redneck Rebels e altri), generando oltre 30 feriti. La mattina del 12 agosto, il governatore della Virginia Terry McAuliffe dichiar\u00f2 lo stato di emergenza, affermando che la sicurezza pubblica non poteva essere salvaguardata senza ulteriori poteri. Nel giro di un'ora, la polizia statale della Virginia dichiar\u00f2 il raduno come illegale. Verso le 13:45, un suprematista bianco ha lanciato la sua auto contro una folla di contro-manifestanti a circa 800 metri dal luogo del raduno, uccidendo Heather Heyer e ferendo 19 persone. Il presunto autore James Alex Fields Jr., \u00e8 stato arrestato e accusato di omicidio di secondo grado.\nNel dicembre 2017, le accuse sono state per omicidio di primo grado. Il procuratore generale Jeff Sessions descrisse l'attacco come terrorismo interno ai danni dei contro-manifestanti, e le autorit\u00e0 iniziarono un'indagine sui diritti civili. Il 27 giugno 2018, James Alex Fields Jr. \u00e8 stato accusato di pi\u00f9 reati di odio.\nLe dichiarazioni del presidente Donald Trump sui fatti di Charlottesville hanno scatenato una serie di reazioni negative. Nella sua dichiarazione iniziale sulla manifestazione, Trump non ha esplicitamente denunciato i suprematisti bianchi, condannando invece \"l'odio, il bigottismo e la violenza da molte parti\". La sua affermazione e le sue successive rettifiche, in cui si riferiva anche a \"persone perbene da entrambe le parti\", sono state viste dai critici come un'implicita equiparazione tra i manifestanti suprematisti bianchi e le contro-manifestazioni antirazziste, e sono state interpretate da molti come una manifestazione di solidariet\u00e0 con la causa suprematista. Il Comitato nazionale repubblicano ha invece condannato esplicitamente gli eventi di Charlottesville. Il NAACP ha chiesto al Presidente di allontanare dalla sua cerchia di collaboratori Steve Bannon, figura di spicco dell'alt-right americana ed ex membro del Consiglio per la sicurezza nazionale. Solo in una seconda dichiarazione il presidente ha esplicitamente condannato il razzismo e il suprematismo bianco, definendoli \"ripugnanti\".\nGli scontri hanno scatenato una reazione contro gruppi bianchi di supremazia in tutti Stati Uniti. Nel primo anniversario della manifestazione, l'11 e il 12 agosto 2018, \u00e8 stato organizzato un nuovo raduno dei suprematisti bianchi a Washington DC: parallelamente, sia nella capitale statunitense che a Charlottesville, ha avuto luogo una manifestazione commemorativa per la vittima degli scontri del 2017.\nAmministrazione.\nGemellaggi.\nCharlottesville \u00e8 gemellata con 4 citt\u00e0:"}
{"id": "2073934", "revid": "256896", "url": "https://it.wikipedia.org/wiki?curid=2073934", "title": "Parablennius incognitus", "text": "La bavosa mediterranea (Parablennius incognitus) \u00e8 un pesce di mare appartenente alla famiglia Blenniidae.\nDistribuzione e habitat.\n\u00c8 una specie endemica del mar Mediterraneo. La sua presenza nel mar Nero \u00e8 da accertarsi.\nVive in acque bassissime, spesso in zone esposte alla furia delle onde, su fondi scogliosi ricchi di vegetazione.\nDescrizione.\nSimile a \"Parablennius zvonimiri\". I tentacoli sopraorbitari sono costituiti di un filamento pi\u00f9 lungo anteriore dalla cui parte posteriore si dipartono 4 o 5 ramificazioni; questi tentacoli sono molto pi\u00f9 lunghi nel maschio. Il tentacolo nasale (solo sulla narice anteriore) ha due filamenti. Per il resto un tipico blennide, la pinna dorsale ha una modesta intaccatura centrale.\nLa livrea, pur variabile come in quasi tutti i blennidi ha alcune caratteristiche specifiche:\nI maschi in amore presentano colori vivaci, gialli o arancioni.\nRiproduzione.\nSimilmente agli altri blennidi il maschio cura le uova che vengono deposte in una tana.\nAlimentazione.\nSoprattutto basata su Crostacei, principalmente Cirripedi.\nNota tassonomica.\n\u00c8 stata a lungo considerata una sottospecie di \"Blennius ponticus\". \u00c8 stata inoltre spesso confusa con l'affine bavosa cervina."}
{"id": "2073936", "revid": "436907", "url": "https://it.wikipedia.org/wiki?curid=2073936", "title": "Laidback Luke", "text": "Biografia.\nLaidback Luke, pseudonimo di Lucas Cornelis van Scheppingen, entra nel mondo della musica iniziando a suonare la chitarra. \u00c8 il fondatore della casa di produzione olandese Mixmash Records e, nel 2013, apre una sua sublabel chiamata Ones To Watch Records.\nIl 1\u00ba ottobre 2012 si sposa con la DJ e produttrice Gina Turner con cui ha una figlia di nome EvaLina. Nel 2017 Laidback Luke annuncia la sua separazione dalla Turner.\nIl 22 febbraio 2020 sposa la fidanzata Ashley, con una cerimonia a San Antonio (Texas).\nCuriosit\u00e0.\n\u2022 Conduce il podcast della casa di produzione Mixmash Records su iTunes intitolato \"Mixmash Radio\""}
{"id": "2073941", "revid": "256896", "url": "https://it.wikipedia.org/wiki?curid=2073941", "title": "Parablennius pilicornis", "text": "La bavosa africana (Parablennius pilicornis) \u00e8 un pesce di mare appartenente alla famiglia Blenniidae.\nDistribuzione e habitat.\nQuesto blennide ha una distribuzione di tipo anfiatlantico, ovvero su entrambi i lati dell'Oceano Atlantico. Sul lato americano \u00e8 diffuso tra la Florida ed il Brasile mentre ad est si trova lungo le coste africane e nel mar Mediterraneo occidentale dove \u00e8 segnalato nel golfo del Leone, in Spagna, Algeria e Marocco. Recentissima la segnalazione in acque italiane. Questa specie tropicale ha colonizzato stabilmente il mar Mediterraneo, dove \u00e8 in netta espansione, solo da pochi anni, si suppone a causa della tropicalizzazione di questo mare.\nVive in acque basse su fondi scogliosi ricchi di alghe.\nDescrizione.\nQuesta specie \u00e8 abbastanza facilmente confondibile con altri membri del Genere. Ha tentacoli sopraorbitari di solito con 4 filamenti, tutti uguali nella femmina mentre nel maschio il primo \u00e8 un po' pi\u00f9 lungo.\nLa livrea \u00e8 estremamente variabile: i maschi sono molto scuri con una macchia all'estremit\u00e0 anteriore della pinna dorsale, mentre altri individui possono essere completamente giallo oro o biancastri con una banda nera longitudinale (distinguibili da Parablennius rouxi poich\u00e9 c'\u00e8 un'altra linea nera longitudinale subito sotto la pinna dorsale).\nLa livrea pi\u00f9 comune \u00e8 bruna con macchie e fasce scure sui fianchi a formare una serie di disegni a forma di \"H\" sui fianchi. Sono comunque sempre presenti dei disegni chiari a \"nido d'ape\" sulle guance. Una carrellata di colorazioni che questa specie pu\u00f2 assumere sono presentate nella galleria qui sotto.\nRiproduzione.\nSi riproduce in estate con modalit\u00e0 simili a quelle degli altri Blenniidae."}
{"id": "2073942", "revid": "281901", "url": "https://it.wikipedia.org/wiki?curid=2073942", "title": "Bavosa africana", "text": ""}
{"id": "2073943", "revid": "281901", "url": "https://it.wikipedia.org/wiki?curid=2073943", "title": "Bavosa mediterranea", "text": ""}
{"id": "2073945", "revid": "388006", "url": "https://it.wikipedia.org/wiki?curid=2073945", "title": "Christine Elise", "text": "Carriera.\nDopo essersi diplomata alla \"Boston Latin School\" nel 1983, Elise viene scelta per un ruolo ricorrente nel serial TV \"China Beach\". Dopo aver interpretato Kyle nel film horror \"La bambola assassina 2\", ottiene un altro ruolo ricorrente nel popolare telefilm \"Beverly Hills 90210\", dove interpreta il personaggio di Emily Valentine. In seguito lavorer\u00e0 in \"E.R. - Medici in prima linea\" e nei film \"Punto zero\" con Viggo Mortensen e \"Limite estremo\" con Wesley Snipes. Ha lavorato anche come fotografa, con il nome di Christine McCarty. Ritorna nel suo vecchio ruolo di Kyle nel film del 2017, \"Il culto di Chucky\"."}
{"id": "2073947", "revid": "256896", "url": "https://it.wikipedia.org/wiki?curid=2073947", "title": "Parablennius tentacularis", "text": "La bavosa cornuta (Parablennius tentacularis) \u00e8 un pesce di mare appartenente alla famiglia Blenniidae.\nDistribuzione e habitat.\nQuesta specie, oltre che nel mar Mediterraneo occidentale e nel mar Nero vive nell'Oceano Atlantico orientale tra il golfo di Guascogna a nord ed un punto imprecisato della costa africana a sud.\nVive soprattutto tra gli scogli ricchi di sedimento, o anche tra le posidonie, sempre a profondit\u00e0 non superiori ai 10 metri.\nDescrizione.\nI tentacoli sopraorbitari sono molto lunghi (soprattutto nei maschi), carnosi e con alcune brevi ramificazioni sul lato posteriore; vengono spesso tenuti rivolti in avanti. La pinna dorsale non \u00e8 incisa.\nLa livrea \u00e8 variabile ma comunque ci sono delle ornamentazioni scure sui fianchi con andamento a \"zig zag\", all'estremit\u00e0 superiore della pinna dorsale spesso \u00e8 presente una macchia scura.\nAlimentazione.\nBasata su piccoli Crostacei.\nRiproduzione.\nAvviene nella tarda primavera."}
{"id": "2073948", "revid": "281901", "url": "https://it.wikipedia.org/wiki?curid=2073948", "title": "Bavosa cornuta", "text": ""}
{"id": "2073949", "revid": "647919", "url": "https://it.wikipedia.org/wiki?curid=2073949", "title": "Daitoseikiki", "text": ""}
{"id": "2073951", "revid": "276491", "url": "https://it.wikipedia.org/wiki?curid=2073951", "title": "Arte rupestre", "text": ""}
{"id": "2073954", "revid": "183666", "url": "https://it.wikipedia.org/wiki?curid=2073954", "title": "Bobby Bacala", "text": ""}
{"id": "2073957", "revid": "120998883", "url": "https://it.wikipedia.org/wiki?curid=2073957", "title": "Porta dei Paesi Catalani", "text": "La Porta dei Paesi catalani (in catalano \"Porta dels Pa\u00efsos Catalans\", in francese \"Porte des Pays catalans\", in spagnolo \"Puerta de los Pa\u00edses Catalanes\") \u00e8 un'architettura di Emili Armengol, che segna l'inizio dei Paesi catalani a Salses-le-Ch\u00e2teau (Salses in catalano), nel Pirenei Orientali (Linguadoca-Rossiglione) in Francia.\nProgettata nel 1983, venne inaugurata domenica 28 settembre 2003, dopo 20 anni dal progetto, poco a nord di Salses-le-Ch\u00e2teau. La sua concezione e la sua costruzione fu opera dell'Unione per la Regione Catalana.\nGuardandola dall'alto ricorda un falcetto, alludendo chiaramente all'inno catalano Els Segadors (\"I mietitori\")."}
{"id": "2073973", "revid": "516455", "url": "https://it.wikipedia.org/wiki?curid=2073973", "title": "Eluana Englaro", "text": "Il suo caso divenne una lunga vicenda giudiziaria tra la famiglia sostenitrice dell'interruzione del trattamento e la giustizia italiana, divenendo anche un caso politico.\nIl fine vita.\nLa richiesta della famiglia di interrompere l'alimentazione forzata, considerata un inutile accanimento terapeutico, scaten\u00f2 in Italia un notevole dibattito sui temi legati alle questioni di fine vita.\nDopo un lungo iter giudiziario, l'istanza \u00e8 stata accolta dalla magistratura per mancanza di possibilit\u00e0 di recupero della coscienza, ed in base alla volont\u00e0 della ragazza, ricostruita tramite testimonianze. Diverse amiche intime della giovane riferirono che, avendo appreso di un gravissimo incidente stradale che aveva coinvolto un amico rimasto in coma, Eluana aveva dichiarato che sarebbe stato preferibile morire che sopravvivere privi di coscienza e volont\u00e0 e completamente dipendenti dalle cure altrui, ammettendo anche di aver pregato perch\u00e9 l'amico si spegnesse senza ulteriori sofferenze ed umiliazioni. In un'altra occasione, commentando un analogo episodio che aveva coinvolto un compagno di scuola morto in un incidente di moto, Eluana aveva dichiarato: \"nella disgrazia \u00e8 stato fortunato a morire subito\". Proprio discutendo in famiglia della tragedia capitata all'amico, la giovane aveva dichiarato anche ai propri genitori che non avrebbe potuto tollerare che lo stesso capitasse a lei e che per quanto la riguardava avrebbe preferito la morte rispetto ad una sopravvivenza del genere ed aveva ripetutamente chiesto loro di non permettere mai che qualcosa del genere le capitasse.\nIl caso Englaro fu alimentato anche da notizie soggettive e divergenti riguardo alle sue reali condizioni fisiche. Vi fu chi dichiar\u00f2 ad esempio che la giovane era in grado di deglutire, nonostante, a seguito dell'incidente che l'aveva coinvolta, avesse riportato una paresi dalla nuca in gi\u00f9 che le impediva non solo la deglutizione di cibi solidi ma anche della stessa saliva, al punto che la donna era mantenuta costantemente girata di fianco per evitare rigurgiti e soffocamento. Persino durante gli ultimi giorni di vita della donna, si rincorsero sui media dichiarazioni contrastanti e spesso assai fantasiose circa le reali condizioni di Eluana, con numerose persone non meglio identificate che asserivano di averle fatto visita presso l'hospice di Udine ove si trovava, trovandola \"bellissima\" e \"tranquilla\"; ci\u00f2 malgrado la struttura sanitaria fosse costantemente presidiata e la stanza dove la giovane si trovava fosse controllata costantemente proprio al fine di non permettere l'ingresso di estranei al di fuori del padre e del personale sanitario. La vicenda della giovane Eluana e della battaglia intrapresa dalla sua famiglia perch\u00e9 le sue volont\u00e0 venissero rispettate, al di l\u00e0 del clamore mediatico suscitato, ha contribuito a portare alla luce alcune gravi lacune del sistema giuridico italiano per quanto riguarda vicende bioetiche analoghe, riaprendo il dibattito su una eventuale legge che prenda in considerazione forme di testamento biologico.\nVicende giudiziarie.\nL'incidente stradale avvenne il 18 gennaio 1992, al ritorno da una festa a Pescate, paese alle porte di Lecco; la giovane Eluana, che aveva da poco compiuto 21 anni e frequentava la Facolt\u00e0 di Lingue all'Universit\u00e0 Cattolica del Sacro Cuore di Milano, perse il controllo dell'automobile a causa del fondo stradale gelato e si schiant\u00f2 contro un palo della luce e quindi contro un muro, riportando lesioni craniche gravissime ed una frattura con slivellamento della seconda vertebra che caus\u00f2 un'immediata paresi di tutti e quattro gli arti. All'arrivo dei soccorsi, la giovane era in coma.\nDopo alcuni mesi nel reparto di Terapia Intensiva degli ospedali di Lecco e Sondrio, Eluana usc\u00ec dal coma ma, proprio a causa delle lesioni cerebrali estese ed irreversibili, fu dichiarata in stato vegetativo, condizione che esclude la coscienza di s\u00e9 e del mondo circostante e la possibilit\u00e0 di comunicare o interagire in alcun modo con l'ambiente esterno, relegando il paziente in una condizione tendenzialmente perpetua di totale incoscienza.\nSecondo dichiarazioni della famiglia Englaro, appena resisi conto della situazione disperata di Eluana, i genitori hanno iniziato a chiedere ai medici la sospensione dei trattamenti, rappresentando loro che la propria figlia aveva ripetutamente affermato di non desiderare inutili accanimenti terapeutici.\nIl padre di Eluana, Beppino Englaro, dal 1999 chiese ripetutamemente per via giudiziaria la sospensione dell'alimentazione artificiale e delle terapie a cui era sottoposta la figlia, portando a supporto della richiesta diverse testimonianze di amiche della figlia volte a dimostrare l'inconciliabilit\u00e0 dello stato in cui si trovava e del trattamento di sostegno forzato che le consentiva artificialmente di sopravvivere (alimentazione/idratazione mediante sondino naso-gastrico) con le sue precedenti convinzioni sulla vita e sulla dignit\u00e0 individuale.\nIl procedimento arriv\u00f2 fino alla Corte di cassazione, che nel marzo 2006 respinse le richieste della famiglia Englaro per un vizio del procedimento. Il ricorso, a suo tempo, non fu notificato ad alcuna controparte portatrice di un interesse contrario a quello di Eluana Englaro. Il ricorso fu presentato ai sensi del citato articolo 32 della Costituzione: \u00abNessuno pu\u00f2 essere obbligato a un determinato trattamento sanitario se non per disposizione di legge. La legge non pu\u00f2 in nessun caso violare i limiti imposti dal rispetto della persona umana\u00bb.\nA seguito di un nuovo ricorso del padre, la Corte di Cassazione rinvi\u00f2 il caso \u00abad una diversa sezione della Corte d'Appello di Milano\u00bb.\nLa , depositata il 16 ottobre 2007, stabil\u00ec due presupposti necessari per poter autorizzare l'interruzione dell'alimentazione artificiale:\nCon il , la Corte d'Appello civile di Milano autorizz\u00f2 Beppino Englaro, in qualit\u00e0 di tutore, ad interrompere il trattamento di idratazione ed alimentazione forzata che manteneva in vita Eluana per \u00abmancanza della bench\u00e9 minima possibilit\u00e0 di un qualche, sia pure flebile, recupero della coscienza e di ritorno ad una percezione del mondo esterno\u00bb.\nLe Suore Misericordine, che dal 1994 in poi si occuparono di Eluana presso la casa di cura Beato Luigi Talamoni di Lecco, si rifiutarono di interrompere l'idratazione e l'alimentazione forzate manifestando la disponibilit\u00e0 a continuare ad assistere la donna e chiedendo al padre di abbandonare Eluana alle loro cure e dimenticarsi di lei. Per tale motivo il padre decise di trasferire la figlia presso altra struttura ove dare seguito alle sue volont\u00e0 (certificate nel decreto attraverso le testimonianze).\nA seguito della decisione della Corte di Cassazione vi furono varie manifestazioni, come quella a favore promossa dai Radicali Italiani e quella contraria promossa dal giornalista Giuliano Ferrara, che aveva invitato la cittadinanza a depositare, davanti al Duomo di Milano, bottigliette di acqua in segno di protesta simbolica. Furono inoltre presentati alcuni appelli, come quello dell'associazione Scienza &amp; Vita e quello del giornalista Magdi Allam favorevoli alla continuazione delle cure e, sul versante opposto, quello dei Radicali di Lecco.\nL'8 aprile 2016 una sentenza del TAR condanna la Regione Lombardia a pagare un risarcimento danni di circa 143.000 euro per la decisione via decreto, presa nel 2008 dall'allora presidente Roberto Formigoni, di vietare la sospensione delle terapie.\nLa prima iniziativa politica.\nIn riferimento a quest'ultima sentenza, entrambi i rami del Parlamento italiano votarono la promozione di un conflitto di attribuzione contro la Corte di Cassazione, ritenendo che la sentenza dell'ottobre 2007 costituisse \u00abun atto sostanzialmente legislativo, innovativo dell'ordinamento normativo vigente\u00bb, come indicato dalla relazione di maggioranza della Commissione Affari Costituzionali annunciata in aula il 22 luglio 2008. Tale atto fu respinto dalla Corte costituzionale.\nLa procura della Repubblica di Milano present\u00f2 a sua volta ricorso contro il decreto della Corte d'appello. La successiva dichiarazione d'inammissibilit\u00e0 da parte della Cassazione scaten\u00f2 ulteriori polemiche.\nIl 13 novembre 2008 la Corte di Cassazione respinse il ricorso della procura di Milano contro l'interruzione di alimentazione e idratazione artificiale, accogliendo cos\u00ec la volont\u00e0 del padre di Eluana. Nel merito del provvedimento alcuni giuristi criticarono le motivazioni con cui la Cassazione rigett\u00f2 il ricorso del pubblico ministero.\nIl 16 dicembre 2008, Maurizio Sacconi, ministro del lavoro, eman\u00f2 un atto d'indirizzo volto a vietare alle strutture sanitarie pubbliche e private convenzionate col Servizio Sanitario Nazionale l'interruzione dell'idratazione e dell'alimentazione forzate con la minaccia di escludere queste strutture dallo stesso; lo stesso giorno, la casa di cura Citt\u00e0 di Udine (che non fa parte del Servizio Sanitario Nazionale in quanto il Friuli-Venezia Giulia ne usc\u00ec nel 1996) annunci\u00f2 che una volta chiarite le questioni legali sarebbe stata pronta ad accogliere Eluana. Successivamente, tuttavia, la casa di cura ritir\u00f2 tale disponibilit\u00e0.\nIl 19 dicembre 2008 Marco Cappato (segretario dell'Associazione Luca Coscioni), Antonella Casu (segretaria dei Radicali Italiani), e Sergio D'Elia (segretario di Nessuno Tocchi Caino), sporserso denuncia nei confronti del ministero del lavoro, rappresentato da Maurizio Sacconi, presso la procura di Roma, per violenza privata mediante minaccia, in seguito al suo atto d'indirizzo di pochi giorni prima.\nIl 22 dicembre 2008 anche la Corte europea per i diritti dell'uomo respinse le richieste di varie associazioni contrarie all'interruzione dell'alimentazione e dell'idratazione non giudicando sul caso specifico ma semplicemente considerando la richiesta \"irricevibile\" in quanto \u00abi ricorrenti non hanno alcun legame diretto\u00bb con la Englaro o con la sua famiglia.\nIl 17 gennaio 2009, in seguito alla denuncia dei dirigenti dei Radicali Italiani, la procura di Roma iscrisse il ministro Maurizio Sacconi nel registro degli indagati.\nIl 26 gennaio 2009 il Tribunale Amministrativo Regionale accolse il ricorso della famiglia Englaro contro la Regione Lombardia ed impose a quest'ultima di individuare una struttura ove dar corso alla sentenza della Corte di Cassazione.\nIl 27 febbraio 2009 la Procura della Repubblica di Udine apr\u00ec un fascicolo ipotizzando l'accusa di omicidio volontario aggravato e iscrisse nel registro degli indagati Beppino Englaro, il primario Amato De Monte e gli infermieri che parteciparono all'attuazione del protocollo in conformit\u00e0 con la sentenza della Corte di Cassazione. Il procuratore di Udine Antonio Biancardi dichiar\u00f2 trattarsi di un \u00abatto dovuto\u00bb. I tempi si sarebbero prolungati per la necessit\u00e0 di separare le specifiche denunce da \u00abnumerosissimi esposti a volte deliranti, privi tuttavia di rilevanza penale o di precise accuse\u00bb.\nIl 28 novembre 2009 la stessa Procura della Repubblica di Udine chiese l'archiviazione dell'inchiesta dopo che una perizia sull'encefalo della paziente conferm\u00f2 che i danni conseguenti all'incidente automobilistico del 1992 erano \u00abanatomicamente irreversibili\u00bb. L'11 gennaio 2010 il GIP del tribunale di Udine emise il decreto di archiviazione che pose fine all'inchiesta per omicidio a carico di Beppino Englaro (padre) e altre 13 persone.\nL'attuazione del protocollo.\nIl 3 febbraio 2009, alle ore 1:30, un'ambulanza con a bordo Eluana Englaro lasci\u00f2 la casa di cura Beato Luigi Talamoni di Lecco giungendo, intorno alle 6:00, presso la Residenza Sanitaria Assistenziale \"La Quiete\" di Udine. Tale struttura si dichiar\u00f2 disponibile ad ospitare la Englaro per l'attuazione della sentenza di sospensione dell'idratazione e dell'alimentazione forzata. Un'\u00e9quipe di circa quindici tra medici e infermieri, volontari ed esterni alla clinica, si rese disponibile ad attuare il protocollo terapeutico concordato con la famiglia Englaro conformemente a quanto disposto in decreto dalla Corte d'Appello di Milano. Nello spazio antistante la clinica, alcuni manifestanti si assieparono protestando contro ci\u00f2 che dichiaravano essere una \"condanna a morte\", inveendo contro il padre della giovane e urlando a voce alta \"\"Eluana svegliati\". Alcune persone tentarono di gettarsi fisicamente contro l'autoambulanza che trasportava la giovane, venendo prontamente allontanati dalla forza pubblica.\nAl mattino del 6 febbraio 2009 l'\u00e9quipe annunci\u00f2 l'avvio della progressiva riduzione dell'alimentazione.\nLa seconda iniziativa politica.\nQuello stesso pomeriggio, il Consiglio dei Ministri approv\u00f2 un decreto legge per impedire la sospensione dell'alimentazione e dell'idratazione dei pazienti. In precedenza il Presidente della Repubblica Giorgio Napolitano aveva inviato una lettera al Presidente del Consiglio Silvio Berlusconi indicando forti perplessit\u00e0 circa l'ipotesi di intervenire per decreto sull'attuazione della sentenza e riserve sulla costituzionalit\u00e0 dello stesso, in risposta al Presidente del Consiglio Berlusconi che si era spinto ad affermare che Eluana Englaro aveva ancora \"un bell'aspetto\" ed un'aria sana, ci\u00f2 pur senza mai aver visto di persona la donna, nonostante l'appello del padre a farle visita per rendersi personalmente conto delle pietose condizioni in cui era ridotta e concludendo \"potrebbe in ipotesi anche generare un figlio\" nonostante lo stato vegetativo permanente e la paresi, probabilmente fondando la propria affermazione su quanto dichiarato dalle suore che avevano avuto in cura Eluana, che avevano riportato come la donna avesse ancora sporadicamente il ciclo mestruale..\nIn tale occasione il Presidente del Consiglio aggiunse anche che, a suo parere, unico desiderio del padre della ragazza sarebbe stato quello di \"togliersi di mezzo una scomodit\u00e0\"\" e rivolgendo invece parole d'elogio alle suore della struttura medica che assisteva la giovane senza fare menzione alcuna della famiglia di Eluana.\nIl Presidente della Repubblica si rifiut\u00f2 di firmare il decreto poich\u00e9 non superava le obiezioni di incostituzionalit\u00e0 precedentemente espresse.\nAlle ore 20 il Consiglio dei Ministri, riunito in sessione straordinaria, approv\u00f2 un disegno di legge con gli stessi contenuti del decreto precedentemente rifiutato. Tale disegno di legge fu immediatamente trasmesso al Senato che si riun\u00ec per discuterne in sessione straordinaria luned\u00ec 9 febbraio 2009 (normalmente il luned\u00ec l'Aula di Palazzo Madama \u00e8 chiusa). Durante la giornata molti commentatori e leader politici stigmatizzarono lo scontro istituzionale in atto fra il governo e il Capo dello Stato.\nLa sera del 7 febbraio 2009 alcuni media diffusero la notizia secondo cui \"per la gravit\u00e0 della situazione\" sarebbe stato modificato il protocollo, anticipando la sospensione totale dell'idratazione e dell'alimentazione. I legali della famiglia Englaro precisarono in seguito che il protocollo non ha subito modifiche ma \u00e8 differente rispetto a quello previsto per il ricovero alla clinica \"Citt\u00e0 di Udine\".\nIl caso Englaro fu seguito anche dalla stampa internazionale.\nLa morte di Eluana Englaro sopravvenne alle 19:35 del 9 febbraio 2009.\nLa notizia giunse in Senato durante la discussione DDL n\u00b0 1369 in materia di alimentazione e idratazione, suscitando clamore e reazioni scomposte nell'aula.\nAlle 20:40 la notizia fu confermata anche da Ines Domenicali, presidente della Residenza sanitaria assistenziale nella quale Eluana Englaro era ricoverata.\nIl Governo, di concerto con la presidenza del Senato e i gruppi parlamentari, in conseguenza di ci\u00f2, ritir\u00f2 il disegno di legge in cambio dell'immediata discussione del testo pi\u00f9 articolato relativo al testamento biologico e alla disciplina dei casi di fine vita.\nL'11 febbraio successivo, dall'esame autoptico effettuato su ordine della procura della Repubblica di Trieste, si evinse che la causa del decesso di Eluana Englaro fu arresto cardiaco derivante da disidratazione, compatibile quindi con il protocollo previsto e citato nella perizia. L'esame autoptico rivel\u00f2 inoltre le condizioni gravemente deteriorate del fisico della donna ed in particolare dei polmoni e dell'apparato respiratorio in generale; di fatto, a causa della paresi e del prolungato decubito, i polmoni di Eluana erano irrigiditi ed ossificati e le orecchie deformate a causa delle ore trascorse distesa su un fianco. Il cervello della donna, inoltre, presentava lesioni di devastante gravit\u00e0, ad ulteriore conferma che la sfortunata giovane, fin dal momento dello schianto automobilistico, aveva irreparabilmente perso le proprie funzioni cognitive e comunicative. Le esequie si tennero il 12 febbraio alle ore 14 nella chiesetta di san Daniele a Paluzza in forma strettamente privata. Al termine del rito fu sepolta nella tomba di famiglia nel cimitero cittadino.\nIl caso Englaro.\nLa vicenda di Eluana Englaro aliment\u00f2 in Italia un ampio dibattito sui temi legati alle questioni di fine vita. Una parte dell'opinione pubblica, prevalentemente cattolica, si dichiar\u00f2 contraria all'interruzione della nutrizione artificiale mediante sondino nasogastrico, considerata equivalente all'eutanasia. Un'altra parte dell'opinione pubblica, prevalentemente laica, ma anche in ambienti vicini ad altre confessioni religiose, si dichiar\u00f2 favorevole al rispetto della ricostruita volont\u00e0 della diretta interessata pur in assenza di un formale testamento biologico.\nUno dei punti principali di divergenza nel dibattito riguard\u00f2 la sospensione dell'alimentazione e dell'idratazione alla donna, ossia se considerarle alla stregua di un trattamento sanitario, e quindi una terapia, o alla stregua di un sostentamento vitale di base, e se la loro eventuale sospensione potesse essere effettuata da terzi in mancanza di una diretta ed esplicita volont\u00e0 del paziente.\nNell'ipotesi in cui la nutrizione artificiale venga considerata una terapia, la sospensione dell'alimentazione e della idratazione alla Englaro (configurabili anche come accanimento terapeutico), troverebbe riscontro alla sua applicabilit\u00e0 nell'articolo 32 della Costituzione italiana e nel codice di deontologia medica, dopo un ragionevole accertamento della originaria volont\u00e0 della paziente. Tale orientamento \u00e8 quello che ha condotto la Corte d'Appello ad autorizzare la sospensione del trattamento.\nViceversa, considerando l'alimentazione e la nutrizione alla stregua di un sostentamento vitale, la sospensione di tale pratica si configurerebbe come forma di eutanasia, poich\u00e9 il paziente che ne venisse privato non morirebbe per le conseguenze dirette della patologia da cui \u00e8 affetto, come accade per l'interruzione di una cura, ma per l'omissione di una forma di sostegno.\nA livello internazionale, dal punto di vista scientifico e bioetico, le interpretazioni prevalenti sono quelle di considerare l'alimentazione e l'idratazione forzata, anche per individui in stato vegetativo persistente, come un trattamento medico liberamente rifiutabile dal paziente o dal suo rappresentante legale, mentre in Italia il Comitato nazionale di bioetica si espresse (nel 2005) in modo differente.\nIl Codice di Deontologia Medica, riguardo alla sospensione dell'alimentazione, afferma che \u00abse la persona \u00e8 consapevole delle possibili conseguenze della propria decisione, il medico non deve assumere iniziative costrittive n\u00e9 collaborare a manovre coattive di nutrizione artificiale, ma deve continuare ad assisterla\u00bb.\nRiguardo alla decisione sulla sospensione delle terapie da parte di terzi, lo stesso codice di deontologia medica, all'articolo 34, afferma che il medico, in assenza di un'esplicita manifestazione della volont\u00e0 del paziente, dovr\u00e0 comunque tenere conto delle precedenti manifestazioni di volont\u00e0 dallo stesso, in aderenza alla Convenzione europea di bioetica del 1997, ratificata dal Parlamento Italiano.\nLa discussione politica in Italia relativa al testamento biologico, pur in una trasversalit\u00e0 dei giudizi, si \u00e8 concentrata anch'essa, come conseguenza della vicenda Englaro, sulla questione della nutrizione artificiale e sulla scelta personale o di terzi di interrompere tale trattamento. All'orientamento della maggioranza parlamentare di centro-destra che, nella legge in discussione sulle dichiarazioni anticipate di trattamento escluderebbe la possibilit\u00e0 di richiedere qualunque pratica eutanasica, considera l'idratazione e l'alimentazione come sostegno vitale, si \u00e8 contrapposto l'orientamento delle forze di opposizione di centro-sinistra, che le considera terapie e come tali comprese nell'ambito di autodeterminazione del paziente che la legge dovrebbe consentire.\nLa vicenda di Eluana Englaro ha coinvolto fortemente l'opinione pubblica arrivando anche a ispirare il brano \"La verit\u00e0\" di Povia presentato al Festival di Sanremo 2010. Preceduto da forti polemiche, la canzone si rivel\u00f2 favorevole all'eutanasia tanto da suscitare aspre critiche dal cardinale Jos\u00e9 Saraiva Martins. Prima che il testo fosse diffuso, Povia spieg\u00f2 di aver chiesto al padre di Eluana il consenso per cantare il brano. Il film \"Bella addormentata\" del 2012, partecipante alla 69\u00aa Mostra di Venezia, si svolge durante gli ultimi giorni di vita di Eluana Englaro e racconta le storie di alcuni personaggi direttamente o indirettamente coinvolti nella faccenda e nel tema dell'eutanasia. La poesia di Guido Ceronetti \"La ballata dell'angelo ferito\" fu scritta durante l'agonia di Eluana ed \u00e8 una presa a favore dell'eutanasia, cos\u00ec come \"Le droit de s'en aller (Italia, frammento orfico)\" di Gianni D'Elia, incentrata sulla Englaro e su Piergiorgio Welby.\nIl 14 dicembre del 2017 il Parlamento ha approvato il primo testo di legge che regola e disciplina le DAT (dichiarazioni anticipate di trattamento), le quali prevedono espressamente le possibilit\u00e0 in cui delle dichiarazioni precedentemente rese da un paziente in stato d'incoscienza siano vincolanti per il medico curante, cos\u00ec attuando il prescritto del secondo comma dell'articolo 32 della Costituzione, che afferma \"\"Nessuno pu\u00f2 essere obbligato a un determinato trattamento sanitario se non per disposizione di legge. La legge non pu\u00f2 in nessun caso violare i limiti imposti dal rispetto della persona umana\".\""}
{"id": "2073978", "revid": "174925", "url": "https://it.wikipedia.org/wiki?curid=2073978", "title": "Teoria del conflitto", "text": ""}
{"id": "2073986", "revid": "287204", "url": "https://it.wikipedia.org/wiki?curid=2073986", "title": "Canale Nantes-Brest", "text": "Il Canale Nantes-Brest \u00e8 un canale navigabile francese a piccola sezione che collega le citt\u00e0 di Nantes e Brest in Bretagna e si alimenta nelle valli dei fiumi Isac, Oust e del Blavet (al quale si congiunge nella cittadina di Pontivy), del Dor\u00e9, dell'Hy\u00e8res e dell'Aulne. Questi fiumi sono uniti da tre canali di collegamento che attraversano lo spartiacque.\nLa realizzazione del canale risale alla prima met\u00e0 del XIX secolo e si estende per una lunghezza di 364\u00a0km.\nStoria.\nL'idea di aprire una via di navigazione interna nella Bretagna risale ancora al XVI secolo.\nNel 1769 fu proposto un primo progetto e ne furono elaborati i relativi piani di esecuzione. Si dovette tuttavia attendere l'inizio del XIX secolo ed il blocco di Brest da parte del Regno Unito (ammiraglio Sir William Cornwallis), per convincere Napoleone Bonaparte dell'importanza strategica di sbloccare Brest dall'interno del paese. Ecco le date chiave del piano di esecuzione:\nA partire dal 1923 la costruzione dello sbarramento di Guerl\u00e9dan ed i progressi della ferrovia misero la parola fine al trasporto mercantile per via d'acqua dolce fra Nantes e Brest.\nOggi gabarre e clienti sono scomparsi, l'alzaia \u00e8 frequentata da sportivi che praticano il jogging o il ciclismo e da pescatori, mentre le chiuse si aprono solo al passaggio di imbarcazioni da diporto.\nGeografia.\nIl canale misura, da l'Erdre al Aulne, 364\u00a0km ma non \u00e8 artificiale che per il 20 % della sua lunghezza, circa 73\u00a0km. Infatti ben otto corsi d'acqua sono stati canalizzati per alimentarlo o modificati per renderli navigabili, diventando i rami di una sorprendente rete navigabile bretone.\nGli operai, talvolta mano d'opera locale, spesso reclusi o prigionieri di guerra, e gli ingegneri crearono in totale circa 600\u00a0km di via e 325 chiuse nei cinque dipartimenti attraversati dal canale.\nTurismo e diporto.\nDopo l'erezione dello sbarramento di Guerl\u00e9dan la navigazione del canale \u00e8 limitata ai tratti da Nantes a Pontivy e da Carhaix-Plouguer al mare. I podisti ed i ciclisti possono per\u00f2 percorrerne l'intera lunghezza grazie all'alzaia che lo fiancheggia.\nNel Finist\u00e8re il canale presenta 46 chiuse su 100\u00a0km, attraversa 22 comuni con numerosi porti e luoghi di soggiorno per podisti, ciclisti, cavalieri, canoisti, ecc.\nIl canale in cifre.\nIl canale da Nantes a Brest comprende:\nCosto dei lavori: 160 milioni di franchi-oro del 1860 (circa 150 milioni di Euro nel 2002)."}
{"id": "2073987", "revid": "729019", "url": "https://it.wikipedia.org/wiki?curid=2073987", "title": "Gianni Zanon", "text": "Biografia.\nCresciuto nel Tarvisium, club trevigiano dal palmar\u00e8s inferiore a quello del pi\u00f9 titolato Benetton ma che vanta una lunga tradizione di scuola di rugbisti di interesse nazionale e internazionale come per esempio i fratelli Rino e Ivan Francescato, Gianni Zanon fu presto ingaggiato dalla pi\u00f9 blasonata compagine cittadina.\nCon il Benetton, cui tutta la carriera agonistica fu legato, Zanon vinse tre campionati italiani e si mise in luce per la Nazionale, nella quale esord\u00ec in Coppa FIRA a Rovigo l'8 marzo 1981 contro la Francia A1, segnando l'unica meta della partita per l'Italia.\nIl primo \"full international\" fu, sempre nello stesso torneo, un mese pi\u00f9 tardi contro la .\nFece parte della squadra che affront\u00f2 l'impegno nella I Coppa del Mondo di rugby, nel 1987 in Australia e Nuova Zelanda, scendendo in campo una volta, contro l'; quattro anni pi\u00f9 tardi fu utilizzato anche per la in Inghilterra, disputando due incontri, con e .\nQuella contro gli inglesi fu anche l'ultima partita in Nazionale di Zanon che, nel 1993, smise anche l'attivit\u00e0 di club.\nPassato allenatore nella stagione successiva, in coppia con Oscar Collodo guid\u00f2 lo stesso Benetton fino al 1997; in tale quadriennio giunse a tre finali-scudetto consecutive, tutte contro il Milan: le prime due (1995 e 1996) perse, la terza (1997) vinta.\nDal 1997 al 1999 allen\u00f2 a Udine. Nel 2005 \u00e8 diventato l'\u2019allenatore della seconda squadra del Benetton, passando negli anni successivi alla guida delle formazioni giovanili under 16 e under 20. Dal 2010 \u00e8 coordinatore tecnico del settore giovanile."}
{"id": "2073991", "revid": "161374", "url": "https://it.wikipedia.org/wiki?curid=2073991", "title": "Cinema espressionista tedesco", "text": ""}
{"id": "2073993", "revid": "88740", "url": "https://it.wikipedia.org/wiki?curid=2073993", "title": "Mar\u0161rutka", "text": "Il mar\u0161rutnoe taksi () o pi\u00f9 comunemente mar\u0161rutka (\u043c\u0430\u0440\u0448\u0440\u0443\u0442\u043a\u0430) \u00e8 un mezzo di trasporto molto comune e diffuso in vari paesi dell'Europa orientale, come Russia, Lettonia, Lituania, Bulgaria e Ucraina, nonch\u00e9 nelle ex repubbliche sovietiche come l'Uzbekistan.\nSi tratta di un servizio privato di taxi collettivo svolto da piccoli bus (normalmente Mercedes Sprinter e GAZ \"Gazelle\") tipicamente di colore giallo (ma non necessariamente) che svolgono servizio su un determinato percorso (appunto dal russo \"mar\u0161rut\" significa tragitto) e che si affianca al regolare servizio di autobus di linea nelle grandi citt\u00e0. Il Comune di Mosca dal 2016 ha vietato la circolazione di veicoli adibiti a tale servizio se non autorizzati, cos\u00ec facendo ha ritirato dal parco auto tutte le vetture datate e le ha sostituite con una moderna flotta di mar\u0161rutke, che hanno un preciso tragitto ed \u00e8 possibile prenotare la fermata. Inoltre, i biglietti acquistati a bordo dei minibus sono gli stessi degli altri trasporti moscoviti.\nTali veicoli, normalmente omologati per 9 persone sono spesso modificati al fine di poter contenere 14 passeggeri. Nonostante fossero gi\u00e0 in uso dal 1930, la loro evoluzione \u00e8 avvenuta dopo il crollo dell'Unione sovietica a causa della riduzione dell'investimento di denaro pubblico per il trasporto pubblico (il servizio di autobus di linea). Ecco quindi che un privato, acquistata la licenza e il veicolo, in accordo con la societ\u00e0 che gestisce le linee delle mar\u0161rutke di una determinata citt\u00e0, \u00e8 gi\u00e0 in grado di poter svolgere il servizio. I prezzi delle corse sono prestabiliti, uguali per tutti i veicoli che percorrono la stessa linea e visibili a bordo sul foglio normalmente attaccato sul finestrino posto dietro l'autista assieme alla licenza.\nNon sono previsti n\u00e9 abbonamenti n\u00e9 corse multiple e si paga la singola tratta ogni qualvolta si utilizza il mezzo (escluso il servizio attivo a Mosca): normalmente 7 o 10 rubli (poco di pi\u00f9 di un biglietto dell'autobus) \u00e8 il prezzo fisso per la citt\u00e0 indipendentemente dal chilometraggio o dal tempo di percorrenza mentre fuori citt\u00e0 il prezzo \u00e8 variabile a seconda della distanza percorsa. I biglietti non vengono mai rilasciati eccezion fatta su richiesta del passeggero semplicemente come ricevuta in quanto \u00e8 l'autista stesso che effettua i controlli sull'effettivo avvenuto pagamento che in alcuni casi \u00e8 richiesto al momento della salita (come a Tula) mentre altre volte al momento della discesa come a San Pietroburgo.\nIl servizio, essendo privato e un autista guadagnando sul numero di persone trasportate, \u00e8 veloce e molto efficiente. Le fermate possono essere talvolta richieste in qualsiasi posto come un taxi (come a San Pietroburgo) ma normalmente vengono effettuate in prossimit\u00e0 di quelle delle linee degli autobus: per motivi di praticit\u00e0 e intralcio al pubblico servizio le mar\u0161rutke si accostano qualche metro prima della fermata degli autobus. Normalmente i mezzi rallentano in prossimit\u00e0 di una fermata pertanto \u00e8 necessario fare un cenno per far capire all'autista l'intenzione di salire a bordo e, qualora il mezzo fosse gi\u00e0 al completo, non viene effettuata. A bordo non esiste un segnale di \"Fermata prenotata\" ma \u00e8 necessario dire ad alta voce \"\u043d\u0430 \u043e\u0441\u0442\u0430\u043d\u043e\u0432\u043a\u0435 \u043f\u043e\u0436\u0430\u043b\u0443\u0439\u0441\u0442\u0430\" (\"na ostanovkie pajalusta\") (in russo significa: \"alla prossima fermata per favore\") o, se si conosce il nome della strada va comunicato al posto della parola \"ostanovkie\". Nei lunghi tragitti (che talvolta risultano essere di centinaia di km) viene effettuata una fermata di sosta anche per rifornire il mezzo. In tal caso, essendo questi ultimi a GPL, vengono invitate a scendere e ad attendere il termine del rifornimento tutte le persone a bordo.\nLe partenze delle mar\u0161rutke urbane rispettano un orario ma talvolta possono anticipare la partenza qualora a bordo ci sia gi\u00e0 un discreto numero di persone. Le linee sono numeriche e, qualora vi sia una lettera oltre ad un numero, significa che il tragitto \u00e8 leggermente modificato (accorciato)."}
{"id": "2073996", "revid": "1149807", "url": "https://it.wikipedia.org/wiki?curid=2073996", "title": "Ai yori aoshi", "text": ""}
{"id": "2073997", "revid": "1457847", "url": "https://it.wikipedia.org/wiki?curid=2073997", "title": "Campionato del mondo di scacchi PCA 1995", "text": "Il campionato del mondo di scacchi PCA 1995 fu conteso tra il campione Garry Kasparov e Viswanathan Anand. Si svolse a New York tra il 10 settembre e il 13 ottobre; Kasparov vinse 10,5-7,5.\nContesto.\nNel 1993, in seguito a polemiche sull'organizzazione del match del campionato mondiale tra lui e Nigel Short, Kasparov aveva fondato una nuova organizzazione, la Professional Chess Association, che organizz\u00f2 la sfida tra lui e Short, ponendosi apertamente fuori dalla giurisdizione della FIDE, che infatti organizz\u00f2 il proprio campionato del mondo.\nLa PCA, ponendosi come alternativa alla FIDE, decise di organizzare il proprio campionato del mondo su una base simile a quello della FIDE, quindi con un torneo interzonale di qualificazione e una serie di match ad eliminazione diretta, il cui vincitore avrebbe affrontato Kasparov.\nQualificazioni.\nIl torneo interzonale si svolse a Groninga nel dicembre 1993. Parteciparono 54 giocatori, che si affrontarono in un sistema svizzero di undici turni; i vincitori furono Michael Adams e Viswanathan Anand, e sette giocatori si qualificarono per i match dei candidati.\nAd essi si aggiunse Nigel Short, precedente sfidante di Kasparov nel mondiale 1993. I quarti di finale furono giocati al meglio delle 8 partite (con eventuali spareggi a gioco rapido), le semifinali al meglio delle 10 e la finale al meglio delle 12.\nCampionato mondiale.\nIl campionato mondiale si tenne a New York, al 107\u00ba piano della torre sud del World Trade Center. Consist\u00e9 in una sfida al meglio delle 20 partite, delle quali per\u00f2 ne furono giocate solo 18, in quanto Kasparov si era gi\u00e0 aggiudicato i punti necessari per la vittoria.\nIl match cominci\u00f2 con una serie di otto patte (la pi\u00f9 lunga serie iniziale di patte in un campionato del mondo), dopo la quale Anand vinse col Bianco, mentre Kasparov si aggiudic\u00f2 la decima partita. Successivamente, Kasparov us\u00f2 la variante del dragone nella difesa siciliana, raramente giocata ad alti livelli, riuscendo a vincere con questa difesa sia l'undicesima che la tredicesima partita. Kasparov vinse ancora il 14\u00ba incontro, e le restanti partite furono patte."}
{"id": "2074004", "revid": "110157", "url": "https://it.wikipedia.org/wiki?curid=2074004", "title": "Museo delle anime del Purgatorio", "text": "Il museo delle anime del Purgatorio \u00e8 un'esposizione di documenti e testimonianze che proverebbero l'esistenza del Purgatorio e delle anime di defunti che vi soggiornano, in attesa di ascendere in Paradiso. Il museo si trova a Roma, in lungotevere Prati, presso la sagrestia della chiesa del Sacro Cuore del Suffragio.\nStoria.\nLa chiesa del Sacro Cuore del Suffragio fu edificata nel 1890 su di un terreno acquistato da don Victor Jou\u00ebt, missionario marsigliese fondatore dell'Associazione del Sacro Cuore di Ges\u00f9 per il suffragio delle anime del Purgatorio; il 15 settembre 1897, pochi anni dopo la sua costruzione, scoppi\u00f2 un incendio nell'edificio e una piccola cappella dedicata alla Vergine del Rosario fu devastata dalle fiamme. Tra le tracce lasciate dall'incendio dietro l'altare, don Victor Jou\u00ebt credette di riconoscere l'immagine di un volto umano dall'espressione infelice. La manifestazione lo spinse a credere che l'anima di un defunto in pena e condannata al Purgatorio volesse mettersi in contatto con i vivi.\nIl missionario stesso, colpito dall'avvenimento, decise di viaggiare nel resto dell'Europa per cercare documenti e testimonianze di fatti analoghi. Riusc\u00ec a raccogliere parecchi oggetti provenienti quindi non solo dall'Italia, ma anche dalla Francia, dal Belgio e dalla Germania. Il materiale raccolto, il cui reperto pi\u00f9 antico risale al 1637, fu esposto nella sagrestia della chiesa e alla collezione fu dato il nome di Museo cristiano d'Oltretomba. I documenti conservati dimostrerebbero che i defunti, dovendo passare un certo periodo nel regno ultraterreno del Purgatorio allo scopo di purificarsi dai loro peccati, cercano di attirare l'attenzione dei vivi per chiedere loro preghiere e messe di suffragio, affinch\u00e9 sia facilitato il loro passaggio in Paradiso.\nLa collezione fu incrementata dal fondatore con la benedizione di san Pio X, convinto quest'ultimo che la collezione fosse in grado di richiamare i fedeli al loro doveri cristiani nei confronti dei defunti. La raccolta sub\u00ec un drastico ridimensionamento anni dopo la morte di Victor Jou\u00ebt, avvenuta nel 1912. Nel 1921, infatti, padre Gilla Vincenzo Gremigni, l'allora responsabile della chiesa, volle ridurre l'esposizione dei cimeli a quelli che potessero essere ritenuti indiscutibilmente autentici ed esposti con una minore pubblicit\u00e0.\nCollezione.\nLa collezione \u00e8 conservata in un'unica sala presso la sagrestia della chiesa del Sacro Cuore del Suffragio ove sono raccolti documenti e foto che documenterebbero le manifestazioni ultraterrene delle anime dei defunti, tra cui un libro di preghiere in cui si riconoscerebbe l'impronta di una mano impressa su una pagina, delle impronte infuocate sugli abiti talari e sulla camicia di Isabella Fornari, badessa delle Clarisse di Todi nel 1731, la federa di un cuscino impressa a fuoco dall'anima di una suora morta di tisi nel 1894, apparsa a una consorella per convincerla a pregare per la salvezza della sua anima e altre reliquie tra cui le tracce lasciate dal passaggio di una donna defunta sul berretto del vedovo mentre gli chiedeva di recitare delle preghiere per affrettare il suo passaggio in Paradiso. Tra i documenti esposti si pu\u00f2 osservare la fotocopia di una banconota da dieci lire, in parte bruciata, che lo spirito di un sacerdote trapassato avrebbe lasciato tra l'agosto e il novembre del 1920 nel monastero di San Leonardo di Montefalco, insieme ad altre ventinove banconote, per convincere i suoi confratelli a fargli dedicare una messa.\nUna delle reliquie con le impronte pi\u00f9 nitide \u00e8 la camicia da notte appartenuta a Giuseppe Leleux di Wodecq che reca impressa sulla manica la bruciatura della mano della madre morta nel 1762. L'evento sovrannaturale sarebbe avvenuto nel 1789 quando la defunta apparve al cospetto del figlio durante la notte, rimproverandolo per la vita dissoluta che stava conducendo e per il fatto di averla dimenticata nelle sue preghiere. Il figlio rimase cos\u00ec colpito dalle parole dello spettro da dedicarsi da allora in poi alla Chiesa tornando sulla retta via e morendo addirittura in odore di santit\u00e0.\nUbicazione.\nIl museo \u00e8 ubicato nel Rione Prati di Roma, a poche centinaia di metri dal Palazzaccio, e da Castel Sant'Angelo, a poco pi\u00f9 di un chilometro dalle fermate della linea A della metropolitana."}
{"id": "2074010", "revid": "1889177", "url": "https://it.wikipedia.org/wiki?curid=2074010", "title": "Corsa ai diamanti", "text": " \nLa corsa per la ricerca dei diamanti nei depositi alluvionali dei fiumi Orange e Vaal ebbe il suo picco nel 1870 e 1871. \nStoria.\nLa collina Colesberg Kopje sulla quale avvenne la seconda scoperta africana, spar\u00ec velocemente, trasformandosi in quello che fu chiamato il \"Big Hole\" (il \"grande buco\").\nTra il 1871 e il 1914 furono rimosse, dal Big Hole di Kimberley, 25 milioni di tonnellate di terra e si ricavarono 14,5 milioni di carati di diamanti. Le attivit\u00e0 minerarie si arrestarono allo scoppio della prima guerra mondiale. Successivamente, l'aumento del livello delle acque e altri problemi tecnici ne impedirono la ripresa.\nGrazie a questa corsa ai diamanti il Sudafrica cominci\u00f2 ad emergere come il paese pi\u00f9 altamente industrializzato del continente e trasform\u00f2 drasticamente il paese da un'economia rurale nel gigante industriale africano."}
{"id": "2074012", "revid": "287204", "url": "https://it.wikipedia.org/wiki?curid=2074012", "title": "Flick (famiglia)", "text": "La famiglia Flick \u00e8 una famiglia tedesca di industriali e politici, eredi di un impero industriale che spaziava sui settori pi\u00f9 disparati, ma in particolare nella siderurgia e nel carbone. I Flick inoltre possedevano una partecipazione minoritaria nella Daimler AG.\nIl fondatore della dinastia fu Friedrich Flick (10 luglio 1883, Ernsdorf - 20 luglio 1972, Costanza), affermatosi come industriale di spicco a partire dal primo dopoguerra, durante la Repubblica di Weimar. Egli fu anche un membro fondatore del partito nazista. Durante la Seconda guerra mondiale trasse ingenti profitti dalle espropriazioni dei beni degli Ebrei messe in atto dal governo nazista. Fu anche uno dei principali produttori di armi e macchinari del Reich, impiegando massicciamente la manodopera coatta presente nei campi di concentramento (si stima che disponesse di 48000 prigionieri, dei quali 39000 morirono prima della liberazione).\nAl termine della guerra fu processato per crimini di guerra nel 1947, venendo condannato ad una pena detentiva di 7 anni, scontandone solamente 3 grazie all'amnistia concessa agli industriali che avevano collaborato con il regime dall'alto commissario John J. McCloy nel 1951. In seguito, tornato alle redini del suo gruppo, si dedic\u00f2 alla sua ricostruzione e riorganizzazione: alla sua morte, avvenuta nel 1972 era uno degli uomini pi\u00f9 facoltosi del mondo. Fino alla fine rifiut\u00f2 di versare compensazioni economiche agli Haftlingen che avevano lavorato in condizioni disumane per la sua azienda. Il suo impero economico pass\u00f2 al figlio Friedrich Karl Flick (1927-2006).\nLa famiglia fu coinvolta nel 1983 in uno scandalo politico: a seguito di indagini venne accertato che politici tedeschi avevano operato a favore della famiglia, ricevendone tangenti, per farle ottenere vantaggi fiscali. A causa del clamore sollevato dal fatto Friedrich Karl Flick decise di vendere nel 1985 la gran parte delle sue partecipazioni industriali alla Deutsche Bank per la somma di 2.5 miliardi di US$, ritirandosi a vita privata. Nel novembre del 2008 \u00e8 stato riportato che il suo corpo, sepolto presso il cimitero di Velden in Austria, sia stato trafugato.\nAspetti controversi della famiglia.\nFriedrich Flick fu il capostipite della dinastia industriale e politica del ramo tedesco.\nLa famiglia Flick \u00e8 stata processata varie volte per i suoi legami con il Nazismo. Si \u00e8 peraltro sempre rifiutata di risarcire in qualche modo con le vittime del sistema concentrazionario da essa sfruttate. Diversi membri della famiglia hanno subito numerosi tentativi di rapimento, riconducibili a organizzazioni ebraiche.\nNel 1997 l'Universit\u00e0 di Oxford rifiut\u00f2 una donazione di 350,000 sterline effettuata da Gert Rudolph Flick per la creazione di una cattedra per lo studio del pensiero umano al Balliol College, in seguito alle pressioni ricevute dalla comunit\u00e0 ebraica e da docenti della stessa universit\u00e0.\nUn tentativo da parte di Friedrich Christian Flick di esporre la sua collezione di opere d'arte presso un museo zurighese fu respinto dalle autorit\u00e0 svizzere. Nel settembre del 2004 la collezione \u00e8 stata comunque esposta a Berlino presso la galleria Hamburger Bahnhof nonostante le proteste di gruppi ebraici.\nMembri della famiglia Flick.\nFigli di Friedrich Flick:\nAltri membri della famiglia Flick:"}
{"id": "2074017", "revid": "20124616", "url": "https://it.wikipedia.org/wiki?curid=2074017", "title": "Paran", "text": ""}
{"id": "2074025", "revid": "729019", "url": "https://it.wikipedia.org/wiki?curid=2074025", "title": "Safed (fortezza)", "text": "La fortezza di Safed (lingua ebraica: \u05e6\u05e4\u05ea, Tzfat; arabo: \u0635\u0641\u062f, \u1e62afad), \u00e8 una costruzione militare sita nell'attuale citt\u00e0 israeliana di Safad della quale rimangono solo alcune rovine; era situata su una collina alta 850 m, che dominava la riva occidentale del lago di Tiberiade, a un giorno di marcia da San Giovanni d'Acri.\nStoria.\nFolco d'Angi\u00f2 (Re di Gerusalemme dal 1131 al 1143) tra il 1131 e il 1141 fece sostituire una costruzione preesistente dell'XI secolo con un castello che venne donato ai Cavalieri del Tempio nel 1168 dal re di Gerusalemme Amalrico I. I cavalieri lo persero a favore del Saladino e nel 1210 venne completamente distrutto. Fino al 1240 l'area rimase inutilizzata.\nNel 1240, per\u00f2, Beno\u00eet d'Alignan, vescovo di Marsiglia e pellegrino proprio in quell'anno in Terra Santa, convinse il Gran Maestro del Tempio, Armand de P\u00e9rigord, a ricostruire il castello, anche perch\u00e9 i templari avevano appena recuperato il sito.\nL'appoggio del vescovo si fece sentire economicamente tramite l'aiuto dei pellegrini e di importanti somme, sembra di 1.100.000 bisanti saraceni. Grazie a tutto ci\u00f2 la costruzione venne ultimata nel 1243, con una velocit\u00e0 impressionante.\nLa vita del castello fu breve, poich\u00e9 nel 1266 il sultano Baybars non riuscendo ad avanzare verso Acri, assedi\u00f2 la fortezza. Nonostante i pesanti danni provocati dalle macchine d'assedio, il castello e i templari resistettero all'azione, costringendo il sultano a trattare. Il negoziatore templare, Lion le Caselier, per\u00f2, tradendo i propri compagni cavalieri e rinnegando la fede cristiana, fece in modo che i Templari si fidassero delle promesse di Baybars e si arrendessero il 22 luglio 1266. Il sultano, preso quello che era stato uno dei castelli crociati pi\u00f9 belli d'Oriente, decise di distruggerlo e lo fece tanto bene che tuttora si fatica a trovare l'esatto perimetro della costruzione e, in particolare, del mastio.\nStruttura.\nLe fortezze dei Templari rispecchiavano le caratteristiche di quelle dei Cavalieri Ospitalieri; l'impostazione di Safed era ad esempio identica al Krak dei Cavalieri, ovvero con la pianta concentrica. Vi era una doppia cinta difensiva, entrambe di forma ovale, fatta con enormi pietre bugnate e due fossati. La prima cinta muraria, con davanti un primo fossato, aveva una circonferenza di 825 m, era alta 22 m e al vertice aveva uno spessore di 3,30 m. Seguiva ancora un fossato scavato nella roccia e tenuto asciutto, profondo 15,40 m e largo 13,20 m, tra la prima e la seconda cinta. Quest'ultima era alta 28,60 m e quindi si trovava in una posizione ancor pi\u00f9 favorevole rispetto a quella esterna, poich\u00e9 contava su ben 6,60 m di altezza in pi\u00f9. La seconda cinta era inoltre intervallata da sette torri il cui spessore raggiungeva i 4,40 m.\nAl centro della costruzione si ergeva un enorme mastio quadrato, con molta probabilit\u00e0 posto sulle basi del castello voluto da Folco d'Angi\u00f2.\nCome per tutti i castelli del XIII secolo le torri della cinta di mura esterna erano a base rotonda, quelle interne quadrate.\nVita nel castello.\nIl mantenimento annuo della fortezza era di 40.000 bisanti saraceni, che permettevano un approvvigionamento di viveri per 1.700 persone, che diventavano 2.200 in tempo di guerra.\nGiornalmente la struttura impiegava:\nNel castello i Templari realizzavano balestre e quadrelli, che venivano poi utilizzate in battaglia per contrastare la forza delle unit\u00e0 di tiratori musulmani o per la difesa dei castelli durante gli assedi. Lo stesso lavoro era per altro svolto dagli Ospedalieri nel Krak.\nMediamente ogni giorno servivano 12.000 carichi di orzo e grano, mentre il pesce veniva portato dal Giordano, dal mare e dal vicino lago di Tiberiade; inoltre i templari disponevano di mulini a vento, ad acqua e a trazione animale.\nL'ampio territorio dominato dal castello comprendeva altre al borgo di Safed, 260 casali abitati in totale da 10.000 persone; nel borgo di Safed si svilupp\u00f2 un piccolo mercato agricolo proprio grazie alla presenza del castello.\nFunzione religiosa.\nIl compito per il quale i templari nacquero era quello di proteggere i pellegrini nei loro spostamenti verso i luoghi santi, che richiamavano al Vangelo o alla vita di Cristo. Anche a Safed questo incarico non veniva meno, infatti, i templari, oltre a controllare una vasta area strategica, scortavano i pellegrini che si volevano recare nei luoghi della vita di Cristo ed in particolare alla \u201cTavola del Signore\u201d, dove Ges\u00f9 mangi\u00f2 con i discepoli.\nLa fortezza inoltre era dotata, come del resto tutte quelle crociate, di una cappella ottagonale, situata nella parte inferiore del mastio e dedicata a San Giorgio."}
{"id": "2074031", "revid": "1451528", "url": "https://it.wikipedia.org/wiki?curid=2074031", "title": "Brasadelo", "text": "Il Brasadelo \u00e8 un dolce tradizionale della provincia di Vicenza, in particolar modo della zona occidentale confinante con la provincia di Verona. Al giorno d'oggi \u00e8 ospite immancabile in tutte quelle manifestazioni legate ai vini di Gambellara.\nGli ingredienti della ricetta tradizionale sono: uova, farina, burro, zucchero, lievito, mandorle dolci e Recioto di Gambellara. Sulla superficie \u00e8 sempre presente la granella di zucchero.\nVini consigliati come accompagnamento: Recioto Spumante - Recioto Passito di Gambellara."}
{"id": "2074033", "revid": "287204", "url": "https://it.wikipedia.org/wiki?curid=2074033", "title": "Hardcore '81", "text": "Hardcore '81 \u00e8 un album del gruppo hardcore punk canadese D.O.A.. Pubblicato nel 1981, l'album ha aiutato a diffondere il termine \"hardcore\"."}
{"id": "2074041", "revid": "287204", "url": "https://it.wikipedia.org/wiki?curid=2074041", "title": "Japan Soccer League 1990-1991", "text": "La stagione 1990-1991 \u00e8 stata la ventiseiesima edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nIl precampionato fu caratterizzato da un consistente movimento di giocatori stranieri in entrambe le divisioni: mentre Toshiba e Toyota Motors si assicurarono, rispettivamente, il centravanti della \"Celeste\" Pedro Pedrucci e l'ex verdeoro Jorginho, le due retrocesse Hitachi e Fujita affidarono l'attacco al centravanti del Nissan Motors campione in carica Wagner Lopes e al boliviano V\u00edctor Antelo. Vestendo la maglia del Sanfrecce Hiroshima, Dan Calichman divenne il primo statunitense a giocare nel campionato giapponese.\nLo Yomiuri rinnov\u00f2 ulteriormente la propria rosa svincolando dei veterani come Matsuki e Toledo, sostituiti da Kazuyoshi Miura e Hiroyuki Sakashita, il neopromosso Mitsubishi Motors form\u00f2 una rosa che accostava giocatori esperti (come Katsuyoshi Shint\u014d e il rientrante Kazuo Ozaki) a dei giovani esordienti (Eiji Sat\u014d e Takeshi Mizuuchi), mentre la All Nippon Airways promosse in prima squadra Naoto \u014ctake, un esordiente con gi\u00e0 all'attivo delle esperienze internazionali.\nIl campionato.\nIl torneo iniziato l'8 settembre 1990 fu dominato dallo Yomiuri che, pur riportando alcune sconfitte importanti come il doppio rovescio negli scontri con i diretti rivali del Nissan Motors, mantenne un'andatura che le permise di imporsi in maniera netta sulle avversarie. Nelle posizioni immediatamente successive, oltre al terzo posto di un Honda Motor ancora composto esclusivamente da giocatori dilettanti, si registr\u00f2 il buon campionato disputato dal neopromosso Toyota Motors e le prestazioni anonime delle pur quotate All Nippon Airways e Yamaha Motors. In zona salvezza, perdendo lo scontro diretto alla terzultima giornata con il Mitsubishi Motors, il titolato Yanmar Diesel cadde per la prima volta in seconda divisione, accompagnando un NKK in declino e mai capace di entrare in partita.\nIl secondo raggruppamento vide invece il dominio da parte dell'Hitachi che, segnando un totale di 102 gol (56 dei quali segnati dalla coppia Lopes-Regis, rispettivamente primo e secondo nella classifica dei marcatori), non incontr\u00f2 eccessive difficolt\u00e0 nell'ottenere l'immediato ritorno in massima serie. Alle spalle si classific\u00f2 il Mazda, che riscatt\u00f2 la promozione mancata l'anno precedente assicurandosi in anticipo la posizione valida per la risalita. A chiudere la classifica furono l'Osaka Gas e il Nippon Steel, entrambe da tempo arenate sul fondo.\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone e ammessa al Campionato d'Asia per club 1991-92\n\u00a0\u00a0\u00a0\u00a0\u00a0 Ammessa alla Coppa delle Coppe dell'AFC 1991-92 in seguito alla rinuncia del Matsushita Electric vincitore della Coppa dell'Imperatore\n\u00a0\u00a0\u00a0\u00a0\u00a0 Retrocessa in Japan Soccer League Division 2 1991-92\nNote:\nJSL Division 2.\nLegenda:\n\u00a0\u00a0\u00a0\u00a0\u00a0 Promosso in Japan Soccer League Division 1 1991-92\n\u00a0\u00a0\u00a0\u00a0\u00a0 Retrocessa nei campionati regionali\nNote:"}
{"id": "2074042", "revid": "3115", "url": "https://it.wikipedia.org/wiki?curid=2074042", "title": "LiberoReporter", "text": "LiberoReporter era una pubblicazione mensile italiana che si occupava di approfondimenti su politica, attualit\u00e0 e cultura. Nel corso del tempo LiberoReporter oltre ad essere un magazine \u00e8 diventato anche un network di giornali on line.\nLa rivista \u00e8 stata fondata nel febbraio 2006 dal giornalista Gaetano Baldi, attuale direttore responsabile, e da Daniela Russo, giornalista ed attuale direttore editoriale e ha iniziato le pubblicazioni con il numero di marzo 2006. La testata era di propriet\u00e0 dell'Associazione Libero Confronto ed era edito da \"Associazione LiberoReporter\". L'editore dichiarava nel 2008 una tiratura media di 30\u00a0000 copie con distribuzione nelle edicole a livello nazionale. Nel 2012 la testata \u00e8 stata trasferita in Svizzera dove viene internazionalizzata.\nContenuti.\nPer quanto riguarda l'approfondimento politico, la linea editoriale \u00e8 di tipo indipendente, senza un'area di riferimento e con posizioni equamente critiche.\nLa parte culturale affronta approfondimenti a tema su argomenti quali archeologia, territorio, arte, musica, cinema evitando l'informazione di tipo gossip.\nLa sezione di attualit\u00e0 affronta in modo particolare le tematiche legate all'ambiente, all'energia e alla ricerca scientifica.\nA partire da settembre 2006 la rivista ha anche una versione su internet con aggiornamenti in tempo reale. Dopo il trasferimento in Svizzera il network si \u00e8 espanso con vari siti tematici."}
{"id": "2074043", "revid": "287204", "url": "https://it.wikipedia.org/wiki?curid=2074043", "title": "Fundaci\u00f3 Joan Mir\u00f3", "text": "La Fundaci\u00f3 Joan Mir\u00f3 si trova a Barcellona e possiede alcune delle opere pi\u00f9 rappresentative del pittore catalano Joan Mir\u00f3. Contiene pi\u00f9 di 10.000 pezzi tra dipinti, sculture e tappezzerie, oltre a diversi disegni e schizzi.\nL'idea di creare una fondazione nacque nel 1968 dallo stesso Joan Mir\u00f3 che desiderava trasformarla in un elemento che garantisse la possibilit\u00e0 di conoscere le tendenze dell'arte contemporanea, oltre a consentire che le sue opere fossero sempre a disposizione del pubblico. \nLa fondazione venne costituita ufficialmente nel 1975 e fu inaugurata il 10 giugno dello stesso anno sulla montagna del Montju\u00efc, in un edificio costruito dall'architetto Josep Llu\u00eds Sert, amico personale di Mir\u00f3. Sert lo concep\u00ec come uno spazio aperto, con grandi terrazze e patio interni in modo da permettere una corretta circolazione dei visitatori. L'edificio venne ampliato nel 1986 inserendo una biblioteca e un auditorium.\nLa collezione della pinacoteca permette di percorrere la vita artistica di Mir\u00f3, dai suoi primi schizzi ai quadri di grandi dimensioni che caratterizzarono l'ultima tappa della sua vita. Il museo utilizza anche i QRpedia per permettere ai visitatori di leggere la voce di Wikipedia riguardante gli oggetti nella collezione nella lingua che preferiscono."}
{"id": "2074046", "revid": "223320", "url": "https://it.wikipedia.org/wiki?curid=2074046", "title": "I've Been Loving You Too Long (to Stop Now)", "text": ""}
{"id": "2074050", "revid": "33751", "url": "https://it.wikipedia.org/wiki?curid=2074050", "title": "Burnley F.C.", "text": ""}
{"id": "2074051", "revid": "1543377", "url": "https://it.wikipedia.org/wiki?curid=2074051", "title": "Eastern European Time", "text": "Eastern European Time (EET) \u00e8 uno dei nomi del fuso orario UTC+2; \u00e8 due ore avanti rispetto al Tempo coordinato universale (UTC). \u00c8 usato in alcuni paesi d'Europa e del Medioriente. Molti di essi utilizzano l'Eastern European Summer Time (UTC+3) come ora legale estiva.\nUso.\nI seguenti stati o parti di essi usano Eastern European Time durante l'inverno."}
{"id": "2074052", "revid": "2093667", "url": "https://it.wikipedia.org/wiki?curid=2074052", "title": "Unione Sportiva Palermo 1991-1992", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1991-1992.\nStagione.\nIn questa stagione venne adottato, dal presidente Giovanni Ferrara, un nuovo stemma societario: uno scudo rosanero sormontato da un'aquila nell'atto di spiccare il volo.\nIn estate, il 13 agosto 1991, il Palermo ha giocato un'amichevole \"di lusso\", in casa allo stadio La Favorita, contro il del neo allenatore Fabio Capello e di Ruud Gullit, Frank Rijkaard e Marco van Basten.\nLa partita, per\u00f2, terminer\u00e0 nettamente a sfavore con un risultato di 0-8.\nAppena promosso, dopo un solo anno di Serie B, il club torna in Serie C1 a causa della peggiore classifica avulsa rispetto a , e .\nIn Coppa Italia la squadra viene eliminata al secondo turno dal , poi vincitore della manifestazione calcistica.\nMaglie e sponsor.\nLa maglia era rosanero mentre i calzoncini erano esclusivamente neri.\nPer questa stagione lo sponsor ufficiale \u00e8 S\u00e8leco.\nCalciomercato.\nAcquisti: Luca Cecconi (, settembre), Giacomo Galli (, novembre)\nCessioni: Donato Cancelli (settembre), Davide Campofranco (, novembre)\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2074054", "revid": "709565", "url": "https://it.wikipedia.org/wiki?curid=2074054", "title": "T-Rex (serie animata)", "text": "T-Rex (in inglese \"The Adventures of T-Rex\", in giapponese ) \u00e8 una serie televisiva a cartoni animati, co-prodotta dalla giapponese Kitty Films e dalla statunitense DiC Entertainment.\nSigle.\nLa sigla italiana \"T-Rex\", testo di Alessandra Valeri Manera, musica di Carmelo Carucci, \u00e8 cantata da Cristina D'Avena."}
{"id": "2074055", "revid": "2110845", "url": "https://it.wikipedia.org/wiki?curid=2074055", "title": "Colwyn Trevarthen", "text": "Professore (emerito) di \"Child Psychology and Psychobiology\" presso il Dipartimento di Psicologia dell'Universit\u00e0 di Edimburgo, dove insegna dal 1971. \nTrevarthen ha pubblicato diversi studi su vari argomenti di neuropsicologia, sviluppo del cervello, e, negli ultimi 30 anni, sulla comunicazione nell'infanzia.\nSoggetti di studio.\nIl suo studio si focalizza sul ruolo delle emozioni e della motivazione sullo sviluppo psicologico e sull'educazione sin dall'infanzia.\nIl suo interesse si rivolge nello specifico al ruolo del ritmo e della emozioni nel gioco e nelle fantasie dei bambini, i giochi musicali e le canzoni, le storie e le scoperte, lo scambio con i compagni reali o immaginari, il supporto culturale all'apprendimento negli anni dell'infanzia e nell'et\u00e0 pre-scolare. Questo porta a studiare le fondamenta del linguaggio ed il suo significato.\nAl momento egli sta lavorando ad una teoria sulle fondamenta innate della \"musicalit\u00e0 comunicativa\" assieme al musicista ed esperto di acustica Stephen Malloch.\nLe osservazioni delle competenze espressive dei bambini hanno portato la ricerca verso le componenti non verbali della comunicazione, inclusi gli studi di alcune terapie come la musicoterapia.\nL'analisi del linguaggio degli adulti nei confronti dei bambini ha permesso di verificare l'importanza del ritmo e del tono di un'espressione verbale da parte di un insegnante verso la promozione di un \"apprendimento collaborativo\" e per una maggiore fiducia del bambino nella conoscenza.\nIncarichi ricoperti.\nAltri ruoli che il professore ricopre includono: "}
{"id": "2074056", "revid": "599013", "url": "https://it.wikipedia.org/wiki?curid=2074056", "title": "Eet", "text": ""}
{"id": "2074057", "revid": "453768", "url": "https://it.wikipedia.org/wiki?curid=2074057", "title": "Norfolk (Virginia)", "text": "Norfolk ( /\u02c8n\u0254\u02d0rf\u028ak/) \u00e8 una citt\u00e0 autonoma degli Stati Uniti d'America, nel Commonwealth della Virginia. Con una popolazione di 242 803 abitanti al censimento del 2010 e una stimata di 245 741 per il 2018 \u00e8 la seconda citt\u00e0 della Virginia per popolazione dopo Virginia Beach.\nSituata nella regione di Hampton Roads, \u00e8 delimitata ad ovest dal fiume Elizabeth e a nord dalla baia di Chesapeake. Confina a sud con la citt\u00e0 di Chesapeake e a nord con Virginia Beach.\n\u00c8 sede della Naval Station Norfolk, la pi\u00f9 importante stazione navale della US Navy negli Stati Uniti e la pi\u00f9 grande base aeronavale del mondo.\nInfrastrutture e trasporti.\nLa citt\u00e0 possiede una linea tranviaria lunga 11,9\u00a0km e con 11 stazioni."}
{"id": "2074058", "revid": "33751", "url": "https://it.wikipedia.org/wiki?curid=2074058", "title": "Gagarin (citt\u00e0)", "text": ""}
{"id": "2074061", "revid": "287204", "url": "https://it.wikipedia.org/wiki?curid=2074061", "title": "Japan Soccer League 1991-1992", "text": "La stagione 1991-1992 \u00e8 stata la ventisettesima edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nNel precampionato, il torneo sub\u00ec delle importanti modifiche regolamentari in previsione dell'imminente riorganizzazione del sistema calcistico nazionale: le prime dieci classificate della prima divisione e le prime due della seconda divisione avrebbero avuto diritto all'acquisizione dello status di squadra professionistica tramite l'iscrizione in Japan Professional Football League, ufficialmente attiva a partire dal novembre 1991; le ultime due classificate della prima divisione pi\u00f9 le altre quattordici della seconda divisione avrebbero mantenuto lo status di squadra dilettantistica tramite l'iscrizione in Japan Football League, divisa a sua volta in due gironi.\nA livello di club, il Sumitomo Metals port\u00f2 in squadra Zico, reduce da un breve periodo di inattivit\u00e0, mentre i campioni in carica dello Yomiuri rinnovarono il reparto avanzato scegliendo Toninho come terminale d'attacco e affidando il centrocampo al nazionale Tsuyoshi Kitazawa. Dall'Europa arrivarono inoltre i cecoslovacchi Pavel \u0158eh\u00e1k (con il compito di guidare il centrocampo del JR-East Furukawa, nome assunto dal Furukawa Electric in seguito alla fusione della societ\u00e0 col circolo calcistico della JR East) e J\u00falius Bielik (acquistato dal Mazda assieme all'attaccante del Fujita Takuya Takagi). Quasi tutte le principali squadre cambiarono guida tecnica: tra di esse, lo Yomiuri si affid\u00f2 a Pepe mentre il Matsushita Electric punt\u00f2 su Kunishige Kamamoto.\nCampionato.\nLe prime gare del torneo furono giocate fra il 7 e il 15 settembre 1991: la prima divisione vide subito il dominio delle Yomiuri che, dopo aver staccato nettamente una concorrenza rappresentata dal solo Nissan Motors, si aggiudic\u00f2 con due giornate di anticipo il suo quinto nonch\u00e9 secondo titolo consecutivo. Al termine del torneo tutte le squadre partecipanti risulteranno idonee al passaggio al professionismo eccetto l'Honda Motor, che accanton\u00f2 un progetto di riforma societaria che le avrebbe garantito l'iscrizione alla J. League, lo Yamaha Motors, il Toshiba e l'Hitachi, impossibilitate a partecipare al nuovo torneo perch\u00e9 non in possesso dei requisiti adeguati per ottenere lo status di squadra professionistica.\nLa seconda divisione vide invece prevalere il Fujita, che tuttavia rifiut\u00f2 l'invito a partecipare alla J. League per via di alcune scelte societarie volte a mantenere lo status di squadra dilettantistica. Il suo posto fu preso dal Sumitomo Metals, secondo classificato grazie ad una miglior differenza reti nei confronti dello Yanmar Diesel. Alla fine della stagione, tutte le squadre (ad eccezione del Sumitomo Metals secondo e dello Yomiuri Junior con quest'ultima che, dopo aver concluso il campionato all'ultimo posto, cess\u00f2 la propria attivit\u00e0 in seguito alla fusione con il club principale) che parteciparono al torneo furono iscritte alle due divisioni della neocostituita Japan Football League, ripartite in base alla posizione raggiunta.\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone e ammessa al Campionato d'Asia per club 1993\n\u00a0\u00a0\u00a0\u00a0\u00a0 Ammessa alla Coppa delle Coppe dell'AFC 1992-93\n\u00a0\u00a0\u00a0\u00a0\u00a0 Rinunciano alla partecipazione in J. League 1993, qualificandosi alla Japan Football League Division 1 1992\nNote:\nJSL Division 2.\nLegenda:\n\u00a0\u00a0\u00a0\u00a0\u00a0 Ottiene l'iscrizione alla J. League 1993.\n\u00a0\u00a0\u00a0\u00a0\u00a0 Scioglimento\nNote:\nRisultati.\nTabellone.\nDivision 2"}
{"id": "2074065", "revid": "599013", "url": "https://it.wikipedia.org/wiki?curid=2074065", "title": "Truls Rohk", "text": "Truls Rohk \u00e8 un personaggio della serie di Shannara, creata dallo scrittore fantasy Terry Brooks. Compare nei romanzi \"La strega di Ilse\", \"Il labirinto\" e \"L'ultima magia\" del ciclo del \"viaggio della Jerle Shannara\".\nCaratteristiche.\nTruls Rohk \u00e8 un mutaforma delle Terre dell'Est che accompagna la \"Jerle Shannara\" nella terra di Parkasia. Possiede grande agilit\u00e0, una notevole capacit\u00e0 di utilizzare le arti magiche e, soprattutto, notevole istinto e capacit\u00e0 di sopravvivenza.\nStoria.\nLa prima apparizione di Truls Rohk ne \"La Strega di Ilse\", primo libro della trilogia \"Il viaggio della Jerle Shannara\", avviene circa a met\u00e0 romanzo. Bek Rowe e Quentin Leah, incaricati da Walker Boh di trovare lo stesso Truls, si addentrano nel Wolfsktaag, guidati dal nano Panax. Quando, attaccati da un gruppo di lupi, stanno per soccombere, Truls interviene per salvarli mettendo in fuga le bestie ferine.\nTruls appare ai tre come una grossa figura sbrindellata, met\u00e0 uomo e met\u00e0 qualcos'altro, una figura che \nCompletamente coperto e incappucciato in un mantello, poco traspare, in tutto il romanzo delle sue caratteristiche fisiche.\nSotto il cappuccio non si riesce a scorgere alcun lineamento, se non, alla poca luce del fuoco, un flebile volto, \nI suoi piedi e le sue mani, enormi, si muovevano come mazze di legno e il suo corpo, in continuo mutamento, era tutto muscoli e pelo ispido.\nLa sua postura e la sua imponenza, curva sotto il mantello, dava l'impressione che fosse sempre pronto a scattare: una posizione di allerta che non lo abbandonava mai, una posizione che gli permetteva di essere molto pi\u00f9 veloce e scattante di qualunque altra creatura.\nPer quanto Truls apparisse grande almeno quanto un Troll delle Rocce, si aveva l'impressione che sarebbe stato ancora pi\u00f9 imponente se si fosse raddrizzato del tutto. Truls, durante tutto il racconto, non mancher\u00e0 di rivelare un'acuta intelligenza e una capacit\u00e0 di prevedere gli eventi e di causarli fuori dal comune. La sua voce, sibilante e metallica, \u00e8 perlopi\u00f9 priva di sentimento ad eccezione di una sensazione di rabbia repressa, che si mostra anche quando sogghigna o esplode in maligne risate, caratteristica perlopi\u00f9 intrinseca del personaggio.\nTruls, comunque, non riveler\u00e0 subito la sua storia.\nPer molto tempo, nel romanzo, si conoscer\u00e0 solo la verit\u00e0 che il nano Panax racconter\u00e0 a Bek e a Quentin. Secondo quanto conosciuto dal nano, Truls non \u00e8 altro che un uomo tale e quale a loro. \u00c8 figlio di cacciatori di pellicce, immigrati delle terre del Sud, che vivevano da qualche parte nelle montagne del Runne. All'et\u00e0 di dodici anni, per\u00f2, mentre dormiva, la sua tenda prese fuoco e Truls vi rimase intrappolato all'interno: il fuoco lo ustion\u00f2 talmente tanto da renderlo irriconoscibile.\nTuttavia, completamente sfigurato, riusc\u00ec a sopravvivere, ma appena fu abbastanza grande per farlo, lasci\u00f2 la famiglia e and\u00f2 a vivere da solo, nel Wolfsktaag, luogo in cui pensava che nessun altro essere della sua specie potesse trovare il coraggio di vivervi. Ma i dolori per le ustioni non lo abbandonarono mai e pi\u00f9 volte fu costretto a recarsi dagli St\u00f6r, dove sub\u00ec cure e riti di guarigione che funzionarono solo in parte. Nel Wolfsktaag per\u00f2 a Truls accadde qualcos'altro. Nel Wolfsktaag Truls trov\u00f2 il modo di cambiare di forma, di prendere l'aspetto delle bestie e degli spiriti che vivevano in quei luoghi carichi di magia.\nAbbandonati in un primo tempo i compagni, ritroveremo Truls Rohk a bordo della Jerle Shannara, incuriosito dal Druido e dalla sua impresa, ma soprattutto incuriosito da quel Bek che aveva l'impressione di conoscere.\nInvisibile ai pi\u00f9, amante della notte, Truls si rivela a Bek solo una volta atterrati su Mephitic, la terza isola custode di una delle chiavi. Nella notte Truls si mostra nuovamente a Bek e con parole cariche di mistero e di illusione, lo induce a seguirlo alla ricerca della chiave. \u00c8 qui che Truls riveler\u00e0 al ragazzo e ai lettori la sua vera identit\u00e0.\nIl padre di Truls era un uomo delle Terre di Confine, battitore di piste nel Wolfsktaag. Un giorno, rimasto sommerso da una frana, viene tratto in salvo da uno spirito abitante di quei luoghi. \u00c8 un mutaforma, una femmina, che spinta da irrefrenabile passione assume le forme umane e si accoppia con l'uomo delle Terre di Confine, per poi abbandonarlo senza lasciare alcuna traccia di s\u00e9.\nIn preda alla disperazione l'uomo inizia un'estenuante ricerca fino a trovare la creatura, due anni dopo, nei pressi di una fonte, con accanto il frutto della loro unione. Vedendo che comunque lo spirito non aveva intenzione di restare con l'uomo, questi estratto il coltello uccise la donna colpendola alle spalle ed inizi\u00f2 un nuovo inseguimento alla ricerca del figlio, fuggito per l'orrore.\nMa quella creatura, quel bambino, era molto pi\u00f9 forte e veloce del padre e quando questi croll\u00f2 a terra sfinito, si avvicin\u00f2 silenzioso e sfilatogli il coltello di mano lo uccise, seppellendo poi i due corpi assieme in un luogo che nessuno avrebbe mai trovato. Da quel giorno si rese conto di avere perso le uniche due persone che avesse mai avuto al mondo e fu costretto a vivere da solo nel Wolfsktaag, braccato dagli uomini e rinnegato dalle comunit\u00e0 dei mutaforma.\nTruls diventa quindi la creatura che sar\u00e0 nel romanzo, un misto di sogni e incubi, di realt\u00e0 e apparenza, di illusione e magia, di malvagit\u00e0 e bont\u00e0; freddo come la notte, agile e veloce pi\u00f9 di qualunque altra creatura, forte e tenace come l'acciaio: una fonte inesauribile di infinite risorse. Sar\u00e0 infatti lui a rivelare a Bek di possedere il canto magico, a salvarlo e a guidarlo per tutto il racconto, a metterlo alla prova e ad istigarlo, per fargli conoscere la verit\u00e0, punto di riferimento in ogni singolo fatto della sua storia.\nE fu infatti cos\u00ec: fu Truls Rohk a salvare Bek dal Morgawr e dai Mwellret, a salvarlo dalla sua casa in fiamme e a consegnarlo a Walker. E ancora una volta Truls sar\u00e0 determinante delle terre di Castledown.\nAl fianco di Bek inizier\u00e0 una lunga fuga dalla Strega di Ilse e dal suo caullo, essere lupo da lei creato, salvando Bek pi\u00f9 d'una volta. Poi accadr\u00e0 qualcosa di imprevisto: ingannato dalla magia della Strega e braccato dal caullo, per Truls sembra essere finita.\nInvece la fine di Truls Rohk non era ancora giunta: salvando ancora una volta Bek a bordo della Black Moclips, Truls trasciner\u00e0 nuovamente il ragazzo con s\u00e9, questa volta a parti invertite, a caccia di Grianne.\nTra Truls e Bek, nonostante queste parole, si instaura un legame che va oltre l'amicizia e la lealt\u00e0, tanto forte che costringer\u00e0 Truls a rivelare il suo vero volto a Bek. Con parole velenose Truls si strapper\u00e0 il mantello e si mostrer\u00e0 al ragazzo.\nQuando finalmente Truls, assieme a Bek, trover\u00e0 Grianne in uno stato di trance e Walker in fin di vita, sar\u00e0 costretto a dare la sua parola al Druido affinch\u00e9 riporti Grianne e il ragazzo sani e salvi nelle Quattro Terre. Truls risentir\u00e0 per\u00f2 della morte del Druido e della sua promessa fatta e questo lo porter\u00e0 a demolire piano piano l'amicizia con Bek: diventer\u00e0 irritabile e intrattabile, costretto a correre dei rischi per una persona, Grianne, che avrebbe voluto vedere morta per sua mano. Tutto ci\u00f2 accadr\u00e0 fino a quando i tre non saranno nuovamente attaccati dal caullo.\nLa creatura, legata a Grianne dalla stessa magia che l'aveva creata, li braccher\u00e0 per cercare vendetta, per riprendersi colei che l'aveva trasformata in quello stato. Truls, ormai stanco delle repressione dei propri istinti e conscio della pericolosit\u00e0 dell'animale, decider\u00e0 con parole dure di lasciare soli Bek e Grianne ora che sarebbero andati incontro al loro destino. Si allontaner\u00e0 quindi da lui lasciandolo solo in balia del caullo che da lontano puntava i due umani. Ma nel momento stesso in cui il caullo sferrer\u00e0 l'attacco con velocit\u00e0 accecante, Truls torner\u00e0 sulla sua decisione.\nTruls uccider\u00e0 il caullo strappandogli la testa, ma rimarr\u00e0 ferito dagli artigli della bestia. Seppur i graffi saranno solamente superficiali, Truls inizier\u00e0 ad ammalarsi, ad avere il respiro mozzato, a sentirsi lentamente debole e fiacco. Bek cercher\u00e0 di aiutarlo portandolo a nord, per cercare le comunit\u00e0 di mutaforma che vivevano in quella zona. Ma una sera mentre erano accampati per riposarsi, Truls si sentir\u00e0 male ed entrer\u00e0 in uno stato febbrile dal quale non riuscir\u00e0 pi\u00f9 a comunicare con l'esterno. Quando Bek cercher\u00e0 invano di chiamarlo, i mutaforma gli appariranno sotto forma di spiriti e vento e nuvole e chiederanno al ragazzo cosa fare del compagno di viaggio: se lasciarlo morire e porre fine alla sua esistenza oppure salvarlo, liberarlo della parte umana ed unirlo a loro, in una comunit\u00e0 di mutaforma, unito a loro in una cosa sola.\nBek decider\u00e0 di salvarlo e Truls porr\u00e0 fine a tutto il suo dolore e trover\u00e0 la pace, unito in tutto e per tutto ai suoi simili: finalmente trover\u00e0 il suo posto in un mondo che lo avrebbe sempre rinnegato. L\u00e0 dove Truls si accascer\u00e0 per l'ultima volta, rimarranno solamente un mantello e alcune ossa malforme."}
{"id": "2074071", "revid": "110157", "url": "https://it.wikipedia.org/wiki?curid=2074071", "title": "Grivel", "text": "La Grivel Srl \u00e8 un'azienda italiana che produce attrezzature ed equipaggiamenti per alpinismo, arrampicata ed outdoor. Esporta in 51 paesi. Tutti i prodotti di sicurezza, piccozze, ramponi, chiodi, caschetti, sono prodotti in Italia.\nL'azienda \u00e8 certificata GS T\u00dcV dal 1992, ISO 9001 dal 1996, ISO 1400 dal 2004.\nStoria.\nNata nel 1818 a Courmayeur, \u00e8 il pi\u00f9 antico produttore di articoli per alpinismo ancora in funzione. Grivel \u00e8 il cognome dei fondatori Henry e Laurent. L'azienda viene ceduta nel 1982 ad un gruppo di appassionati riuniti attorno a Gioachino Gobbi.\nNel 2009 Gioachino Gobbi si aggiudica il premio \"ImpresaVda 2009\" come miglior imprenditore valdostano.\nOggi ha sedi a Courmayeur e Verrayes in Valle d'Aosta, oltre che a Vivaro e a Chamonix. L'export incide nei ricavi 2017 per il 92%."}
{"id": "2074081", "revid": "116944", "url": "https://it.wikipedia.org/wiki?curid=2074081", "title": "Caso Mattei", "text": ""}
{"id": "2074082", "revid": "2120780", "url": "https://it.wikipedia.org/wiki?curid=2074082", "title": "Luigi Conocchia", "text": "\u00c8 ricordato come il primo poeta dialettale sorano, citato da celebri linguisti come Clemente Merlo per la qualit\u00e0 artistica della sua produzione e per la correttezza e precisione formale con cui inaugura la grafia e la grammatica del dialetto sorano. Fu medico e chirurgo; ebbe modo di apprendere direttamente dalla voce del popolo il volgare di Sora, grazie al suo mestiere. Lasci\u00f2 un'importante antologia di poesie, intitolata \"Frunne de cerqua\", in italiano \"Frondi di quercia\", del 1896."}
{"id": "2074083", "revid": "599013", "url": "https://it.wikipedia.org/wiki?curid=2074083", "title": "Manon Flier", "text": "Gioca nel ruolo di opposto.\nCarriera.\nLa carriera professionista di Manon Flier comincia all'et\u00e0 di quindici anni, quando fa il suo esordio nell'A-League olandese nel 1999 con il Volco Ommen; nel 2001 ottiene la prima convazione nella nazionale maggiore dei Paesi Bassi, partecipando al campionato europeo. Dopo due stagioni si trasferisce nel con il quale vince uno scudetto ed una Coppa nazionale. Nel 2002 viene ingaggiata dal Volleybalclub Weert dove resta per due annate. Nella stagione 2004-05 si trasferisce in Italia nell'Asystel Novara, in serie A1, dove solitamente parte dalla panchina. Nel 2005 torna in patria per prendere parte al progetto del Martinus dove vince una serie di tre scudetti coppa consecutive. Con la nazionale vince la sua prima medaglia d'oro al World Grand Prix 2007 dove viene premiata anche come miglior giocatrice.\nNella stagione 2008-09 torna nuovamente in Italia, nel Giannino Pieralisi Jesi con il quale vince la Challange Cup. Con la nazionale raggiunge la finale del campionato europeo 2009, venendo sconfitta dall'Italia. Nella stagione 2009-10 viene ingaggiata nuovamente dal club novarese, ma la squadra ottiene dei risultati modesti; la stagione successiva \u00e8 alla Robursport Volley Pesaro. Dopo la vittoria della supercoppa 2010, ottiene buoni risultati nella Champions League arrivando fino alla final four della manifestazione. Nel pre-partita della semifinale contro il Rabit\u0259 Bak\u0131 Voleybol Klubu soffre a causa di un dolore alla caviglia, ma gioca comunque sia la semifinale (in cui la sua squadra perde con un netto 3-1) sia la finale per il terzo posto contro il Fenerbah\u00e7e Spor Kul\u00fcb\u00fc, e viene premiata come miglior schiacciatrice del torneo.\nNella stagione 2011-12 si trasferisce in Giappone, ingaggiata dalle , con le quali vince lo scudetto e la Coppa dell'Imperatrice. Nella stagione successiva viene ingaggiata dall'Az\u0259rreyl Voleybol Klubu, nella Superliqa azera; nel campionato 2013-14 resta in Azerbaigian, passando all'\u0130qtisad\u00e7\u0131 Voleybol Klubu e venendo premiata come miglior servizio del torneo. Nel campionato seguente gioca nella Volleyball League A cinese col Fujian Yangguang Cheng Nuzi Paiqiu Julebu; con la nazionale vince la medaglia d'argento al campionato europeo 2015. In seguito interrompe la propria carriera per maternit\u00e0."}
{"id": "2074084", "revid": "124796093", "url": "https://it.wikipedia.org/wiki?curid=2074084", "title": "Episodi di Black Lagoon", "text": "Questa \u00e8 la lista degli episodi dell'anime \"Black Lagoon\", realizzato da Madhouse e basato sull'omonimo manga di Rei Hiroe. Diretto da Sunao Katabuchi e prodotto da Geneon Entertainment, l'opera consiste in tre stagioni, le prime due trasmesse in televisione e la terza realizzata esclusivamente per il mercato home video. La prima serie, intitolata semplicemente \"Black Lagoon\", \u00e8 stata trasmessa in Giappone su Chiba TV dall'8 aprile al 24 giugno 2006, per un totale di 12 episodi. La seconda stagione, \"Black Lagoon: The Second Barrage\", composta sempre da 12 puntate, \u00e8 andata in onda sulle emittenti Sendai Television e Kyushu Asahi Broadcasting dal 2 ottobre al 18 dicembre 2006. La terza serie intitolata \"Roberta's Blood Trail\" \u00e8 costituita da un OAV di 5 episodi, pubblicati per il mercato home video dal 17 luglio 2010 al 22 giugno 2011. La storia dell'anime segue le avventure di Rokuro Okajima, un impiegato giapponese che \u00e8 prima rapito e poi entra a far parte di un gruppo di contrabbandieri conosciuti come \"Lagoon Company\", con il nuovo nome \"Rock\".\nIn Italia la prima serie \u00e8 stata trasmessa da MTV a partire dal 4 dicembre 2007, all'interno dell\"'Anime Night\" e la seconda \u00e8 uscita direttamente in tre DVD per conto della Panini Video nel 2008. La terza serie \u00e8 stata pubblicata dell'editore francese Kaz\u00e9 in un unico box di due Blu-ray/DVD, in vendita dal 16 maggio 2012. Il doppiaggio italiano di quest'ultima \u00e8 stato realizzato dallo studio francese Wantake con un cast di voci diverso dalle due serie precedenti e utilizzando doppiatori non-professionisti di nazionalit\u00e0 italo-francese, scatenando cos\u00ec numerose proteste.\nLe prime due serie usano come sigla introduttiva \"Red Fraction\" della cantante Mell e come sigla finale \"Don't Look Behind\" degli EDISON. Le uniche eccezioni sono rappresentate dalla puntata 15, che presenta \"The World of Midnight\" di Minako Obata come ending, e dall'episodio 24, che non ha opening e utilizza \"Peach Headz Addiction\" dei Breath Frequency come sigla conclusiva. \"Roberta's Blood Trail\" presenta in apertura \"Red Fraction IO Drive mix\", cantata da Mell, e in chiusura \"When Johnny Comes Marching Home\" degli EDISON, tranne per l'ultima puntata che \u00e8 sprovvista di ending."}
{"id": "2074087", "revid": "110157", "url": "https://it.wikipedia.org/wiki?curid=2074087", "title": "Museo dell'acqua e del gas", "text": "Il Museo dell'Acqua e del Gas di Genova, costituito da Fondazione AMGA al fine di illustrare la storia del gas e dell'approvvigionamento idrico nella citt\u00e0 di Genova, consta di quattro sezioni: archivio storico, biblioteca storica, raccolta fotografica e, naturalmente, reperti.\nL'archivio storico \u00e8 composto da quanto si \u00e8 potuto salvare a seguito dei vari accorpamenti e riorganizzazioni che hanno interessato l'azienda nel corso degli anni. Di particolare curiosit\u00e0 la raccolta di carte intestate di clienti e fornitori dell'Acquedotto De Ferrari Galliera.\nLa biblioteca storica \u00e8 catalogata come sezione storica della Biblioteca della Fondazione Amga e comprende antichi trattati sulla potabilizzazione dell'acqua, sulla produzione del gas da distillazione secca, nonch\u00e9 interessanti manuali pratici per gasisti.\nSi segnala la rivista francese \"Le genie civile\" rilegata per annate (dal 1889 al 1912), ereditata dalla biblioteca dell'Acquedotto Nicolay.\nL'archivio fotografico conta attualmente oltre milletrecento fotografie catalogate per argomento. Tra questa, rarissime fotografie dell'imponente cantiere della diga del Brugneto (1958~60).\nLa parte pi\u00f9 vistosa del museo \u00e8 rappresentata dall'esposizione dei reperti.\nSi tratta di oggetti che, a vario titolo, hanno avuto attinenza con la produzione, la distribuzione ed il consumo del gas illuminante e di citt\u00e0; oggetti legati all'acqua potabile e materiale vario a testimonianza della storia dell'AMGA, l'azienda municipalizzata genovese che, subentrando all'\u201dUnion des gaz\u201d, produsse e distribu\u00ec il gas di citt\u00e0 dal 1936 al 1972, fino cio\u00e8 alla \"metanizzazione\". Dal 1972 Amga non produsse pi\u00f9 il gas di citt\u00e0: l'impegno fu di odorizzare il gas naturale (acquistato dal fornitore nazionale) e distribuirlo.\nLa carenza di spazio impedisce, per adesso, di organizzare i reperti secondo un criterio didattico e di dotare il museo di modelli o exibit. Gli oggetti sono perci\u00f2 esposti secondo tematiche: acqua, produzione gas, attrezzature e manutenzione, laboratorio chimico, ufficio tecnico, strumenti elettrici, marketing, contatori ed oggetti domestici a gas.\nFondazione Amga, al fine di supplire almeno in parte alla mancanza di una idonea e visibile sede museale, si \u00e8 impegnata in diverse occasioni con mostre tematiche allestite presso strutture pubbliche note alla cittadinanza.\nSi ricordano partecipazioni a varie edizioni del Festival della Scienza, al Festival dell'Acqua 2011 e una mostra commemorativa \"Settant'anni di AMGA a Genova\", allestita a Palazzo Ducale nel giugno 2006.\nRiferimenti.\nIl Museo \u00e8 visitabile su prenotazione ed \u00e8 ubicato nei locali di Fondazione Amga, presso l'area industriale di Gavette, Via Piacenza, 54 - Genova"}
{"id": "2074090", "revid": "110157", "url": "https://it.wikipedia.org/wiki?curid=2074090", "title": "Ul'ja", "text": "La Ul'ja \u00e8 un fiume dell'Estremo Oriente Russo (Territorio di Chabarovsk), tributario del mare di Ochotsk.\nNasce dal versante orientale dei monti D\u017eugd\u017eur; scorre per la maggior parte del suo corso con direzione nordorientale, in una profonda valle scavata fra i monti D\u017eugd\u017eur e i monti della Ul'ja. Giunto nel basso corso aggira quest'ultima catena montuosa a nord e prende direzione est-sudest, mantenendola fino alla foce nel mare di Ochotsk, nei pressi del piccolo insediamento omonimo.\nIl fiume \u00e8 gelato, mediamente, da fine ottobre - primi di novembre a maggio."}
{"id": "2074092", "revid": "80339", "url": "https://it.wikipedia.org/wiki?curid=2074092", "title": "Ulja", "text": ""}
{"id": "2074093", "revid": "287204", "url": "https://it.wikipedia.org/wiki?curid=2074093", "title": "Eric-Emmanuel Schmitt", "text": ""}
{"id": "2074094", "revid": "80339", "url": "https://it.wikipedia.org/wiki?curid=2074094", "title": "Ulya", "text": ""}
{"id": "2074099", "revid": "287204", "url": "https://it.wikipedia.org/wiki?curid=2074099", "title": "Japan Soccer League 1989-1990", "text": "La stagione 1989-1990 \u00e8 stata la venticinquesima edizione della Japan Soccer League, massimo livello del campionato giapponese di calcio.\nAvvenimenti.\nIl campionato.\nIl primo raggruppamento ripropose il duello in vetta fra lo Yomiuri e il Nissan Motors: grazie ai risultati favorevoli ottenuti negli scontri diretti, i campioni in carica difenderanno il proprio titolo conquistandolo sul filo di rasoio, giungendo al termine del campionato con un solo punto di distacco sugli avversari. Sul fondo della classifica il Toshiba, al suo esordio assoluto in massima divisione, usc\u00ec indenne da una lotta per la salvezza che vide, infine, il declassamento di due squadre blasonate come il Fujita, che scese di categoria per la prima volta nella sua storia, e l'Hitachi, condannato in anticipo dopo che la propria permanenza in massima serie era durata appena un anno.\nLa seconda divisione vide invece il predominio del Mitsubishi Heavy Industries, che dominando la classifica risal\u00ec prontamente in massima serie: ad accompagnare la squadra sar\u00e0 il Toyota Motors che, nel corso del campionato, dovr\u00e0 fronteggiare la concorrenza del Mazda. La bagarre per non retrocedere nelle leghe regionali fu poco combattuta, con il Mazda Auto Hiroshima e il Teijin gi\u00e0 fuori gara con alcune giornate di anticipo.\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone e ammessa al Campionato d'Asia per club 1990-91\n\u00a0\u00a0\u00a0\u00a0\u00a0 Retrocessa in Japan Soccer League Division 2 1990-91\nNote:\nJSL Division 2.\nLegenda:\n\u00a0\u00a0\u00a0\u00a0\u00a0 Promossa in Japan Soccer League Division 1 1990-91\n\u00a0\u00a0\u00a0\u00a0\u00a0 Retrocessa nei campionati regionali\nNote:"}
{"id": "2074102", "revid": "16066", "url": "https://it.wikipedia.org/wiki?curid=2074102", "title": "Stile APA", "text": ""}
{"id": "2074103", "revid": "827882", "url": "https://it.wikipedia.org/wiki?curid=2074103", "title": "Strafe", "text": "Strafe, nei videogiochi tridimensionali, indica il modo in cui si muove un personaggio quando scorre lateralmente senza cambiare la direzione in cui guarda; si distingue dal movimento normale in avanti o indietro e dalla rotazione su s\u00e9 stessi.\nLetteralmente, il termine inglese \"strafe\" significa mitragliare da un velivolo a volo radente, nei giochi tradotti in italiano viene lasciato invariato o tradotto in vari modi.\nUn utilizzo tipico \u00e8 negli sparatutto, dove il movimento laterale rende possibile schivare i colpi nemici continuando a guardare nella direzione del nemico, potendo cos\u00ec tenerlo d'occhio e sparargli a sua volta. Lo strafe circolare o \"circle strafe\" consiste nel muoversi in circolo intorno al nemico, guardando sempre verso il nemico che \u00e8 fermo al centro del circolo, e si ottiene dosando opportunamente strafe e rotazioni.\nControlli.\nPer effettuare questo movimento, a volte il giocatore ha a disposizione un apposito tasto di strafe, che va tenuto premuto mentre si premono gli altri tasti di movimento; ad esempio la freccia destra, se normalmente fa ruotare il personaggio verso destra, quando contemporaneamente \u00e8 tenuto premuto l'altro tasto diventa strafe a destra.\nIn alternativa, molti giochi mettono a disposizione i controlli WASD per il movimento in avanti e lo strafe, mentre il mouse o i tasti freccia gestiscono la rotazione.\nStraferunning.\nLo straferunning (noto anche come speed-strafing tra i giocatori di \"GoldenEye\" e \"Perfect Dark\", e come trichording tra i giocatori di \"Descent\") \u00e8 una tecnica che permette ai giocatori di correre pi\u00f9 velocemente attraverso un livello, usando contemporaneamente il movimento in avanti e lo strafe laterale. Il gioco combina queste azioni fino ad ottenere circa 1,4 (radice quadrata di 2) volte la velocit\u00e0 rispetto ad un movimento in un'unica direzione. Il metodo pu\u00f2 essere rappresentato usando l'addizione di un vettore. \"Pathways Into Darkness\" \u00e8 stato uno dei primi videogiochi a permettere lo straferunning, mentre \"Doom\" uno dei pi\u00f9 importanti.\nI giochi nei quali lo straferunning viene impiegato, in genere, lo permettono indipendentemente dalla direzione (laterale) in cui si corre. Se, per ogni aggiornamento della posizione del giocatore, il gioco muove quest'ultimo di una unit\u00e0 in avanti, e dopo una unit\u00e0 lateralmente, la distanza totale percorsa sar\u00e0 uguale alla formula_1. Quindi, nei giochi con questo comportamento, muovendosi lateralmente mentre si va avanti, dar\u00e0 un vantaggio maggiore rispetto a quando ci si muove solo in avanti, anche se il giocatore si muover\u00e0 diagonalmente rispetto alla posizione a cui sta guardando. Questa caratteristica \u00e8 potenziata nei giochi tridimensionali, quali \"Descent\". \u00c8 da notare che, nei primi due giochi della serie Descent, lo straferunning era noto come un glitch, mentre nel terzo \u00e8 stato inserito appositamente."}
{"id": "2074104", "revid": "85053", "url": "https://it.wikipedia.org/wiki?curid=2074104", "title": "Trevarthen Colwyn", "text": ""}
{"id": "2074106", "revid": "253269", "url": "https://it.wikipedia.org/wiki?curid=2074106", "title": "Michael Rennie", "text": "Biografia.\nPrima di dedicarsi alla carriera artistica, Michael Rennie aveva fatto il venditore di automobili e il dirigente in una fabbrica. L'incontro con il direttore di cast della Gaumont gli fece ottenere un impiego come controfigura di Robert Young nel film \"Amore e mistero\" (1936).\nDalla seconda met\u00e0 degli anni trenta partecip\u00f2 a decine di film, spesso senza essere accreditato e per un certo periodo lavor\u00f2 in teatro per affinare la propria tecnica di recitazione. Nel 1941 ebbe una parte di rilievo in \"Ships with Wings\" e raggiunse una certa fama con il film \"I'll Be Your Sweethearts\" (1945) e \"La bella avventuriera\" (1945), entrambi interpretati al fianco di Margaret Lockwood. Nello stesso anno interpret\u00f2 il ruolo di un centurione in \"Cesare e Cleopatra\" di Gabriel Pascal.\nTrasferitosi a Hollywood all'inizio degli anni cinquanta, gli venne affidata la parte di Klaatu, l'alieno evoluto protagonista di \"Ultimatum alla Terra\" (1951), il classico della fantascienza diretto da Robert Wise che ebbe un enorme successo di cassetta e si distinse dalla maggior parte dei film fantascientifici dell'epoca per l'accuratezza della confezione e per l'efficacia con cui riusc\u00ec a trasmettere al pubblico un messaggio di ammonimento all'umanit\u00e0 affinch\u00e9 ponesse un freno alle sue tendenze aggressive. Rennie, con la sua alta statura e il suo volto dai lineamenti severi e affilati, diede un'interpretazione di grande intelligenza e fascino del misterioso Klaatu che, sotto sembianze umane, si nasconde in una pensione e fa amicizia con un ragazzino e sua madre (Patricia Neal).\nLa carriera americana di Rennie prosegu\u00ec con ruoli di rilievo nei pi\u00f9 svariati generi di pellicole, dal dramma letterario \"I miserabili\" (1952), in cui interpret\u00f2 il ruolo di Jean Valjean, all'avventura di ambientazione coloniale \"La carica dei Kyber\" (1953), ai drammi biblici come \"La tunica\" (1953), nel ruolo dell'apostolo Pietro e \"I gladiatori\" (1954), fino al film storico in costume \"D\u00e9sir\u00e9e\" (1954), in cui imperson\u00f2 il maresciallo francese Jean-Baptiste Bernadotte.\nTornato in Inghilterra ormai famoso, ebbe la parte di Harry Lime nella serie televisiva \"Il terzo uomo\" e quella del capitano John Winter nel film d'avventura \"La sfida del terzo uomo\" (1959) di Ken Annakin.\nNell'ultima parte della sua carriera, Rennie continu\u00f2 a spaziare nei pi\u00f9 diversi generi di film, dal fantascientifico \"Mondo perduto\" (1961) di Irwin Allen, alla commedia \"Intrighi al Grand Hotel\" (1967) di Richard Quine, al film d'azione \"Bersaglio mobile\" (1967) di Sergio Corbucci, all'avventura bellica \"La brigata del diavolo\" (1968) di Andrew V. McLaglen, nel ruolo del generale statunitense Mark Clark. Tra le sue apparizioni televisive, da ricordare quelle nel ruolo di Sandman nella serie \"Batman\" (1966), e del perfido capo degli alieni nella serie \"Gli invasori\" (1967).\nDoppiatori italiani.\nDa doppiatore \u00e8 sostituito da:"}
{"id": "2074109", "revid": "1568601", "url": "https://it.wikipedia.org/wiki?curid=2074109", "title": "Tunguska (affluente dell'Amur)", "text": "La Tunguska \u00e8 un fiume della Russia siberiana orientale (Territorio di Chabarovsk), tributario di sinistra dell'Amur.\nSi forma dalla confluenza dei due rami sorgentiferi Urmi e Kur, scorrendo per alcune decine di chilometri nel bassopiano del basso Amur; sfocia nell'Amur alcune decine di chilometri a monte di Chabarovsk. Il fiume costituisce solo la parte terminale del sistema fluviale, e ha dimensioni molto minori dei suoi due rami sorgentiferi.\nLa Tunguska ha un regime che si differenzia leggermente dalla media dei fiumi russi, analogamente a parecchi fiumi del bacino dell'Amur: gelato nei sei mesi che vanno da novembre ad aprile, vede invece abbondanti piene estive; la portata media, che nel medio corso \u00e8 circa 380\u00a0m\u00b3/s, pu\u00f2 oscillare da minimi di circa 7 a massimi sopra i 5.000.\nIl fiume attraversa una zona poco popolata: il maggiore centro urbano toccato dal fiume \u00e8 l'insediamento di Volo\u010daevka Vtoraja."}
{"id": "2074116", "revid": "1318658", "url": "https://it.wikipedia.org/wiki?curid=2074116", "title": "La missione teatrale di Wilhelm Meister", "text": "La missione teatrale di Wilhelm Meister \u00e8 un frammento di un romanzo teatrale di Johann Wolfgang von Goethe, composto tra il 1777 e il 1785. Noto anche come Urmeister, \u00e8 stato utilizzato da Goethe nel romanzo di formazione \"Gli anni di apprendistato di Wilhelm Meister\". Una parte del romanzo fu trovata nel 1910 e stampata per la prima volta nel 1911."}
{"id": "2074120", "revid": "599013", "url": "https://it.wikipedia.org/wiki?curid=2074120", "title": "Horst Eckel", "text": "Per il suo gioco veloce fu soprannominato \"Windhund\" (in italiano Levriero). In seguito ai decessi di Ottmar Walter e di Hans Sch\u00e4fer, fino alla sua morte, \u00e8 stato l'ultimo campione del mondo del 1954 ancora in vita.\nCarriera.\nClub.\nCresciuto nelle giovanili della squadra della sua citt\u00e0 natale, l'SC Vogelbach, nel 1949 Eckel fu acquistato dal , con cui vinse due campionati tedeschi occidentali.\nNel 1960 pass\u00f2 al R\u00f6chling V\u00f6lklingen, dove chiuse la carriera nel 1966.\nNazionale.\nEckel conta 32 presenze con la Nazionale tedesca occidentale, con cui esord\u00ec il 9 novembre 1952 contro la Svizzera (5-1).\nFece parte della selezione che vinse i Mondiali nel 1954, dove disput\u00f2 tutte le 6 partite giocate dalla Germania Ovest, e di quella giunta quarta nel 1958, dove gioc\u00f2 4 partite.\nDopo il ritiro.\nDopo essersi ritirato dal calcio giocato fu insegnante di educazione fisica fino al pensionamento, allenando per un anno anche il R\u00f6chling V\u00f6lklingen.\n\u00c8 stato inoltre uno dei consulenti del regista S\u00f6nke Wortmann per la realizzazione del film \"Das Wunder von Bern\" (Miracolo a Berna) sulla finale del Mondiale 1954 tra Germania Ovest e Ungheria.\nSi \u00e8 spento il 3 dicembre 2021, all'et\u00e0 di 89 anni."}
{"id": "2074122", "revid": "1566286", "url": "https://it.wikipedia.org/wiki?curid=2074122", "title": "Maurizio Amati", "text": "Carriera.\nFiglio del produttore cinematografico Edmondo, inizia a lavorare nella produzione di alcuni film di Franco &amp; Ciccio diretti da Giorgio Simonelli e prosegue, spesso affiancando il padre, collaborando con registi del cinema di genere come Alberto De Martino, Sergio Grieco, Michele Lupo, Enzo G. Castellari, Ruggero Deodato, ma lavora pi\u00f9 volte anche per Dino Risi. Collaborando con registi come Carlo Vanzina, Neri Parenti ed Enrico Oldoini produce commedie di grande successo commerciale, in particolare i cosiddetti cine-panettoni distribuiti dalla Filmauro di cui \u00e8 direttore generale."}
{"id": "2074123", "revid": "767487", "url": "https://it.wikipedia.org/wiki?curid=2074123", "title": "Lezioni di felicit\u00e0 - Odette Toulemonde", "text": "Lezioni di felicit\u00e0 - Odette Toulemonde (\"Odette Toulemonde\") \u00e8 un film del 2006 scritto e diretto da \u00c9ric-Emmanuel Schmitt, tratto da un romanzo dello stesso autore: in Italia \u00e8 uscito nel marzo 2008.\nTrama.\nOdette Toulemonde \u00e8 una donna di circa quarant'anni e lavora come commessa nel reparto profumi di un grande magazzino: vedova da dieci anni, vive a Charleroi, in una casa popolare, insieme ai due figli Rudy, un parrucchiere omosessuale, Sue Helen, diplomata e disoccupata, e a Polo, ragazzo di Sue Helen. Nonostante le difficolt\u00e0, Odette \u00e8 felice e vive in un mondo tutto suo, fatto di ottimismo e buonumore.\nDeve il suo atteggiamento di grande positivit\u00e0 soprattutto alla lettura dei romanzi di Balthazar Balsan, autore di best-seller di grande successo: bello, ricco, famoso, sposato con una donna affascinante e padre di un ragazzino, l'autore \u00e8 insicuro e cova in s\u00e9 un cupo pessimismo e un malcelato malessere. Anche la sua carriera attraversa un momento di crisi: il suo ultimo romanzo \u00e8 stato stroncato dal celebre critico parigino Olaf Pims e il suo editore ha minacciato di non pubblicare pi\u00f9 le sue opere: inoltre, Balsan scopre che sua moglie Isabelle ha una relazione con Pims, il suo detrattore, e che il figlio Fran\u00e7ois si vergogna di lui e usa il cognome di sua madre.\nDopo aver tentato il suicidio, lo scrittore trova nella tasca della sua giacca una lettera che Odette gli aveva consegnato in occasione della presentazione del suo ultimo libro, in cui gli confessa che \u00e8 solo grazie ai suoi libri che ha trovato la forza di continuare a vivere dopo la morte di suo marito. Balsan decide di raggiungere la sua ammiratrice e si stabilisce per un periodo nel suo appartamento."}
{"id": "2074128", "revid": "1543377", "url": "https://it.wikipedia.org/wiki?curid=2074128", "title": "NBA All-Star Game 1952", "text": "L'NBA All-Star Game 1952, svoltosi a Boston, vide la vittoria finale della Eastern Division sulla Western Division per 108 a 91.\nPaul Arizin, dei Philadelphia Warriors, fu nominato MVP della partita."}
{"id": "2074130", "revid": "287204", "url": "https://it.wikipedia.org/wiki?curid=2074130", "title": "Banmankhi Bazar", "text": "Banmankhi Bazar \u00e8 una citt\u00e0 dell'India di 25.183 abitanti, situata nel distretto di Purnia, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 52' 60 N e 87\u00b0 10' 60 E e ha un'altitudine di 37 .\nSociet\u00e0.\nEvoluzione demografica.\nAl censimento del 2001 la popolazione di Banmankhi Bazar assommava a 25.183 persone, delle quali 13.816 maschi e 11.367 femmine. I bambini di et\u00e0 inferiore o uguale ai sei anni assommavano a 4.529, dei quali 2.385 maschi e 2.144 femmine. Infine, coloro che erano in grado di saper almeno leggere e scrivere erano 13.090, dei quali 8.379 maschi e 4.711 femmine."}
{"id": "2074132", "revid": "767487", "url": "https://it.wikipedia.org/wiki?curid=2074132", "title": "Ernest Tubb", "text": "Tra i suoi brani possiamo ricordare \"Walking The Floor Over You\", eseguita anche assieme a Merle Haggard e Chet Atkins, \"Try Me One More Time\", \"Warm Red Wine\", \"Filipino Baby\". Mor\u00ec a Nashville nel Tennessee a causa di un enfisema."}
{"id": "2074133", "revid": "19933", "url": "https://it.wikipedia.org/wiki?curid=2074133", "title": "Francesco Patrizi (1413-1494)", "text": ""}
{"id": "2074135", "revid": "287204", "url": "https://it.wikipedia.org/wiki?curid=2074135", "title": "Barahiya", "text": "Barahiya (o Barhiya, Barhaiya) \u00e8 una suddivisione dell'India, classificata come \"municipality\", di 39.745 abitanti, situata nel distretto di Lakhisarai, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 16' 60 N e 86\u00b0 1' 60 E e ha un'altitudine di 33 .\nSociet\u00e0.\nEvoluzione demografica.\nAl censimento del 2001 la popolazione di Barahiya assommava a 39.745 persone, delle quali 21.073 maschi e 18.672 femmine. I bambini di et\u00e0 inferiore o uguale ai sei anni assommavano a 6.012, dei quali 3.089 maschi e 2.923 femmine. Infine, coloro che erano in grado di saper almeno leggere e scrivere erano 20.928, dei quali 12.705 maschi e 8.223 femmine."}
{"id": "2074137", "revid": "838137", "url": "https://it.wikipedia.org/wiki?curid=2074137", "title": "Katarzyna Skowro\u0144ska", "text": "Giocava nel ruolo di schiacciatrice e opposto.\nCarriera.\nKatarzyna Skowro\u0144ska inizia la sua carriera pallavolistica da professionista come centrale nella stagione 2001-02, tra le file del Warta Pozna\u0144, in cui milita per due stagioni, in seguito alle quali si trasferisce nel Pilskie Towarzystwo Pi\u0142ki Siatkowej di Pi\u0142a, a cui si lega per due stagioni. Nel 2003 riceve le prime chiamata in nazionale, con cui ottiene due medaglie d'oro ai campionati europei.\nNella stagione 2005-06 si trasferisce in Italia firmando con la Vicenza Volley, mentre nella stagione successiva viene ingaggiata dall' con cui conquista una Coppa di Lega e dove effettua il cambio di ruolo da centrale ad opposto. Dopo due stagioni si passa alla , con cui vince tutto il possibile in Italia: due campionati, una Coppa Italia ed una Supercoppa italiana.\nNella stagione 2010-11 lascia l'Italia e si sposta in Turchia ingaggiata dal con cui conquista una Coppa del Mondo per club, una Supercoppa turca ed un campionato. Nella stagione successiva si trasferisce in Cina, ingaggiata dal Guangdong Hengda Nuzi Paiqiu Julebu, col quale disputa due finali di campionato, aggiudicandosi uno scudetto e poi l'AVC Club Championships 2013.\nNella stagione 2013-14 passa al Rabit\u0259 Bak\u0131 Voleybol Klubu, club della Superliqa azera col quale vince due scudetti consecutivi, venendo premiata come MVP delle finali e miglior realizzatrice dopo il primo successo. Nel campionato 2014-15 torna in patria per vestire la maglia dell'Impel di Breslavia; con la nazionale arriva alla medaglia d'argento nei I Giochi europei, rinunciando infine alle convocazioni con la selezione polacca nel 2016, dopo 288 presenze.\nNella stagione 2016-17 \u00e8 nuovamente in Italia, ingaggiata dal Volley Bergamo, in Serie A1, dove subisce la rottura del legamento crociato anteriore del ginocchio destro che la costringe ad interrompere anzitempo l'annata e ad un lungo periodo di stop; rientra infatti in campo dopo nove mesi disputando la stagione successiva coi colori del club brasiliano del Barueri, in Superliga S\u00e9rie A.\nNell'agosto 2019 annuncia il proprio ritiro dall'attivit\u00e0 agonistica."}
{"id": "2074139", "revid": "287204", "url": "https://it.wikipedia.org/wiki?curid=2074139", "title": "Katarzyna Skowronska", "text": ""}
{"id": "2074145", "revid": "119793433", "url": "https://it.wikipedia.org/wiki?curid=2074145", "title": "Renato Romano", "text": "Biografia.\nDa calciatore professionista prima del Napoli e poi della Roma, \u00e8 stato costretto ad abbandonare l'attivit\u00e0 sportiva a causa di un infortunio al ginocchio.\nSi interess\u00f2 quindi alla recitazione, divenendo uno dei pi\u00f9 giovani e promettenti studenti della Royal Academy of Dramatic Arts di Londra. Accanto all'attivit\u00e0 teatrale, per altro molto intensa anche negli anni seguenti, affianc\u00f2 quella cinematografica e televisiva negli anni sessanta e settanta, diventando uno dei caratteristi pi\u00f9 amati e richiesti del periodo. Ha partecipato ad oltre 40 film, soprattutto italiani, quasi sempre in ruoli di comprimario.\nOltre che attore, \u00e8 stato anche un abile sceneggiatore. Fra le sue numerose interpretazioni meritano di essere ricordate quelle in: \"La battaglia di El Alamein\" (1969), di Giorgio Ferroni, \"L'uccello dalle piume di cristallo\" (1970) di Dario Argento, \"Sette orchidee macchiate di rosso\" (1972) di Umberto Lenzi e \"Blue Nude\" (1977), di Luigi Scattini.\nAll'inizio degli anni ottanta si \u00e8 trasferito a Beverly Hills, dove tutt'oggi risiede con la moglie Alice ed i tre figli."}
{"id": "2074151", "revid": "110157", "url": "https://it.wikipedia.org/wiki?curid=2074151", "title": "Guglielmo Quadrotta", "text": "Biografia.\nInizi\u00f2 la sua carriera di pubblicista a Frosinone, lavor\u00f2 in Libia, a Tripoli, e soprattutto a Roma, dove si trasfer\u00ec in et\u00e0 matura, come giornalista nel \u00abMovimento giovanile cattolico\u00bb, quando \u00e8 anche segretario di don Romolo Murri. Con Bernardino Varisco, Luigi Salvatorelli, Giulio Farina e Felice Perroni partecip\u00f2 al \u00abMovimento di studi religiosi\u00bb e con alcuni di questi si un\u00ec alla fondazione dell'associazione \"Unione Nazionale\" di Giovanni Amendola.\nFond\u00f2 diverse case editoriali, fra cui \"Libera editrice romana\" e \"Cultura contemporanea\", pubblicando nel 1914 l'opera di Giovanni Papini \u00ab\"La Toscana e la filosofia italiana, Popoli e citt\u00e0, Persone e personaggi\"\u00bb. Fu poi redattore nel \"Giornale d'Italia\", ne \"Il Messaggero\", corrispondente per \"Il secolo\" di Milano, e redattore capo e infine direttore de \"L'Azione\". Collabor\u00f2 a \"Nuova antologia\" e \"La tribuna\".\nIn ambito giornalistico fond\u00f2 le riviste \"Uomini e tempi\", \"Critica d'arte\", \"Rassegna del Lazio\" e il \"Giornale di Fiuggi e del Lazio meridionale\".\nAttivit\u00e0 politica.\nNel 1924, per divulgare il progetto di costituire la provincia di Frosinone, insieme al sindaco della citt\u00e0 Pietro Gizzi, seguendo l'esempio delle varie iniziative culturali che sorgevano in altre citt\u00e0 laziali (a Viterbo \u00ab\"La nuova Provincia\"\u00bb ed a Rieti \u00ab\"Latina Gens\"\u00bb e \u00ab\"Terra Sabina\"\u00bb) per l'istituzione di nuove entit\u00e0 amministrative, fond\u00f2 e diresse \u00abLa Ciociaria\u00bb. Alla rivista collaboravano pubblicisti e storici del frusinate, alcuni dei quali dichiaratamente fascisti. Probabilmente condividendo i disegni politici di chi prevedeva la soppressione della provincia di Terra di Lavoro, gli studiosi che pubblicavano per il Quadrotta nei loro articoli proposero l'istituzione una vera e propria \u00abnuova regione\u00bb che, secondo il Gizzi, avrebbe dovuto comprendere l'intera Valle del Liri da Tagliacozzo a Sessa Aurunca, le paludi pontine da Anzio a Terracina, nonch\u00e9 parte dell'attuale Molise con Venafro, ed essere chiamata \"Ciociaria\". La propaganda politica ebbe un discreto successo e nel 1927 fu istituita nel Lazio una nuova provincia con capoluogo Frosinone.\nEmerse poi anche entro i ranghi dell'Azione Cattolica, per la quale fond\u00f2 l'\u00abAssociazione di uomini cattolici\u00bb, gettando le basi di quella che sar\u00e0 poi la Democrazia Cristiana nel 1945, di cui fra l'altro fu iscritto come membro della giunta esecutiva nel Comitato Romano. Con Don Carlo Gnocchi diede vita all'Associazione nazionale per la difesa della Giovent\u00f9. Ebbe stretti rapporti con Alcide De Gasperi, Filippo Turati, Giovanni Gnocchi e Luigi Pietrobono."}
{"id": "2074155", "revid": "599013", "url": "https://it.wikipedia.org/wiki?curid=2074155", "title": "Marco Pullo", "text": "Carriera.\nClub.\n arriva alla per poi passare al , nelle cui file milita per due stagioni (1986-87 e 1989-90) collezionando due presenze nelle Coppe, al , al ed al , squadra con il quale ha collezionato 18 presenze in Serie A nella stagione 1990-1991.\nNel corso della sua carriera ha subito diversi gravi infortuni che ne hanno limitato l'impiego. \nSi ritira nel 2000 dopo le stagioni alla Pro Sesto e all'Alzano Virescit.\nNazionale.\nHa esordito nella Nazionale Under-21 il 21 dicembre 1988 contro il Malta (8-0), mentre la seconda ed ultima presenza risale al 26 aprile dell'anno successivo contro la Svizzera (0-0)."}
{"id": "2074156", "revid": "287204", "url": "https://it.wikipedia.org/wiki?curid=2074156", "title": "Barauli", "text": "Barauli \u00e8 una citt\u00e0 dell'India di 34.643 abitanti, situata nel distretto di Gopalganj, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 23' 60 N e 84\u00b0 34' 60 E e ha un'altitudine di 64 .\nSociet\u00e0.\nEvoluzione demografica.\nAl censimento del 2001 la popolazione di Barauli assommava a 34.643 persone, delle quali 17.099 maschi e 17.544 femmine. I bambini di et\u00e0 inferiore o uguale ai sei anni assommavano a 6.972, dei quali 3.585 maschi e 3.387 femmine. Infine, coloro che erano in grado di saper almeno leggere e scrivere erano 14.123, dei quali 8.991 maschi e 5.132 femmine."}
{"id": "2074158", "revid": "287204", "url": "https://it.wikipedia.org/wiki?curid=2074158", "title": "Japan Soccer League 1988-1989", "text": "La stagione 1988-1989 \u00e8 stata la ventiquattresima edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nMentre Nippon Kokan (che all'inizio stagione cambi\u00f2 nome, divenendo NKK) e Yomiuri confermarono in sostanza le proprie formazioni, il Furukawa Electric svecchi\u00f2 la propria rosa lasciando liberi i veterani Yoshikazu Nagai e Yasuhiko Okudera. Nissan Motors e Yamaha Motors puntarono invece sui giovani promuovendo, rispettivamente, Kenta Hasegawa e Katsumi \u014cenoki. Il neopromosso ANA Yokohama cambi\u00f2 il nome in All Nippon Airways e si affid\u00f2 agli argentini Jorge Albero e Fernando Moner, mentre Mitsubishi Heavy Industries e Matsushita Electric si assicurarono giocatori asiatici pescando, rispettivamente, dalla Cina e dalla Thailandia.\nLa pi\u00f9 importante novit\u00e0 regolamentare vede l'assegnazione, limitatamente alla prima divisione, di tre punti per ogni squadra che vince un match.\nCampionato.\nIl torneo prese il via il 15 settembre 1988 con la prima giornata della seconda divisione, mentre le gare del primo raggruppamento iniziarono otto giorni dopo: dopo una settimana, il Nissan Motors pose fine al lungo periodo di imbattibilit\u00e0 dei campioni in carica dello Yamaha Motors e prese definitivamente il comando della classifica. Di l\u00ec sino all'ultima giornata del girone di andata (giocata il 27 novembre), il Nissan Motors riusc\u00ec a mantenne il punteggio pieno ritrovandosi al giro di boa con dieci punti di vantaggio sul Fujita.\nCon l'inizio del girone di ritorno il Nissan Motors inizi\u00f2 a rallentare, mentre tra le inseguitrici emerse prepotentemente lo Yamaha Motors, che dopo aver inflitto la prima sconfitta stagionale alla capolista ridusse progressivamente il proprio svantaggio sino ad arrivare, a tre gare dal termine, a -3 dalla vetta. In quel frangente, tuttavia, i campioni in carica accusarono una battuta d'arresto perdendo due delle tre gare rimanenti spianando la strada al Nissan Motors verso il suo primo titolo (che arriv\u00f2, matematicamente, alla penultima giornata grazie alla vittoria per 1-0 sull'Honda Motor) e permettendo un sorpasso in extremis da parte del neopromosso All Nippon Airways. La lotta per non retrocedere vide coinvolte alcune protagoniste di quegli anni: se il NKK ottenne solo una risicata salvezza sorpassando alla terzultima giornata il Sumitomo Metals (a cui non serv\u00ec un aggancio in extremis a causa della peggior differenza reti nei confronti dei rivali), non ci fu nulla da fare per il titolato Mitsubishi Heavy Industries che, dopo aver passato gran parte del girone di andata in fondo alla classifica, effettu\u00f2 un disperato tentativo di rimonta che non le imped\u00ec di incappare con una gara di anticipo, nella prima retrocessione della sua storia.\nIl secondo raggruppamento vide Toshiba e Hitachi vincere il girone finale riservato alla promozione a scapito del favorito Mazda, che concluse solo al quinto posto. Caddero nelle leghe regionali il Fujieda e il NTT Kansai, piazzatesi ultime con largo anticipo nei rispettivi gironi\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone e ammessa al Campionato d'Asia per club 1989-90\n\u00a0\u00a0\u00a0\u00a0\u00a0 Retrocesse in Japan Soccer League Division 2 1989-90\nNote:\nJSL Division 2.\nPrimo turno.\nLegenda:\n\u00a0\u00a0\u00a0\u00a0\u00a0 Ammessa al gruppo promozione\nNote:\nSecondo turno.\nLegenda:\n\u00a0\u00a0\u00a0\u00a0\u00a0 Ammessa in Japan Soccer League Division 1 1989-90\n\u00a0\u00a0\u00a0\u00a0\u00a0 Retrocessa nei campionati regionali\nNote:\nStatistiche.\nClassifica in divenire.\nDivision 1"}
{"id": "2074160", "revid": "293377", "url": "https://it.wikipedia.org/wiki?curid=2074160", "title": "Patrizi", "text": ""}
{"id": "2074162", "revid": "146092", "url": "https://it.wikipedia.org/wiki?curid=2074162", "title": "Palazzo del Grand Hotel Eden", "text": ""}
{"id": "2074163", "revid": "287204", "url": "https://it.wikipedia.org/wiki?curid=2074163", "title": "Barbigha", "text": "Barbigha \u00e8 una citt\u00e0 dell'India di 38.258 abitanti, situata nel distretto di Sheikhpura, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 13' 0 N e 85\u00b0 43' 60 E e ha un'altitudine di 43 .\nSociet\u00e0.\nEvoluzione demografica.\nAl censimento del 2001 la popolazione di Barbigha assommava a 38.258 persone, delle quali 20.158 maschi e 18.100 femmine. I bambini di et\u00e0 inferiore o uguale ai sei anni assommavano a 7.253, dei quali 3.729 maschi e 3.524 femmine. Infine, coloro che erano in grado di saper almeno leggere e scrivere erano 19.908, dei quali 12.622 maschi e 7.286 femmine."}
{"id": "2074173", "revid": "287204", "url": "https://it.wikipedia.org/wiki?curid=2074173", "title": "Barh", "text": "Barh \u00e8 una suddivisione dell'India, classificata come \"municipality\", di 48.405 abitanti, situata nel distretto di Patna, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 28' 60 N e 85\u00b0 43' 0 E e ha un'altitudine di 46 .\nSociet\u00e0.\nEvoluzione demografica.\nAl censimento del 2001 la popolazione di Barh assommava a 48.405 persone, delle quali 26.097 maschi e 22.308 femmine. I bambini di et\u00e0 inferiore o uguale ai sei anni assommavano a 7.375, dei quali 3.860 maschi e 3.515 femmine. Infine, coloro che erano in grado di saper almeno leggere e scrivere erano 28.710, dei quali 17.155 maschi e 11.555 femmine."}
{"id": "2074177", "revid": "6923", "url": "https://it.wikipedia.org/wiki?curid=2074177", "title": "Dynamo Du\u0161anbe", "text": "La Dynamo Du\u0161anbe \u00e8 una squadra di calcio del Tagikistan, che ha sede nella capitale Du\u0161anbe.\nMilita nella massima divisione del campionato locale."}
{"id": "2074179", "revid": "1573940", "url": "https://it.wikipedia.org/wiki?curid=2074179", "title": "Cancroidea", "text": "Cancroidea \u00e8 una superfamiglia di granchi marini.\nDistribuzione e habitat.\nSono diffusi in tutti gli oceani.\nTassonomia.\nIn questa superfamiglia sono riconosciute 2 famiglie:"}
{"id": "2074180", "revid": "287204", "url": "https://it.wikipedia.org/wiki?curid=2074180", "title": "Bikramganj", "text": "Bikramganj \u00e8 una citt\u00e0 dell'India di 38.391 abitanti, situata nel distretto di Rohtas, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 11' 60 N e 84\u00b0 15' 0 E e ha un'altitudine di 76 .\nSociet\u00e0.\nEvoluzione demografica.\nAl censimento del 2001 la popolazione di Bikramganj assommava a 38.391 persone, delle quali 20.329 maschi e 18.062 femmine. I bambini di et\u00e0 inferiore o uguale ai sei anni assommavano a 7.133, dei quali 3.743 maschi e 3.390 femmine. Infine, coloro che erano in grado di saper almeno leggere e scrivere erano 22.251, dei quali 13.614 maschi e 8.637 femmine."}
{"id": "2074183", "revid": "599013", "url": "https://it.wikipedia.org/wiki?curid=2074183", "title": "Alex Bruce (calciatore 1984)", "text": "Biografia.\n\u00c8 figlio di Steve Bruce, ex difensore del .\nCarriera.\nClub.\nSeguendo le orme del padre, ha fatto le giovanili nel Manchester United, passando poi nel Blackburn; esord\u00ec in prima squadra nel dicembre 2004 quando, sebbene di propriet\u00e0 del Blackburn, era in prestito all'Oldham Athletic.\nPass\u00f2 quindi al Birmingham City, squadra allenata proprio del padre: di qui, dopo vari prestiti (Oldham Athletic, Sheffield Wednesday e Tranmere) ed appena sei presenze in prima squadra, pass\u00f2 a titolo definitivo all'Ipswich Town.\nDopo un ulteriore prestito, stavolta al Leicester City, nel luglio 2010 \u00e8 stato acquistato dal Leeds United.\nDal 2012, dopo un nuovo prestito al Huddersfield Town, \u00e8 all'Hull City, squadra allenata dal padre.\nNazionale.\nSebbene inglese di nascita, avendo una nonna irlandese pu\u00f2 giocare anche per l'Irlanda o l'Irlanda del Nord; convocato dall'Under-21 di quest'ultima, opt\u00f2 per quella irlandese; con essa disput\u00f2 cinque partite.\nDopo aver disputato un incontro con la Nazionale B, Bruce esord\u00ec con l', contro l', in un'amichevole disputata il 23 maggio 2007.\nDopo aver disputato un'altra amichevole con la maglia irlandese, pot\u00e9 cambiare nuovamente nazionale, vista la natura delle gare fin l\u00ec disputate: pass\u00f2 quindi all', esordendo, sempre in amichevole, contro Malta nel febbraio del 2013."}
{"id": "2074188", "revid": "81079", "url": "https://it.wikipedia.org/wiki?curid=2074188", "title": "Brera (Milano)", "text": "Brera \u00e8 un quartiere di Milano appartenente al municipio 1.\nOrigine del nome.\nLa zona ricalca il nome di via Brera. Il nome \"Brera\" deriva da \"braida\": terreno incolto, ortaglia. Da questa parola deriva anche \"braidense\", associato all'omonima biblioteca. Gli artisti che fin dal XIX secolo gravitavano attorno all'Accademia di Belle Arti hanno trasformato il quartiere in uno dei pi\u00f9 caratteristici di Milano.\nComposizione.\nUn tempo l'accesso principale da fuori citt\u00e0 a Brera era costituito dalla Pusterla Beatrice, che si trovava al termine dell'attuale \"via Brera\", praticamente su \"via Pontaccio\".\nL'area \u00e8 idealmente delimitata da \"via Pontaccio\", \"via Fatebenefratelli\", \"via dei Giardini\", \"via Monte di Piet\u00e0\", \"via Ponte Vetero\" e via \"Mercato\". Tutto ci\u00f2 che rientra all'interno di quest'area (incluse le strade appena citate) fa parte del quartiere di Brera. Le vie pi\u00f9 importanti sono ovviamente via Brera (con la sua Pinacoteca di Brera, l'Accademia di Belle Arti e la Biblioteca nazionale braidense, oltre alla \"Galleria d'arte moderna Il Castello\"), \"via Fiori Chiari\", \"via Fiori Oscuri\", \"via San Carpoforo\", \"via Madonnina\", \"via del Carmine\", \"via Ciovasso\" e \"via Ciovassino\"."}
{"id": "2074190", "revid": "363629", "url": "https://it.wikipedia.org/wiki?curid=2074190", "title": "Bulk", "text": ""}
{"id": "2074196", "revid": "889336", "url": "https://it.wikipedia.org/wiki?curid=2074196", "title": "Josef Posipal", "text": "Carriera.\nClub.\nNato in Romania da una famiglia tedesca-rumena, all'et\u00e0 i 17 anni Posipal emigr\u00f2 in Germania dove inizi\u00f2 a giocare al calcio con il TSV Badenstedt.\nNel 1946 pass\u00f2 al Linden 07 e poco dopo all', per poi trasferirsi nel 1949 all', dove chiuse la carriera nel 1959.\nNazionale.\nPosipal conta 32 presenze e un gol con la Nazionale tedesca occidentale, con cui esord\u00ec il 17 giugno 1951 contro la Turchia (1-2). Realizz\u00f2 l'unico gol in Nazionale il 17 ottobre 1951 contro l'Irlanda, segnando dopo 9 minuti la rete prima rete della partita (3-2 per gli irlandesi il risultato finale).\nFece parte della selezione che vinse i Mondiali nel 1954, dove disput\u00f2 5 delle 6 partite giocate dalla Germania Ovest, compresa la vittoriosa finale contro l'Ungheria.\nScomparsa.\nPosipal muore nel 1997 e viene sepolto nel cimitero vecchio di Niendorf."}
{"id": "2074197", "revid": "827882", "url": "https://it.wikipedia.org/wiki?curid=2074197", "title": "David Rockefeller", "text": "Biografia.\nDavid \u00e8 stato il pi\u00f9 giovane dei figli di John Davison Rockefeller Jr., il patriarca della famiglia. La sua ricchezza \u00e8 stata stimata da Forbes in circa 3,3 miliardi di dollari, e per questo \u00e8 sempre stato presente nelle classifiche delle persone pi\u00f9 ricche del mondo. Tra le attivit\u00e0 non imprenditoriali ha figurato la presidenza del Museum of Modern Art di New York nel periodo 1962-1972 e poi nuovamente 1987-1993. Nel corso della sua lunga carriera dirigenziale ha ricoperto ruoli di rilievo in alcune delle pi\u00f9 grandi aziende del mondo (di cui ha detenuto anche quote azionarie) come la Exxon Mobil (figlia della Standard Oil fondata dal nonno John Davison Rockefeller) o la General Electric.\nDivenne poi molto famoso anche per le sue attivit\u00e0 lobbistiche. Infatti \u00e8 stato ritenuto uno dei membri fondatori del Gruppo Bilderberg ed \u00e8 stato presidente dal 1970 al 1985 del Council on Foreign Relations (di cui \u00e8 stato presidente onorario), inoltre per sua iniziativa \u00e8 nata la \"Commissione Trilaterale\".\n\u00c8 stato inoltre presidente e amministratore delegato della \"Chase Manhattan Bank\", nel 2000 l'azienda si \u00e8 fusa con la \"J.P. Morgan &amp; Co.\" dando vita alla JPMorgan Chase, una delle pi\u00f9 grandi banche del mondo che Rockefeller ha diretto personalmente; \u00e8 stato il pi\u00f9 grande azionista singolo della compagnia, avendone posseduto quasi il 2%.\nMuore nel 2017 ed \u00e8 stato sepolto nella tomba di famiglia nel Sleepy Hollow, nello stato di New York."}
{"id": "2074198", "revid": "287204", "url": "https://it.wikipedia.org/wiki?curid=2074198", "title": "Belsand", "text": "Belsand \u00e8 una citt\u00e0 dell'India di 17.821 abitanti, situata nel distretto di Sitamarhi, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 26' 60 N e 85\u00b0 24' 0 E e ha un'altitudine di 54 .\nSociet\u00e0.\nEvoluzione demografica.\nAl censimento del 2001 la popolazione di Belsand assommava a 17.821 persone, delle quali 9.511 maschi e 8.310 femmine. I bambini di et\u00e0 inferiore o uguale ai sei anni assommavano a 3.436, dei quali 1.760 maschi e 1.676 femmine. Infine, coloro che erano in grado di saper almeno leggere e scrivere erano 5.962, dei quali 3.913 maschi e 2.049 femmine."}
{"id": "2074202", "revid": "121763880", "url": "https://it.wikipedia.org/wiki?curid=2074202", "title": "Edwin Soi", "text": "Biografia.\nVanta due ori e due argenti alla World Athletics Final (nel 2007 fu primo nei 3000 m e nei 5000 m, l'anno precedente sulle stesse distanze era stato due volte secondo), e due ori a squadre ai campionati del mondo di corsa campestre (2006 e 2007).\nLa medaglia pi\u00f9 prestigiosa \u00e8 il bronzo olimpico sui 5000 m piani a . Tra le altre vittorie, vanta un primo posto alla BOclassic nel 2007, 2008, 2009 e 2011 ed al Campaccio nel 2008."}
{"id": "2074203", "revid": "16758", "url": "https://it.wikipedia.org/wiki?curid=2074203", "title": "Edwin Cheruiyot Soi", "text": ""}
{"id": "2074204", "revid": "599013", "url": "https://it.wikipedia.org/wiki?curid=2074204", "title": "Mauro Di Vincenzo", "text": "Carriera.\nHa esordito come capoallenatore in Serie A1 sulla panchina della Fortitudo Bologna a 28 anni. Ha poi diretto la Virtus Bologna, la Pallacanestro Livorno, la Libertas Livorno, la Libertas Pallacanestro Livorno e la Juvecaserta Basket nella massima serie.\nNel 1995 ha avuto la sua ultima esperienza in Serie A2, sulla panchina del Basket Rimini. Ha al suo attivo due promozioni."}
{"id": "2074209", "revid": "446353", "url": "https://it.wikipedia.org/wiki?curid=2074209", "title": "Classe Don", "text": "Le unit\u00e0 appartenenti alla classe Don (progetto 310 Batur secondo la classificazione russa) erano navi appoggio per sottomarini utilizzate dalla marina sovietica a partire dal 1958. La classificazione utilizzata era PB.\nTecnica.\nLe Don furono le prime navi sovietiche di questo tipo a poter essere paragonate, come dotazioni, alle rispettive controparti occidentali. Tra le varie unit\u00e0 vi erano differenze notevoli.\nIl servizio.\nLe Don furono costruite presso il cantiere navale di Nikolayev, ed entrarono in servizio tra il 1958 ed il 1961. Complessivamente, ne furono costruite sette. Sei entrarono in servizio con la VMF sovietica.\nUn'ulteriore nave fu invece trasferita all'Indonesia nel 1962.\nCollegamenti esterni.\nLa classe Don su The Naval Institute Guide of the Soviet Navy"}
{"id": "2074211", "revid": "287204", "url": "https://it.wikipedia.org/wiki?curid=2074211", "title": "Japan Soccer League 1965", "text": "La stagione 1965 \u00e8 stata la prima edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nIl 16 gennaio 1965, in occasione di un meeting a Hyogo, l'allora direttore tecnico uscente della nazionale Dettmar Cramer propose l'istituzione di una competizione nazionale che si affiancasse alla gi\u00e0 esistente Coppa dell'Imperatore. Dopo la defezione da parte dei club universitari, che rinunciarono volutamente al progetto, si decise di coinvolgere otto squadre che rappresentavano i circoli sportivi di importanti aziende o gruppi finanziari (tra le altre, la Mitsubishi Heavy Industries, la Mazda e la Hitachi), scelte tra le prime classificate del gi\u00e0 esistente campionato di categoria.\nCome regolamento fu adottato il girone all'italiana con formula andata e ritorno e sistema di assegnazione dei punti che prevedeva due per la squadra vincente di un incontro, uno ciascuno in caso di pareggio e zero per la perdente. Le prime quattro squadre avrebbero inoltre ottenuto l'accesso alla Coppa dell'Imperatore, mentre le ultime due classificate avrebbero disputato un play-off interdivisionale che vedeva una sfida incrociata tra le finaliste dell'All Japan Senior Football Championship, istituita per l'occasione. Il regolamento previde, inoltre, l'adozione di maglie bianche per la squadra che giocava la gara in casa.\nIl campionato.\nIl torneo prese avvio il 6 giugno: il girone di andata, conclusosi dopo poco meno di un mese (4 luglio), vide la supremazia dello Yawata Steel, capace di perdere un solo punto dei 14 disponibili, peraltro tramite un pareggio nello scontro con la diretta avversaria alla corsa al titolo, il Toyo Kogyo. Nel corso del girone di ritorno, iniziato il 12 settembre, il Toyo Kogyo totalizz\u00f2 punteggio pieno riuscendo a sorpassare i rivali: decisiva fu la vittoria per 3-2 nello scontro diretto disputato al National Stadium di Tokyo il 10 ottobre. Poco avvincente fu la bagarre per la qualificazione in Coppa dell'Imperatore, con l'Hitachi Head Office che, confermando dopo il giro di boa il rendimento del girone di andata, ottenne senza problemi il visto per il torneo nazionale. Sul fondo della classifica, lo Yanmar Diesel ebbe la permanenza garantita grazie alla rinuncia dell'Urawa Club nel disputare i playoff promozione/salvezza, mentre il Nagoya Bank evit\u00f2 la retrocessione grazie ad un 5-1 ottenuto nella gara di andata contro il Nippon Kokan."}
{"id": "2074212", "revid": "120834492", "url": "https://it.wikipedia.org/wiki?curid=2074212", "title": "El Carche", "text": "El Carche (in catalano \"El Carxe\") \u00e8 una regione montuosa della Comunit\u00e0 autonoma di Murcia, in Spagna, che culmina a 1371 metri (\"Pico de la Madama\"); ne fanno parte i comuni di Yecla (in catalano \"Iecla\"), Jumilla (in catalano \"Jumella\") e Abanilla (in catalano \"Favanella\"). Questa subregione fa parte delle comarche dell'Altiplano e Orientale.\nIn seguito all'espulsione dei moriscos, avvenuta nel XVII secolo, gli originari abitanti moriscos emigrarono in direzione del Maghreb e la regione rimase in gran parte spopolata per i secoli successivi. A partire dalla fine del XIX secolo, il territorio, che ospitava allora in gran parte pascoli e vigneti, cominci\u00f2 a divenire la destinazione di un forte movimento migratorio di contadini dalla provincia di Alicante, in particolare dalla zona di Pinoso, che diffusero la lingua catalana. Il catalano nella sua variante valenciana non \u00e8 riconosciuto ufficialmente, ma l'Acad\u00e8mia Valenciana de la Llengua fa dei corsi di valenciano a Yecla su richiesta del municipio."}
{"id": "2074216", "revid": "287204", "url": "https://it.wikipedia.org/wiki?curid=2074216", "title": "Birpur", "text": "Birpur \u00e8 una citt\u00e0 dell'India di 17.730 abitanti, situata nel distretto di Supaul, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 31' 0 N e 87\u00b0 1' 0 E e ha un'altitudine di 75 .\nSociet\u00e0.\nEvoluzione demografica.\nAl censimento del 2001 la popolazione di Birpur assommava a 17.730 persone, delle quali 9.495 maschi e 8.235 femmine. I bambini di et\u00e0 inferiore o uguale ai sei anni assommavano a 2.727, dei quali 1.579 maschi e 1.148 femmine. Infine, coloro che erano in grado di saper almeno leggere e scrivere erano 9.969, dei quali 6.162 maschi e 3.807 femmine."}
{"id": "2074218", "revid": "113757", "url": "https://it.wikipedia.org/wiki?curid=2074218", "title": "Comunit\u00e0 autonoma di Murcia", "text": ""}
{"id": "2074222", "revid": "113757", "url": "https://it.wikipedia.org/wiki?curid=2074222", "title": "Carxe", "text": ""}
{"id": "2074225", "revid": "729019", "url": "https://it.wikipedia.org/wiki?curid=2074225", "title": "Sukhoi Su-6", "text": "Il Sukhoi Su-6 (in cirillico \u0421\u0443\u0445\u043e\u0439 \u0421\u0443-6) era un prototipo di un aereo da attacco al suolo monomotore progettato dall'OKB 51 diretto da Pavel Osipovi\u010d Suchoj e sviluppato in Unione Sovietica negli anni quaranta.\nDal Su-6 verr\u00e0 sviluppato nel 1944 il prototipo di intercettore d'alta quota a propulsione mista Su-7.\nStoria.\nSviluppo.\nLo sviluppo del Su-6 ha avuto inizio nel 1939, quando l'ufficio progettazione Sukhoi inizi\u00f2 a lavorare su un velivolo monoposto da attacco al suolo. Il 4 marzo 1940 venne emesso un ordine per la fornitura di due prototipi il primo dei quali venne portato in volo per la prima volta il 1\u00ba marzo 1941 dal pilota collaudatore A.I. Kokin.\nLe prove in volo indicarono che il Su-6 risultava superiore al Ilyushin Il-2 in quasi tutte le categorie di prestazioni, ma i collaudi dovettero interrompersi a causa del superamento dei limiti di ore di funzionamento del motore, uno Shvetsov M-71, e dall'impossibilit\u00e0 di sostituirlo per l'indisponibilit\u00e0 di altre unit\u00e0.\nIl secondo prototipo venne portato in volo solo nel gennaio 1942 perch\u00e9 l'OKB ha dovuto essere evacuato dalla propria sede per l'inizio della campagna di Russia. Questo era armato con due cannoni da 23\u00a0mm, quattro mitragliatrici e razziere da 10 unit\u00e0. I risultati della prova di volo risultarono molto favorevoli e l'AFRA, l'Istituto di ricerca scientifico sovietico, ne raccomand\u00f2 la produzione di un piccolo lotto per testarlo in condizioni di combattimento in prima linea. Venne per cui preparata una richiesta per la produzione di 25 esemplari che tuttavia non venne mai ufficialmente rilasciata.\nNel frattempo, l'esperienza acquisita in combattimento con gli Il-2, monoposto, dimostr\u00f2 la necessit\u00e0 di sviluppare un secondo posto dotato di armamento difensivo contro gli attacchi in coda. Il terzo prototipo \u00e8 stato quindi concepito tenendo conto del secondo membro di equipaggio a scapito del carico utile, che diminu\u00ec passando da 400\u00a0kg a 200\u00a0kg, e motorizzato con una versione pi\u00f9 potente, l'M-71F da 2\u00a0000\u00a0CV (1\u00a0620\u00a0kW). Prove ufficiali constatarono che il Su-6 biposto riusciva a raggiungere una velocit\u00e0 di 100\u00a0km/h superiore rispetto all'Il-2, anche se con un carico utile notevolmente pi\u00f9 ridotto.\nA seguito della cancellazione della produzione dell'M-71, Suchoj fu costretto a ricorrere al Mikulin AM-42, un dodici cilindri a V raffreddato a liquido. Quando le prove della nuova versione ebbero inizio, il 22 febbraio 1944, il Su-6 rimotorizzato si \u00e8 rivelato inferiore all'Ilyushin Il-10 che utilizzava lo stesso motore, dovuto anche agli ulteriori 250\u00a0kg di armatura necessaria a proteggere il propulsore, pi\u00f9 vulnerabile di un radiale raffreddato ad aria, ed alla potenza disponibile dell'AM-42, inferiore a quella degli M-71F.\nBench\u00e9 il Su-6 non abbia raggiunto mai la produzione in serie, nel 1943 Pavel Suchoj venne insignito del Premio Stalin di 1\u00ba grado per lo sviluppo del velivolo.\nTecnica.\nIl Su-6 era caratterizzato da un aspetto tradizionale. La fusoliera era a sezione circolare, dotata della prima versione di un abitacolo chiuso monoposto, sostituito da uno biposto nell'ultimo prototipo. Posteriormente terminava in un impennaggio classico monoderiva. L'ala era montata bassa ed a sbalzo. Il carrello d'atterraggio era un triciclo classico, anteriormente retrattile verso la parte posteriore, integrato in coda da un ruotino d'appoggio. La propulsione era affidata inizialmente ad un radiale Shvetsov M-71, poi sostituito con un V12 Mikulin AM-42 raffreddato a liquido."}
{"id": "2074227", "revid": "1904508", "url": "https://it.wikipedia.org/wiki?curid=2074227", "title": "Via Brera", "text": "Via Brera \u00e8 una via del centro di Milano, che attraversa da nord a sud l'omonimo quartiere. \u00c8 considerata una delle pi\u00f9 caratteristiche della citt\u00e0, sia per la presenza del palazzo della Pinacoteca di Brera, sia per alcuni storici locali caratteristici che si affacciano su questa strada.\nVia Brera \u00e8 stata recentemente interessata dal progetto di risistemazione della pavimentazione, che ha toccato tutto il quartiere. In questa occasione \u00e8 stata resa parzialmente pedonale."}
{"id": "2074228", "revid": "320578", "url": "https://it.wikipedia.org/wiki?curid=2074228", "title": "Topolino e il ritorno del Principe delle Nebbie", "text": ""}
{"id": "2074230", "revid": "22475", "url": "https://it.wikipedia.org/wiki?curid=2074230", "title": "Natura morta (romanzo)", "text": "Natura morta \u00e8 un romanzo di Lincoln Child e Douglas Preston.\n\u00c8 in ordine cronologico, la quarta avventura che ha per protagonista l'agente dell'FBI Aloysius Pendergast.\nTrama.\nIl romanzo si svolge a Medicine Creek, una fittizia e alquanto tranquilla cittadina del Kansas, Stati Uniti.\nUna sera, viene ritrovato il cadavere di una giovane donna in un campo di grano, la scena che si presenta agli occhi dello sceriffo Hazen \u00e8 orribile, il corpo \u00e8 stato smembrato ed intorno ad esso, disposti in cerchio ed impalati su frecce indiane, ci sono una serie di corvi che hanno subito la stessa sorte della donna.\nImmediatamente l'omicidio attira l'attenzione dell'agente Pendergast, deciso a catturare il misterioso assassino prima che possa colpire di nuovo.\nPersonaggi principali.\nAloysius Pendergast: enigmatico agente dell'FBI, segue ufficiosamente le indagini\nCorrie Swanson: abitante di Medicine Creek, aiutante dell'agente Pendergast\nJosh Hazen: sceriffo della cittadina, non vede di buon occhio la presenza di Pendergast"}
{"id": "2074231", "revid": "1086846", "url": "https://it.wikipedia.org/wiki?curid=2074231", "title": "Japan Soccer League 1966", "text": "La stagione 1966 \u00e8 stata la seconda edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nTra le novit\u00e0 regolamentari della seconda stagione del campionato vi fu l'abolizione dell'uso delle maglie bianche per le squadre che giocavano i match in casa, nonch\u00e9 la possibilit\u00e0 di organizzare gare anche in notturna (consuetudine inaugurata in occasione del match del 22 aprile tra Hitachi e Toyoda Automated Loom Works).\nIl campionato.\nLa competizione prese il via il 10 aprile: pur riportando la loro prima sconfitta in Japan Soccer League dopo oltre un anno di imbattibilit\u00e0, il Toyo Kogyo riusc\u00ec ad ottenere immediatamente il comando della classifica, grazie anche alla vittoria nello scontro diretto con i rivali dello Yawata Steel. Subito dopo il giro di boa il Toyo Kogyo conferm\u00f2 il rendimento del girone d'andata gestendo il vantaggio nei confronti dello Yawata Steel ed ottenendo il secondo titolo consecutivo di campione del Giappone.\nPer quanto riguarda la bagarre per la qualificazione in Coppa dell'Imperatore, un evidente calo di rendimento dell'Hitachi nel girone di ritorno lasci\u00f2 il via libera al Mitsubishi Heavy Industries, cui bast\u00f2 confermare l'andamento del girone di andata per ottenere la sua prima qualificazione al torneo nazionale. I playoff interdivisionali videro affrontarsi le stesse squadre della stagione precedente: mentre lo Yanmar Diesel riusc\u00ec a salvarsi segnando un solo gol all'Urawa Club, il Nagoya Bank fu costretto al declassamento a causa di due sconfitte di misura contro il Nippon Kokan.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa in Coppa dell'Imperatore 1966\n\u00a0\u00a0\u00a0\u00a0\u00a0 Ammesse in Coppa dell'Imperatore 1966\n\u00a0\u00a0\u00a0\u00a0\u00a0 Retrocesse nei campionati regionali\nNote:"}
{"id": "2074233", "revid": "110157", "url": "https://it.wikipedia.org/wiki?curid=2074233", "title": "F\u00e9d\u00e9ration Alg\u00e9rienne de Basket-Ball", "text": "La F\u00e9d\u00e9ration Alg\u00e9rienne de Basket-Ball \u00e8 l'ente che controlla e organizza la pallacanestro in Algeria.\nLa federazione controlla inoltre la nazionale di pallacanestro dell'Algeria e ha sede ad Algeri.\n\u00c8 affiliata alla FIBA dal 1963 e organizza il campionato di pallacanestro algerino."}
{"id": "2074240", "revid": "179980", "url": "https://it.wikipedia.org/wiki?curid=2074240", "title": "Central Espanol", "text": ""}
{"id": "2074247", "revid": "196390", "url": "https://it.wikipedia.org/wiki?curid=2074247", "title": "Farmaci equivalenti", "text": ""}
{"id": "2074248", "revid": "81103", "url": "https://it.wikipedia.org/wiki?curid=2074248", "title": "Trappola sedimentaria", "text": ""}
{"id": "2074250", "revid": "120416534", "url": "https://it.wikipedia.org/wiki?curid=2074250", "title": "Ottavio Gaetani", "text": "\u00c8 considerato il padre degli studi di agiografia siciliana ed uno dei maggiori storici siciliani del XVI secolo.\nBiografia.\nNacque a Siracusa il 22 aprile del 1566 da una famiglia nobile: il padre Barnaba Gaetani era marchese di Sortino, la madre, Gerolama Perno, figlia del barone di Floridia. Ottavio ebbe come fratelli Giulio Cesare, dottore in legge, Domizio, dottore in teologia e canonico della cattedrale di Siracusa, Onorato, dottore in legge, Alfonso, gesuita, Costantino, abate benedettino, direttore della Biblioteca vaticana nonch\u00e9 segretario di Pio V e prefetto della Congregazione \"de Propaganda Fide\", Giovanna e Angelica Maria.\nSin dall'infanzia mostr\u00f2 indole religiosa e decise di dedicarsi alla vita ecclesiastica. Entr\u00f2 a far parte della Compagnia di Ges\u00f9 il 20 maggio del 1582, quando la sua vocazione sacerdotale fu consolidata da una visione avuta mentre pregava nella chiesa del Collegio gesuitico di Siracusa: vide una grande fiamma risplendere sopra la testa del Crocifisso.\nLa sua decisione di entrare nella Compagnia di Ges\u00f9 provoc\u00f2 la netta opposizione del padre, che pose il veto. Ma avendo in seguito superato la reazione paterna, si rec\u00f2 nel Collegio gesuitico di Messina per compiervi il noviziato.\nNel 1592 si trasfer\u00ec a Roma a studiare presso la Curia generalizia, dove conobbe il generale dell'Ordine Claudio Acquaviva e il suo segretario Jacques Sirmond, con i quali strinse una sincera amicizia.\nDopo avere completato il corso di studi ed essendo stato gi\u00e0 ordinato sacerdote, fu, nell'anno 1597, rimandato in Sicilia come \"magistratum\" del collegio di Messina, ma egli, per motivi non noti, prefer\u00ec stabilirsi a Palermo, dove fu molto stimato dai confratelli per le sue virt\u00f9 spirituali. Le fonti attestano che dormiva su nude tavole e si flagellava cruentemente.\nIn questo periodo si colloca la gestazione della sua opera maggiore le \"Vitae Sanctorum Siculorum\", composta secondo l'originario progetto dell'\"Idea operis de vitis siculorum sanctorum famave sanctitatis illustrium Deo volente bonis iuvantibus in lucem prodituri\". Gaetani, concep\u00ec quindi l'ambizioso progetto di un'opera sulle vite dei santi siciliani, che si inseriva nel rinnovato interesse per l'agiografia, secondo gli indirizzi propri della Riforma cattolica.\nNel 1598, in occasione della morte del re Filippo II di Spagna, il Senato palermitano incaric\u00f2 Ottavio Gaetani di comporre e recitare in cattedrale un'orazione funebre, che venne data alle stampe nel 1601.\nNel 1600, secondo una leggenda, una donna avrebbe pi\u00f9 volte tentato di intaccare la sua castit\u00e0 e di ucciderlo, ma Gaetani sarebbe stato salvato per intervento di sant'Ignazio di Loyola, di cui era assai devoto.\nNel 1603 fu rimandato a dirigere il collegio di Messina e nel 1607 fu temporaneamente trasferito a Catania e nel 1608 venne mandato nuovamente a Palermo dove rimase sino alla morte.\nNel 1610 pubblic\u00f2 il \"De die natali S. Nymphae Virginis ac martyris Panhormitanae\", dedicato al cardinale genovese Giannettino Doria, arcivescovo di Palermo.\nLa leggenda vuole ancora che nel 1611 Ottavio Gaetani avrebbe avuto una mirabile visione: gli sarebbero apparsi la Madonna, il Bambino e schiere di angeli. Nel settembre del 1614 venne posto a capo di Casa Professa e dopo poco tempo divenne Preposto del Collegio del Ges\u00f9 Grande: nel giro di poco tempo riusc\u00ec a migliorare la situazione finanziaria del collegio palermitano, che era vessato da forti debiti.\nNel 1611, a causa di una malattia, lasci\u00f2 tutti gli incarichi e il rettorato di Casa Professa venne affidato al padre Girolamo Tagliavia. In questo periodo Gaetani riusc\u00ec a dare alle stampe l'\"Idea operis\". Dopo una lunga malattia l'8 marzo 1620 mor\u00ec, lasciando inedite e incomplete le \"Vitae Sanctorum Siculorum\" e l\"'Isagoge ad Historiam sacram siculam\".\nOttavio Gaetani riusc\u00ec a procurarsi molti rari manoscritti ricorrendo a una fitta rete di corrispondenti e collaboratori, soprattutto il fratello Costantino, celebre bibliofilo, che da Roma gli invi\u00f2 molti codici, e il gesuita Jacques Sirmond. Il suo confratello Agostino Fiorito (1580-1613), professore di greco a Palermo, tradusse per lui dal greco un gran numero di vite, encomi ed inni di santi. Gaetani si serv\u00ec anche di traduzioni precedenti, realizzate da Luigi Lippomano, Francesco Maurolico, Jacques Sirmond e Francesco Rajato S.J. (1578\u20131636). Dopo la sua morte il manoscritto delle \"Vitae\" venne curato da Pietro Salerno S.J.\nLe \"Vitae Sanctorum Siculorum\", ancora oggi fondamentali per lo studio della storia siciliana, constano \u00ab di due tomi in folio, per un totale di 825 pagine, le quali contengono 200 testi relativi a pi\u00f9 di 120 Santi \u2013 Vite, Traslazioni, Panegirici, Sermoni, Inni \u2013 e le \"Animadversiones\" \u2013 storiche, filologiche e agiografiche \u2013 aggiunte a commento dallo stesso Gaetani. \u00bb Molte delle \"Vite\" curate da Gaetani sono state incluse in \"Acta Sanctorum\" (Aprilis, Tom. II, p. 470; Junii, Tom. II, p. 241; Julii, Tom. VII, p. 177; Augusti, Tom. II, p. 174, etc.)\nGaetani altre alle predette opere scrisse \"Theodosi monachi epistola ad Leonem archidiaconum, de syracusanae expugnatione\" e \"Notae in B. Conradi historiam a Vincentio Littara compendio perscriptam\".\nI suoi manoscritti si conservano principalmente a Palermo, presso la Biblioteca centrale della Regione Siciliana, e a Roma, presso l'archivio storico della Compagnia di Ges\u00f9."}
{"id": "2074253", "revid": "339392", "url": "https://it.wikipedia.org/wiki?curid=2074253", "title": "Bulk carrier", "text": ""}
{"id": "2074254", "revid": "6923", "url": "https://it.wikipedia.org/wiki?curid=2074254", "title": "Bodh Gaya", "text": " \nBodh Gaya (\u092c\u094b\u0927\u0917\u092f\u093e in lingua hindi, ISO 15919 , ma a volte riportata come Budhgaya o Buddhgaya) \u00e8 una citt\u00e0 dell'India di 45.349 abitanti, situata nel distretto di Gaya, nello stato federato del Bihar. \u00c8 uno dei quattro pi\u00f9 importanti luoghi di pellegrinaggio buddhisti. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 41' 60 N e 84\u00b0 58' 60 E e ha un'altitudine di 108 .\nStoria.\nFu il luogo dove verso il 530 a.C. raggiunse l'illuminazione e divenne il Buddha storico sotto un \"ficus religiosa\". Bodh Gaya divenne luogo di pellegrinaggio subito dopo la morte del Buddha e la prima attestazione di un santuario nella zona \u00e8 un'iscrizione di epoca Gupta. La prima descrizione del tempio della Mahabodhi \u00e8 del VII secolo da parte di Xu\u00e1nz\u00e0ng, monaco, pellegrino e celebre traduttore cinese.\nNel 1158 arrivarono gli invasori musulmani e la maggior parte dei monaci fugg\u00ec verso nord, in Nepal e in Tibet; i pochi rimasti costruirono un muro intorno alla grande statua del Buddha per evitare che i musulmani, considerandola un idolo, la distruggessero, ma il tempio fu ugualmente devastato per secoli fino al 1590.\nIl governo musulmano nel XVI secolo assegn\u00f2 il santuario ai brahmani che costruirono un tempio abbellendolo con statue prese dal santuario ormai in rovina.\nNel XIX secolo il re di Birmania ne finanzi\u00f2 la ristrutturazione che per\u00f2 fu iniziata dagli inglesi nel 1880 con lavori approssimativi, mentre i brahmani sostituirono la statua del Buddha con una hindu. Solo dopo l'indipendenza dell'India il luogo \u00e8 stato riconosciuto santuario buddhista.\nMonumenti e luoghi d'interesse.\nQuesti sono i principali monumenti e luoghi di interesse a Bodh Gaya:\nSociet\u00e0.\nEvoluzione demografica.\nAl censimento del 2001 la popolazione di Bodh Gaya assommava a 30.883 persone, delle quali 16.751 maschi e 14.132 femmine. I bambini di et\u00e0 inferiore o uguale ai sei anni assommavano a 5.413, dei quali 2.769 maschi e 2.644 femmine. Infine, coloro che erano in grado di saper almeno leggere e scrivere erano 15.850, dei quali 10.530 maschi e 5.320 femmine."}
{"id": "2074255", "revid": "599013", "url": "https://it.wikipedia.org/wiki?curid=2074255", "title": "Diego Dorta", "text": "Carriera.\nClub.\nDebutta nel 1988 con il Central Espanol, con il quale gioca fino al 1991. Arrivato al Penarol nel 1992, vi vince tre titoli consecutivi. Dopo la vittoriosa Coppa America, si trasferisce agli argentini dell'Independiente di Avellaneda; nel 1997 torna in Uruguay, nuovamente al Penarol.\nNazionale.\nHa giocato 23 partite con la nazionale di calcio dell'Uruguay, vincendo la Copa Am\u00e9rica 1995."}
{"id": "2074256", "revid": "180559", "url": "https://it.wikipedia.org/wiki?curid=2074256", "title": "Federa\u00e7ao Angolana de Basquetebol", "text": "La Federa\u00e7ao Angolana de Basquetebol \u00e8 l'ente che controlla e organizza la pallacanestro in Angola.\nLa federazione controlla inoltre la nazionale di pallacanestro dell'Angola. Ha sede a Luanda e l'attuale presidente \u00e8 Gustavo Dias Vaz da Concei\u00e7\u00e3o.\n\u00c8 affiliata alla FIBA dal 1979 e organizza il campionato di pallacanestro angolano."}
{"id": "2074263", "revid": "38120", "url": "https://it.wikipedia.org/wiki?curid=2074263", "title": "Canada's Hall of Fame", "text": ""}
{"id": "2074266", "revid": "287204", "url": "https://it.wikipedia.org/wiki?curid=2074266", "title": "Unione Sportiva Palermo 1992-1993", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1992-1993.\nStagione.\nIn quell'anno il direttore sportivo fu Giorgio Perinetti, proveniente dal , che in futuro diriger\u00e0 squadre di Serie A quali il e il . Il 5 febbraio Giovanni Ferrara e Liborio Polizzi si scambiano i ruoli: il primo diventa amministratore delegato, mentre il secondo assume il ruolo di presidente; le azioni della societ\u00e0 diventano al 50% ciascuno.\nA stagione in corso, l'ex portiere della squadra Roberto Renzi, appena ritiratosi dall'attivit\u00e0 agonistica, sostituisce Franco Peccenini in seno alla carica di direttore sportivo, quindi passa a dirigere il settore giovanile.\nIl Palermo sembra un'altalena, perch\u00e9 dopo un solo anno di Serie C1, viene promosso in Serie B vincendo il campionato. La stagione, comunque, regala alla squadra rosanero la conquista della Coppa Italia di Serie C ai danni del , per la prima (e finora unica) volta nella sua storia, dopo le tre precedenti finali perse: nella doppia sfida, all'andata in trasferta il Palermo espugna i comaschi (0-2) e nel ritorno pareggia in casa alla Favorita (1-1). La squadra, in tale competizione, era entrata in gioco direttamente al terzo turno, poich\u00e9 aveva preso parte alla Coppa Italia di Serie A e B. Per festeggiare la vittoria, gli altoparlanti dello stadio irradiarono la canzone dei Queen \"We Are the Champions\".\nNella Coppa Italia maggiore viene eliminata al primo turno dal ai tiri di rigore, dopo che la gara era terminata con un pareggio di 2-2.\nMaglie e sponsor.\nLa maglia era rosanero mentre i calzoncini erano esclusivamente neri.\nLo sponsor ufficiale era Giornale di Sicilia.\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2074273", "revid": "110157", "url": "https://it.wikipedia.org/wiki?curid=2074273", "title": "F\u00e9d\u00e9ration B\u00e9ninoise de Basketball", "text": "La F\u00e9d\u00e9ration B\u00e9ninoise de Basketball \u00e8 l'ente che controlla e organizza la pallacanestro in Benin.\nLa federazione controlla inoltre la nazionale di pallacanestro del Benin. Ha sede a Cotonou e l'attuale presidente \u00e8 C\u00e9lestine Adjanonhoun.\n\u00c8 affiliata alla FIBA dal 1962 e organizza il campionato di pallacanestro beninense."}
{"id": "2074275", "revid": "121766322", "url": "https://it.wikipedia.org/wiki?curid=2074275", "title": "Octreotide", "text": " \nL'octreotide (nome commerciale Sandostatin, Novartis Pharmaceuticals), \u00e8 un octapeptide analogo della somatostatina che mima l'effetto farmacologico della somatostatina stessa. Il suo effetto come inibitore della somatotropina, del glucagone e dell'insulina \u00e8 tuttavia maggiore in confronto con l'ormone endogeno. L'octreotide \u00e8 stato sintetizzato per la prima volta nel 1979 dal chimico Wilfried Bauer.\nUso in medicina.\nTumori.\nL'octreotide \u00e8 usato per il trattamento di tumori secernenti somatotropina (i.e. acromegalia e gigantismo), tumori dell'ipofisi secernenti tireotropina(TSH: thyroid-stimulatin hormone), diarrea e vampate di calore associate alla sindrome da carcinoide e di diarrea in caso di tumori secernenti peptide intestinale attivo (VIPomi).\nSanguinamento delle varici esofagee.\nPoich\u00e9 l'octreotide \u00e8 in grado di ridurre la pressione venosa portale, \u00e8 usato nel trattamento in fase acuta delle emorragie derivate dalle varici esofagee che si verificano frequentemente in caso di cirrosi epatica. Tuttavia questa pratica ha effetti transitori e al momento non ci sono evidenze che induca ad un aumento della sopravvivenza.\nMedicina nucleare.\nL'octreotide marcato con Indio-111 (Octreoscan TM) \u00e8 utilizzato in medicina nucleare per la localizzazione di tumori neuroendocrini (\"neuroendocrine tumors\", acronimo: NET) o in generale di tumori che esprimono i recettori della somatostatina a livelli elevati. Attraverso la somministrazione di octreotide marcato con un gruppo funzionale tetraazaciclico-macro-legante radioattivo (es: DOTA e DOTA-TOC) ed un opportuno distanziatore (linker) ed una successiva scintigrafia con tomografia a emissione di fotone singolo (SPECT: \"Single Photon Emission Computed Tomography\") \u00e8 possibile localizzare la sede del tumore primario e delle sue metastasi. \u00c8 inoltre possibile valutare la progessione (\"follow-up\") della malattia e, in fasi successive, monitorare gli effetti della chemio/radioterapia e la presenza di recidive dopo asportazione chirurgica del tumore.\nPi\u00f9 recentemente l'octreotide \u00e8 stato marcato con altri radionuclidi, quali Carbonio-11 o Gallio-68, che hanno permesso l'utilizzo della tomografia a emissione di positroni (PET: positron emisson tomography) e maggiori risoluzione e sensibilit\u00e0 nella diagnosi tumorale.\nL'octreotide cos\u00ec marcato viene oggi utilizzato nella terapia peptide/recettore (PRRT: peptide receptor radionuclide therapy) dei tumori neuroendocrini in caso di neoplasie neuroendocrine diffuse o inoperabili. L'octreotide in questo caso viene marcato con isotopi molto pi\u00f9 radiotossici dell'indio-111, quali l'ittrio-90 o il lutezio-177g, in grado di distruggere selettivamente le cellule neoplastiche. Nel caso del lutezio-177g, che \u00e8 contemporaneamente un emettitore gamma e beta, la tecnica viene recentemente specificata come teranostica, perch\u00e9 permette contemporaneamente di visualizzare la biodistribuzione mediante SPECT ed eseguire contemporaneamente la terapia radiometabolica.\nControindicazioni.\nL'octreotide non \u00e8 stato adeguatamente studiato per il trattamento di bambini, donne in gravidanza o allattamento. Il farmaco \u00e8 somministrato a queste categorie di pazienti solo se l'analisi rischio-beneficio \u00e8 positiva.\nEffetti collaterali.\nGli effetti collaterali pi\u00f9 comuni dovuti all'uso dell'octeotide (pi\u00f9 del 10% dei pazienti) sono: mal di testa, ipertiroidismo, cambiamenti nella conduzione cardiaca, reazioni gastrointestinali (crampi, nausea/vomito, diarrea o costipazione), calcoli biliari, diabete mellito, iperglicemia o ipoglicemia, irritazione nelle sedi di iniezione (generalmente transitorie). In pi\u00f9 dell'1% dei pazienti trattati con octreotide inoltre si possono manifestare: diminuzione delle pulsazioni cardiache (slow heart rate), reazioni cutanee (e.g. pruritus), iperbilirubinemia, ipertiroidismo, vertigini e dispnea. Raramente si osservano reazioni anafilattiche acute, pancreatiti, epatiti o alopecia. Uno studio ha riportato una possibile associazione con l'artrite reumatoide.\nIn alcuni studi \u00e8 stata riscontrata alopecia nei pazienti trattati con l'octreotide. In un altro studio del 1998 nei ratti trattati con octreotide \u00e8 stata riscontrata una disfunzione erettile.\nInterazioni.\nL'octreotide pu\u00f2 ridurre il riassorbimento intestinale delle ciclosporine, influendo cos\u00ec sulla dose di ciclosporine da somministrare. I pazienti che soffrono di diabete mellito, quando trattati con octreotide, possono aver bisogno di una minore dose di insulina o di antidiabetici orali. Inoltre l'octreotide aumenta la biodisponibilit\u00e0 delle bromocriptine, farmaci che vengono utilizzati per il trattamento della malattia di Parkinson e dell'acromegalia.\nEffetti farmacologici.\nLa struttura simile alla somatostatina permette all'octreotide di svolgere molte delle funzioni dell'ormone endogeno:\nL'octreotide ha dimostrato effetti analgesici, probabilmente dovuti alla sua azione come agonista parziale sui recettori mu-oppioidi .\nFarmacocinetica.\nIn seguito ad una applicazione sottocutanea, l'octreotide \u00e8 assorbito velocemente e completamente. Le concentrazioni plasmatiche raggiungono il loro massimo dopo 30 minuti. In seguito a somministrazione sottocutanea, l'emivita dell'octreotide in media \u00e8 100 minuti (1.7 h); dopo somministrazione endovenosa l'octreotide \u00e8 eliminato in due fasi, con emivita rispettivamente di 10 e 90 minuti.\nRicerca.\nA parte le applicazioni in oncologia e medicina nucleare l'octreotide \u00e8 stato anche usato come farmaco off-label per il trattamento di altre patologie (e.g. diarrea refrattaria). Viene utilizzato anche in tossicologia del diabete mellito di tipo 2, in particolare in caso di ipoglicemia prolungata e ricorrente dopo trattament con sulfaniluree o in caso di overdose da meglitinidi.\nSebbene con risultati controversi, l'octreotide \u00e8 anche utilizzato per ridurre la produzione di insulina nella nesidioblastosi infantile.\nIn numerosi trial clinici l'octreotide \u00e8 risultato efficace nel trattamento acuto della cefalea a grappolo, dimostrando che la somministrazione sottocutanea \u00e8 efficace in confronto al placebo.\nL'octreotide ha anche applicazioni nel trattamento dell'obesit\u00e0 causata da lesioni ipotalamiche ai centri di fame e saziet\u00e0. Questa zona del cervello \u00e8 responsabile della regolazione dell'assunzione di cibo e del consumo di energia. Il circuito comincia dal nucleo arcuato, una zona dell'ipotalamo che proietta ai nuclei dell'ipotalamo laterale (LH) e ai nuclei dell'ipotalamo ventromediale (VMH), rispettivamente i centri cerebrali della fame e della saziet\u00e0. \nI nuclei VMH possono subire danni in seguito al trattamento prolungato della leucemia linfoblastica acuta (ALL), oppure in seguito a chirurgia o radioterapia per il trattamento di tumori della fossa cranica posteriore.\nCon una mancata risposta dei nuclei VMH agli stimoli periferici agli stimoli riguardanti il bilancio energetico, si verifica una diminuzione dell'attivit\u00e0 simpatica afferente che induce un malessere generalizzato e riduce il consumo energetico; l'attivit\u00e0 del nervo vago aumenta, determinando un aumento della secrezione di insulina e l'adipogenesi. Questa disfunzione dei nuclei VMH, induce un'eccessiva assunzione di calorie, una diminuzione del consumo di energia e ad un continuo e inarrestabile aumento di peso. L'adozione di regimi alimentari che riducano l'assunzione di calorie o terapie farmacologiche con agenti adrenergigi e serotonergici, hanno dimostrato un ridotto successo e comunque solo nel breve periodo. La somministrazion di octreotide in questo contesto riduce l'eccessivo rilascio di insulina, contrastando in ultima analisi l'adipogenesi. In un trial clinico che includeva diciotto pazienti in et\u00e0 pediatrca che presentavano un aumento di peso in seguito a terapia per ALL, tumori cerebreli o altre disfunzioni ipotalamiche, l'octreotide si \u00e8 rivelato efficace nel ridurre l'\u00edndice di masa corporea (BMI) e il rilascio di insulina nei test di tolleranza al glucosio. Rispetto ai placebo, i pazienti trattati con octreotide, presentavano una incremento della attivit\u00e0 fisica e della qualit\u00e0 di vita (QoL).\nIn un altro trial placebo-controllo con pazienti adulti obesi che non presentavano lesioni opotalamiche, il gruppo di pazienti trattati con octreotide ha mostrato perdita di peso e riduzione dell'indice di massa corporea (BMI), rispetto ai pazienti che avevano ricevuto placebo. Successive analisi hanno suggerito un effetto pi\u00f9 marcato nei pazienti che avevano ricevuto una dose maggiore di octreotide.\nL'otreotide \u00e8 sotto indagine per il trattamento del dolore in pazienti con pancreatite cronica. \nInoltre il farmaco \u00e8 stato usato nel trattamento di ostruzioni intestinali maligne.\nL'octreotide pu\u00f2 essere usato insieme alla midodrina per contrastare parzialmente la vasodilatazione periferica che si verifica nella sindrome epatorenale. Con l'aumento della resistenza vascolare sistemica, l'octreotide riduce lo smistamento e migliola la perfusione renale, incrementa la sopravvivenza al definitivo trapianto di fegato. Allo stesso modo, l'octreotide pu\u00f2 essere usato per trattare l'ipertensione cronica refrattaria.\nSebbene in alcuni casi clinici l'octreotide si \u00e8 dimostrato efficace nel trattamento del chilotorace, tuttavia studi su pi\u00f9 vasta scala non hanno confermato i precedenti risultati.\nUn altro studio ha suggerito che l'octreotide potrebbe efficace nel trattamoento dell'ipertensione endocranica."}
{"id": "2074276", "revid": "2373", "url": "https://it.wikipedia.org/wiki?curid=2074276", "title": "Baia di Chesapeake", "text": "La baia di Chesapeake () \u00e8 un'insenatura dell'oceano Atlantico lungo la costa orientale degli Stati Uniti, suddivisa fra i territori del Maryland (l'ampia parte settentrionale della baia) e della Virginia (la piccola parte meridionale). \u00c8 anche l'estuario (il pi\u00f9 vasto degli USA) del fiume Susquehanna. Si trova a poca distanza (direzione sud-ovest) della baia di Delaware, alla quale \u00e8 collegata tramite il canale artificiale Chesapeake-Delaware.\nIl toponimo Chesapeake deriva dal vocabolo algonchino \"Chesepiooc\", che dovrebbe indicare \"un villaggio presso un grosso fiume\".\n\u00c8 stata lo scenario della celebre battaglia che porta il suo nome, il 5 settembre 1781: essa determin\u00f2 la resa del generale (e governatore) britannico Cornwallis a Yorktown e, di conseguenza, la conclusione della guerra d'indipendenza americana.\nGeologia.\nLa baia di Chesapeake \u00e8 una valle fluviale prodotta dalle acque del Susquehanna. Venne infatti scavata dal fiume (e in parte riempita con il deposito dei suoi sedimenti) quando il livello dell'oceano era pi\u00f9 basso dell'attuale, ma la sua origine, forma e collocazione sono da attribuire all'impatto di un corpo celeste avvenuto alla fine dell'Eocene (35,5 milioni di anni fa) all'incirca nell'attuale punto d'ingresso delle acque oceaniche nella baia. L'impatto cre\u00f2 una forte e duratura depressione topografica che influ\u00ec pesantemente nel determinare l'idrografia locale e la conformazione attuale della baia. La valle fluviale cominci\u00f2 a trasformarsi in baia \"solo\" 10.000 anni fa, dopo l'ultima glaciazione, quando le acque oceaniche, tornando a innalzarsi di circa 100\u00a0m, invasero progressivamente tutta la valle.\nIn vari punti della baia, in particolare lungo le coste della contea di Calvert (Maryland), si trovano scogliere (le cosiddette Calvert Cliffs) contenenti depositi fossili databili da 19 a 14 milioni di anni fa, lasciati dal ritrarsi delle acque oceaniche e corrispondenti all'estinzione di massa di numerosi animali nel Langhiano, periodo geologico del Miocene medio.\nGeografia.\nIl bacino idrografico della baia copre una superficie di \u00a0km\u00b2 che si estende sul Distretto di Columbia e su parte di sei stati americani: New York, Pennsylvania, Delaware, Maryland, Virginia e Virginia Occidentale. Vi si raccolgono oltre 150 fiumi e corsi d'acqua, i pi\u00f9 importanti dei quali sono il Susquehanna, il Potomac, il Rappahannock, il James, il Patapsco, il Chester, il Choptank, il Patuxent, il Nanticoke, il Pocomoke e lo York.\nLa baia si estende per una lunghezza di circa 330\u00a0km da Havre de Grace, presso la confluenza del Susquehanna a nord, fino a Virginia Beach, sulla sponda dell'Atlantico a sud. Lo stretto che mette in comunicazione la baia con l'oceano \u00e8 delimitato da due capi, il capo Charles a nord e il capo Henry a sud, generalmente noti come i \"Virginia capes\". La larghezza della baia varia dai 4,5\u00a0km iniziali fino ai 50\u00a0km poco oltre la foce del Potomac. In totale le sponde della baia e dei suoi tributari si estendono per 18,804\u00a0km di lunghezza, mentre la superficie totale dello specchio d'acqua \u00e8 di \u00a0km\u00b2. Gran parte della baia \u00e8 poco profonda (meno di 2\u00a0m su oltre \u00a0km\u00b2), ma pu\u00f2 raggiungere anche i 63\u00a0m e la sua profondit\u00e0 media \u00e8 di 9 m.\nCome detto, la parte nord della baia appartiene al Maryland e quella sud alla Virginia. Entrambi gli stati hanno dovuto affrontare e risolvere il problema di come superare il corso d'acqua: il Maryland l'ha fatto con i due trafficatissimi ponti paralleli del Bay Bridge (7\u00a0km), presso Annapolis (il primo inaugurato nel 1952 e il secondo nel 1973); la Virginia con il CBBT (Chesapeake Bay Bridge-Tunnel), una combinazione di ponti e di tunnel (28\u00a0km) proprio all'imboccatura della baia (realizzata nel 1964 con la creazione di quattro isolette artificiali per l'ancoraggio dei tunnel; una seconda linea della parte in superficie \u00e8 stata aperta nel 1999)."}
{"id": "2074277", "revid": "716642", "url": "https://it.wikipedia.org/wiki?curid=2074277", "title": "Karl Mai", "text": "Carriera.\nMai tra il 1942 ed il 1961 gioc\u00f2 per il F\u00fcrth e il Bayern Monaco.\nConta 21 presenze e un gol con la Nazionale tedesca occidentale, con cui esord\u00ec l'11 ottobre 1953 contro il Saarland (3-0).\nFece parte della selezione che vinse i Mondiali nel 1954, dove disput\u00f2 5 delle 6 partite giocate dalla Germania Ovest, compresa la vittoriosa finale contro l'Ungheria.\n\u00c8 morto nel 1993 a causa di una leucemia e nell'ottobre del 2004 la sua citt\u00e0 natale rinominando il quartiere dove sono ubicati gli impianti sportivi \"Charly-Mai-Sportanlage\"."}
{"id": "2074279", "revid": "17204", "url": "https://it.wikipedia.org/wiki?curid=2074279", "title": "Jon irenicus", "text": ""}
{"id": "2074281", "revid": "247933", "url": "https://it.wikipedia.org/wiki?curid=2074281", "title": "Chesapeake Bay", "text": ""}
{"id": "2074288", "revid": "287204", "url": "https://it.wikipedia.org/wiki?curid=2074288", "title": "Project64", "text": "Project64 \u00e8 un emulatore software gratuito e open source del Nintendo 64 per Microsoft Windows.\nViene considerato uno degli emulatori pi\u00f9 performanti e popolari del Nintendo 64, insieme a Mupen64Plus.\nPermette di giocare ai giochi per Nintendo 64 su un PC leggendo le immagini ROM, scaricate dalla memoria di sola lettura di una cartuccia per Nintendo 64 o create direttamente sul computer come homebrew.\nFunzioni e compatibilit\u00e0.\nScritto nel linguaggio C, questo software utilizza un sistema di plugin che consente a gruppi di terze parti di utilizzarne i propri per implementare componenti specifici.\nProject64 \u00e8 considerato un emulatore altamente compatibile che non richiede l'uso di un BIOS. L'emulatore ha funzionalit\u00e0 di base, supporta il multiplayer e permette di usufruire dei giochi in risoluzione video maggiore e altre migliorie audio-video.\nStoria di sviluppo.\nLo sviluppo di Project64 \u00e8 iniziato nel marzo 1998 con un piccolo team composto dallo sviluppatore chiamato Zilmar e altri. Nel settembre 1999, Zilmar incontr\u00f2 Jabo, che stava sviluppando un proprio emulatore N64. Poco pi\u00f9 tardi, Jabo fu invitato a unirsi a Zilmar per collaborare a Project64.\nNel luglio 2011, Jabo decide di interrompere lo sviluppo di Project64 e rilascia una versione modificata della 1.6 con alcuni miglioramenti. Ha anche affermato che non sarebbero pi\u00f9 avvenuti rilasci del codice sorgente.\nTuttavia, nell'aprile 2013, Zilmar ha rilasciato Project64 2.0 con molti miglioramenti rispetto alla versione 1.6 , che \u00e8 stato reso disponibile sul sito Web di Project64 rendendo il software completamente open source e accessibile a tutti.\nNell'aprile 2015, \u00e8 stato rilasciato Project64 2.2, che da ora pu\u00f2 riprodurre rom su disco 64DD. \nA gennaio 2017 \u00e8 stata rilasciata la versione 2.3.2 ed \u00e8 stata la versione pubblica di Project64 per 4 anni.\nIl 27 maggio 2021 \u00e8 stata rilasciata la versione 3.0.0 di Project64 per celebrare il suo 20\u00ba anniversario.\nTuttora ci sono regolarmente aggiornamenti beta dell'emulatore , scaricabili e rese pubbliche sul sito ufficiale.Le versioni future del progetto punteranno su un'emulazione pi\u00f9 accurata e al supporto multipiattaforma.\nCritiche e controversie.\nNel 2014, PC World ha elogiato l'emulatore per aver offerto impostazioni avanzate rispetto all'emulazione Nintendo 64 ufficiale di Nintendo disponibile tramite la Virtual Console, come la possibilit\u00e0 di cambiare le proporzioni del gioco, ma ha criticato l'emulazione perch\u00e9 ancora imperfetta.\nNel corso degli anni , l'emulatore \u00e8 stato vittima di software malevolo. Fino alla versione 2.2, nel setup ufficiale era presente un malware, rimosso poi nelle versioni successive. Dalla versione 2.3 , uno schermo nagware, ha iniziato a comparire all'avvio del software , costringendo l'utente ad un periodo di attesa forzata, a patto di inserire un codice inviato via mail in seguito a una donazione al progetto. La comunit\u00e0 dell'emulazione, tuttavia, \u00e8 riuscita a trovare un modo per aggirare questo problema."}
{"id": "2074294", "revid": "599013", "url": "https://it.wikipedia.org/wiki?curid=2074294", "title": "\u00d3scar Aguirregaray", "text": "Anche suo figlio Mat\u00edas \u00e8 un calciatore.\nCarriera.\nClub.\nDebutta nel 1980 con il Nacional di Montevideo; nel 1985 lascia la squadra per il Defensor Sporting. Nel 1988 si trasferisce in Brasile, all'Internacional di Porto Alegre, e successivamente\nal Palmeiras. Tornato in Uruguay, chiude la carriera a 41 anni con il Penarol.\nNazionale.\nHa giocato 10 partite con la Nazionale di calcio dell'Uruguay, vincendo la Copa Am\u00e9rica 1987 e la Copa Am\u00e9rica 1995."}
{"id": "2074295", "revid": "22475", "url": "https://it.wikipedia.org/wiki?curid=2074295", "title": "La stanza degli orrori", "text": "La stanza degli orrori \u00e8 un romanzo di Lincoln Child e Douglas Preston.\n\u00c8, in ordine cronologico, la terza avventura che ha per protagonista l'agente dell'FBI Aloysius Pendergast.\nTrama.\nIl romanzo si svolge nell'odierna New York.\nDurante degli scavi in un cantiere, viene scoperto un tunnel dell'800, contenente i cadaveri di trentasei persone, vittime di un oscuro serial killer di cui non si sospettava nemmeno l'esistenza. Un particolare trio formato dall'agente Pendergast, dall'archeologa Nora Kelly e dal giornalista d'assalto Bill Smithback si mette al lavoro per cercare di dare un volto al famigerato assassino. \nImprovvisamente per\u00f2 nuovi omicidi vengono commessi seguendo il medesimo \"modus operandi\", un nuovo serial killer o lo stesso tornato dall'aldil\u00e0?"}
{"id": "2074296", "revid": "287204", "url": "https://it.wikipedia.org/wiki?curid=2074296", "title": "Oscar Aguirregaray", "text": ""}
{"id": "2074297", "revid": "110157", "url": "https://it.wikipedia.org/wiki?curid=2074297", "title": "Lullaby (Melanie B)", "text": "Lullaby \u00e8 il quarto e ultimo singolo estratto dall'album di debutto della cantante britannica Melanie B, \"Hot\".\n\u00c8 stato pubblicato il 4 giugno 2001 dall'etichetta discografica Virgin e ha raggiunto la posizione numero tredici della classifica dei singoli inglese, ottenendo uno scarso successo.\nDella canzone \u00e8 stato girato anche un video che vide la partecipazione di Phoenix Chi, figlia della cantante. La canzone \u00e8 stata scritta dalla cantautrice insieme a Richard Stannard, Julian Gallagher e Richard Norris."}
{"id": "2074298", "revid": "400694", "url": "https://it.wikipedia.org/wiki?curid=2074298", "title": "Chad Danforth", "text": "Chad Danforth \u00e8 un personaggio della saga dei film di \"High School Musical\", interpretato da Corbin Bleu.\nIl personaggio.\n\u00c8 il miglior amico di Troy, tanto che i due si considerano \"due fratelli\", ma \u00e8 anche amico di Jason e Zeke. Anche lui, come il resto dei ragazzi, \u00e8 stato assunto al Lava Springs come cameriere e all'occorrenza come caddie per mettere un po' di soldi da parte per comprare una macchina affinch\u00e9 impressioni Taylor, di cui \u00e8 innamorato. Dopo che Troy si monta la testa, Chad inizia a vederlo sotto un'altra luce e ad inizia ad allontanarsi dal ragazzo, arrivando a litigarci fortemente. Alla fine del film i due torneranno comunque migliori amici."}
{"id": "2074299", "revid": "300067", "url": "https://it.wikipedia.org/wiki?curid=2074299", "title": "Giorgi Shermadini", "text": "\u00c8 alto 2,17 m per 120\u00a0kg di peso.\nCarriera.\nInizia a giocare a basket a 16 anni nel Maccabi Tbilisi. Nella stagione del debutto, 2004-2005, risulta essere il miglior realizzatore del campionato giovanile georgiano. In una partita contro la Sokhumi State University segn\u00f2 la bellezza di 89 punti, mentre in un altro match mise a segno 76 punti, accompagnati per\u00f2 anche da 16 stoppate e 6 assist. Partecipa poi all'Adidas Superstar Camp, dove si segnala tra i migliori meritando un posto nel World All-Star Team.\nEsordisce tra i professionisti del campionato georgiano l'anno dopo, nel corso della stagione 2005-2006, accompagnato da grandi numeri: in media a partita segnava 28,5 punti, 14,7 rimbalzi, 2,8 assist, 1,2 palle rubate: tutto questo all'et\u00e0 di soli 17 anni. Al termine del campionato viene invitato al \"Basketball Without Borders\" (BWB) Europe Camp, svoltosi a Vilnius, capitale della Lituania dal 30 giugno al 3 luglio 2006.\nA 18 anni, nella stagione 2006-07, centra il record di media punti a partita per il campionato georgiano. Infatti ottiene una media di 35.1 punti/gara, 16,4 rimbalzi, 4,7 assist e 2,6 palle rubate. Questi dati includono anche, per esempio, match dove Giorgi ha segnato 60 punti, stoppato 17 tiri ed effettuato 7 assist.\nNell'aprile 2007 viene invitato al Nike Hoop Summit World Select Team, ma a causa di un infortunio al menisco non partecip\u00f2. Quest'infortunio gli ha in parte anche compromesso la carriera, in quanto era entrato nella lista draft dell'NBA del 2008, ma ne \u00e8 poi uscito dopo aver contratto il problema alla gamba.\nNel 2008 il Panathinaikos B.C. mette gli occhi su di lui e il 14 novembre dello stesso anno firma un contratto con la squadra greca. Debutta nella partita contro l'Egaleo il 29 novembre 2008, giocando 6 minuti e segnando 4 punti. Esordisce in Eurolega il 17 dicembre 2008 contro il Nancy, giocanado 10 minuti e mettendo a referto 1 punto. Dopodich\u00e9 gioca il 15 febbraio 2009 contro la Trikala, segnando 9 punti, dovuti a 2 schiacciate e al 5/5 dalla lunetta. La sua partita migliore di quella stagione \u00e8 quella giocata in casa il 15 aprile 2009 contro il Kavala, nella quale vede il campo per 12 minuti condendo la presenza con 13 punti.\nNell'ottobre 2010 viene mandato in prestito per un anno alla KK Union Olimpija, in Slovenia.\nEsattamente un anno dopo finisce invece alla Bennet Cant\u00f9, dove si segnala principalmente per le buone prestazioni in Eurolega, come la prova offerta nella partita casalinga contro l'Olympiacos.\nIl 13 novembre 2014 torna a Cant\u00f9, firmando con la societ\u00e0 brianzola un contratto fino al termine della stagione.\nNazionale.\nNel 2005 partecipa a luglio ai Giochi Olimpici Giovanili a Mosca, in Russia, e ai campionati europei Under 16 in Bulgaria.\nNel 2006 debutta nella nazionale maggiore. Detiene il record di precocit\u00e0, \u00e8 il pi\u00f9 giovane giocatore ad aver debuttato nella selezione georgiana, a soli 17 anni, avendo come compagni di squadra gente del calibro di Zaza Pachulia, Nik'oloz Tskit'ishvili e Manuchar Mark'oishvili (giocatore che ritrover\u00e0 5 anni dopo in quel di Cant\u00f9).\nNel 2007 gioca i campionati europei Under 20 di Nova Gorica in Slovenia nei quali risulta miglior stoppatore del torneo (media di 7,4 a partita) e miglior realizzatore della sua squadra.\nNel 2008 gioca nuovamente i campionati europei Under 20, disputatisi stavolta a Riga, capitale della Lettonia, tirando col 74% dal campo e raggiungendo una media di 21,5 punti, 10,5 rimbalzi e 1,2 assist a partita.\nStatistiche.\n\"Dati aggiornati al 30 giugno 2013\""}
{"id": "2074301", "revid": "93556", "url": "https://it.wikipedia.org/wiki?curid=2074301", "title": "Simboli nazionali del Canada", "text": "I simboli nazionali del Canada sono i simboli usati in Canada per rappresentare la propria nazione e il proprio popolo. Il simbolo pi\u00f9 importante, ossia la foglia d'acero canadese, risale ai primi anni del XVIII secolo ed \u00e8 raffigurato sulla bandiera attuale e precedente, sul denaro, sullo stemma nazionale (come anche in quello reale), e sulle bandiere dell'esercito, aeronautica militare e marina.\nIl simbolo della corona (\"The Crown\") rappresenta la monarchia del Canada e appare nei principali stemmi usati dai parlamentari e dai ministri, nella bandiera del Primo ministro del Canada e negli stemmi di molte province e territori del Canada; inoltre compare presso le Canadian Forces, il Royal Military College of Canada, il Royal Canadian Mounted Police (RCMP), come molti altri reggimenti e corpi militati; negli edifici, nelle targhe e nei cartelli autostradali.\nL'immagine della regina Elisabetta II del Regno Unito appare in tutti gli edifici pubblici dello Stato, nelle strutture militari e nelle scuole; e anche sui francobolli, su tutte le monete e sulla banconota da 20$.\nSimboli comuni.\nAnimali.\nIl Canada \u00e8 conosciuto per le sue vaste foreste, per le sue catene di monti e anche per gli animali che l\u00ec vivono, come per esempio l'alce, il castoro, il caribu, l'orso polare, l'orso Grizzly, l'oca canadese e la lince canadese. L'importanza del castoro deriva dal fatto che all'arrivo degli europei, una delle maggiori attivit\u00e0 economiche fosse proprio il commercio delle pellicce di castoro, utilizzate per capi di alta moda nel vecchio continente. Un altro motivo per l'importanza simbolica ricoperta dal castoro \u00e8 la sua associazione al pensiero di industria, per il suo impegno continuo nella costruzione delle dighe. Il castoro inoltre appare sul retro della moneta da cinque centesimi di dollaro.\nAnche il cavallo canadese \u00e8 un simbolo canadese e generalmente \u00e8 associato al reparto dei Mounties.\nSport.\nSenza alcun dubbio in patria e nel resto del mondo il Canada \u00e8 associato allo sport dell'hockey su ghiaccio, sport nazionale invernale, ma anche a quello del lacrosse, sport nazionale estivo. Questi due sport sono simbolo di unit\u00e0 e orgoglio nazionale per i successi su scala mondiale.\nProdotti.\nI prodotti tipici sono quelli ricavabili dalle materie prime del territorio, come per esempio lo sciroppo d'acero, che nell'immaginario collettivo \u00e8 uno dei simboli dell'identit\u00e0 culturale canadese.\nNegli ultimi anni si \u00e8 segnalata campagna pubblicitaria \"I Am Canadian\" promossa dalla ditta Molson, che con orgoglio vantava le origini canadesi di quella birra, fino a quando per ironia della sorte la ditta \u00e8 stata rilevata dall'azienda statunitense Coors."}
{"id": "2074306", "revid": "263989", "url": "https://it.wikipedia.org/wiki?curid=2074306", "title": "Simboli nazionali canadesi", "text": ""}
{"id": "2074308", "revid": "38120", "url": "https://it.wikipedia.org/wiki?curid=2074308", "title": "Mr. X", "text": ""}
{"id": "2074309", "revid": "148107", "url": "https://it.wikipedia.org/wiki?curid=2074309", "title": "Onda acustica di superficie", "text": "Un'onda acustica di superficie (in inglese \"surface acoustic wave\", o SAW) \u00e8 un'onda acustica che viaggia sulla superficie di un materiale avente una certa elasticit\u00e0, con un'ampiezza che tipicamente decade esponenzialmente all'interno del materiale. Questo tipo di onda viene comunemente usata nei dispositivi noti come \"dispositivi SAW\" all'interno dei circuiti elettronici. Dispositivi di questo tipo sono utilizzati come filtri, oscillatori e trasformatori basati sulla trasduzione di onde acustiche. La trasduzione dall'energia elettrica a quella meccanica (attraverso le SAW) \u00e8 ottenuto attraverso l'impiego di materiali piezoelettrici.\nScoperte nel 1885 da Lord Rayleigh, che rivel\u00f2 i modi di propagazione di un'onda acustica di superficie e, nei suoi scritti pi\u00f9 noti, predisse le propriet\u00e0 di queste onde. Prendendo il nome dal loro scopritore, le onde di Rayleigh hanno una componente longitudinale e trasversale che pu\u00f2 dare accoppiamento con un mezzo in contatto con la superficie del dispositivo. Questo accoppiamento influisce molto sull'ampiezza e la velocit\u00e0 dell'onda, permettendo ai sensori SAW di acquisire direttamente le caratteristiche meccaniche.\nI dispositivi elettronici che utilizzano la tecnologia SAW si servono di uno o pi\u00f9 trasduttori interdigitali o (IDT) che convertono l'onda acustica in segnale elettrico e viceversa, utilizzando l'effetto piezoelettrico di un opportuno materiale (ad es. quarzo, niobato di litio, tantalato di litio, silicato di lantano-gallio, etc.). Questi dispositivi vengono realizzati attraverso fotolitografia, il processo usato nella lavorazione dei circuiti integrati al silicio.\nI filtri SAW sono spesso usati nei telefoni cellulari e garantiscono vantaggi significativi per quello che riguarda le performance, i costi e le dimensioni, rispetto ad altre tecnologie di filtri come cristalli al quarzo, filtri LC e filtri a guida d'onda.\nRicerche importanti sono state effettuate negli ultimi 20 anni nel settore dei sensori SAW.\nLe applicazioni dei sensori includono tutti gli ambiti: esistono sensori chimici, ottici, termici, di pressione, di accelerazione, di torsione e biologici).\nI sensori SAW vantano per il momento un limitato successo commerciale, ma si trovano ormai nel grande mercato per alcune applicazioni come gli schermi touch screen.\nIn sismologia, le onde acustiche di superficie lungo la superficie terrestre giocano un ruolo fondamentale; esse, infatti, possono essere il tipo pi\u00f9 distruttivo di onde sismiche prodotte da terremoti."}
{"id": "2074312", "revid": "1573940", "url": "https://it.wikipedia.org/wiki?curid=2074312", "title": "Culicoides imicola", "text": "Il Culicoides imicola , \u00e8 un insetto dell'ordine dei Ditteri (Nematocera: Culicomorpha). Di interesse medico-veterinario, la femmina di questa specie, ematofaga, \u00e8 il vettore di virus patogeni agenti di alcune malattie infettive a carico degli animali domestici.\nSi presenta come un moscerino di soli 1/1700 grammi di peso, di 2\u00a0mm di lunghezza e con le ali macchiettate, attivo soprattutto di mattina e di sera, tra marzo ed ottobre; queste indicazioni valgono almeno nell'emisfero boreale e nelle zone a clima temperato. Nei tropici e nelle regioni subtropicali, \u00e8 attivo esclusivamente di notte, come tutte le specie del genere \"Culicoides\". La quota di volo del \"Culicoides imicola\" non raggiunge pi\u00f9 dei 3 metri di altezza.\nLe larve nascono da ovature di una sessantina di uova; sono apode e si nutrono di piccoli organismi presenti nell'acqua. \nI soli predatori del \"Culicoides imicola\" sono i pipistrelli.\nQuesti insetti sono in grado di proliferare nei luoghi umidi, come sui suoli paludosi e le cavit\u00e0 umide nei fusti degli alberi.\nPresenza.\nIl \"Culicoides imicola\", originario delle zone tropicali e subtropicali dell'Africa e dell'Asia, \u00e8 in grado di adattarsi agli ambienti delle regioni temperate, compresa l'Europa.\nIn Italia \u00e8 stato individuato per la prima volta in Sardegna.\nPortatore di malattie.\nIl \"Culicoides imicola\" \u00e8 tuttora conosciuto come una minaccia verso gli animali da allevamento, perch\u00e9 vettore di due pericolosi e differenti virus; succhiando il sangue di bovini, caprini, ovini, equini, suini, volatili di cortile, ecc., \u00e8 in grado di trasferire i suoi patogeni, facendo ammalare gravemente gli animali stessi.\nI due principali virus sono:\nUna volta in circolo nel sangue, i virus trasmessi da questo insetto attaccano inizialmente le ghiandole salivari e, quindi, sono in grado di trasmettersi agli altri animali anche con l'assunzione di cibo, se vi \u00e8 presente saliva infettata; dato che si sviluppa in luoghi umidi, quindi in presenza di acqua, pu\u00f2 essere trasferito da animale ad animale anche attraverso gli abbeveratoi, sui cui bordi le femmine possono deporre le uova.\nMetodi di lotta.\nContro le larve di \"Culicoides imicola\" sono previsti interventi sui focolai, nelle zone umide del terreno o sui bordi delle pozzanghere dove si sviluppano, con trattamenti insetticidi a base di piretroidi. \nContro gli adulti si possono usare, anche su di essi, insetticidi come piretroidi; per limitare la presenza di quest'insetto si pu\u00f2 provvedere alla sistemazione di zanzariere in ambienti isolati, oppure anche prevista l'utilizzazione di repellenti per animali con prodotti in soluzione oleosa.\nIl controllo di quest'insetto rimane comunque molto difficile e le tecniche sopra descritte non sono sufficienti a controllarlo."}
{"id": "2074316", "revid": "716642", "url": "https://it.wikipedia.org/wiki?curid=2074316", "title": "Paul Mebus", "text": "Carriera.\nMebus inizi\u00f2 a giocare nel Benrather FC e nel 1951 si trasfer\u00ec al , con cui disput\u00f2 la finale di Coppa di Germania persa dopo i supplementari contro lo nel 1954 e dove chiuse la carriera nel 1956.\nConta 6 presenze con la Nazionale tedesca occidentale, con cui esord\u00ec il 15 aprile 1951 contro la Svizzera (3-2) e 2 presenze con la Nazionale B.\nFece parte della selezione che vinse i Mondiali nel 1954, dove disput\u00f2 una sola partita nel girone eliminatorio contro l'Ungheria (sconfitta per 8-3)."}
{"id": "2074319", "revid": "28592", "url": "https://it.wikipedia.org/wiki?curid=2074319", "title": "Guerra Civile nel 1936", "text": ""}
{"id": "2074324", "revid": "287204", "url": "https://it.wikipedia.org/wiki?curid=2074324", "title": "Colgong", "text": "Colgong \u00e8 una suddivisione dell'India, classificata come \"municipality\", di 22.110 abitanti, situata nel distretto di Bhagalpur, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 16' 0 N e 87\u00b0 13' 0 E e ha un'altitudine di 15 .\nSociet\u00e0.\nEvoluzione demografica.\nAl censimento del 2001 la popolazione di Colgong assommava a 22.110 persone, delle quali 11.705 maschi e 10.405 femmine. I bambini di et\u00e0 inferiore o uguale ai sei anni assommavano a 3.772, dei quali 1.918 maschi e 1.854 femmine. Infine, coloro che erano in grado di saper almeno leggere e scrivere erano 12.572, dei quali 7.402 maschi e 5.170 femmine."}
{"id": "2074328", "revid": "1555267", "url": "https://it.wikipedia.org/wiki?curid=2074328", "title": "Don Bosco Livorno", "text": ""}
{"id": "2074334", "revid": "287204", "url": "https://it.wikipedia.org/wiki?curid=2074334", "title": "Chakia", "text": "Chakia \u00e8 una citt\u00e0 dell'India di 16.618 abitanti, situata nel distretto del Champaran Orientale, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 25' 0 N e 85\u00b0 2' 60 E e ha un'altitudine di 51 .\nSociet\u00e0.\nEvoluzione demografica.\nAl censimento del 2001 la popolazione di Chakia assommava a 16.618 persone, delle quali 8.868 maschi e 7.750 femmine. I bambini di et\u00e0 inferiore o uguale ai sei anni assommavano a 2.917, dei quali 1.558 maschi e 1.359 femmine. Infine, coloro che erano in grado di saper almeno leggere e scrivere erano 8.435, dei quali 5.302 maschi e 3.133 femmine."}
{"id": "2074335", "revid": "767487", "url": "https://it.wikipedia.org/wiki?curid=2074335", "title": "Relient K", "text": "I Relient K sono un gruppo musicale rock fondato nel 1998 a Canton, in Ohio, Stati Uniti. La formazione originale vedeva Matthew Thiessen alla chitarra e al pianoforte, Brian Pittman al basso e Matt Hoopes alla chitarra.\nIl gruppo \u00e8 legato alla corrente della Contemporary Christian music, soprattutto al christian punk, pur avendo avuto successo anche nell'ambito pop punk e alternative rock. Si distinguono anche elementi di piano rock e acustici, mentre i testi si riferiscono spesso a temi legati alla religione, a Dio e a Ges\u00f9. Dall'anno di fondazione i Relient K hanno pubblicato 5 album in studio, sette EP, due album di Natale e una raccolta di tracce rare, a cui si aggiungono otto singoli.\nStoria del gruppo.\nPur essendo stata fondata nel 1998, la band ha esordito solo nel 2000 con l'omonimo album. Il secondo, \"The Anatomy of the Tongue in Cheek\", usc\u00ec nell'agosto dell'anno successivo, vendendo 300\u00a0000 copie. prima che la band cominciasse una serie di concerti in quasi 200 date. Nella primavera 2003 vide la luce il terzo studio album, \"Two Lefts Don't Make a Right...but Three Do\", che nella settimana di esordio sul mercato si attest\u00f2 al #38 nella Billboard 200. Il quarto album, \"Mmhmm\", venne pubblicato nel novembre 2004, per subito salire al #15 nella Billboard 200 con 51\u00a0000 copie distribuite nella prima settimana, e al #1 nella classifica relativa al christian rock.\nNel marzo 2007 usc\u00ec il quinto album, \"Five Score and Seven Years Ago\", che nella settimana di esordio giunse al #6 nella Billboard 200 vendendo 60\u00a0000 copie.\nIl gruppo ha venduto in totale pi\u00f9 di due milioni di dischi, e il secondo, il terzo e il quarto in ordine cronologico hanno ricevuto la certificazione di disco d'oro da parte della RIAA per aver venduto pi\u00f9 di 500\u00a0000 copie. La band ha ricevuto anche diversi riconoscimenti, fra cui, nel 2003, una nomination ai Grammy Awards nella categoria \"Miglior album rock gospel\" per \"Two Lefts Don't Make a Right...but Three Do\", e due Dove Awards, rispettivamente nel 2004 e nel 2006.\nNel 2011, ad ottobre pubblicano \"Is for Karaoke\", un album di cover, mentre nel luglio 2013 la band pubblica \"Collapsible Lung\" che esordisce al 16\u00ba posto della Billboard 200 e al 2\u00b0 nella Billboard Chart dedicata agli album Cristiani (dietro \"Rise\" degli Skillet).\nLa band prende il nome da un modello di autovettura, la Plymouth Reliant K. Matt Hoopes e Matt Thiessen ne possedevano infatti un esemplare quando frequentavano la high school"}
{"id": "2074342", "revid": "1100311", "url": "https://it.wikipedia.org/wiki?curid=2074342", "title": "\u00c1lvaro Guti\u00e9rrez", "text": "Carriera.\nClub.\nDebutta nel 1988 con la maglia nel Bella Vista. Nel 1990 fa parte della rosa del club che vince il primo e unico campionato di calcio uruguaiano della sua storia. Nel 1992 si unisce al Nacional, dove vince subito il titolo nazionale.\nDopo la vittoriosa Copa Am\u00e9rica 1995, si trasferisce al club spagnolo del Real Valladolid nel quale rimane fino al 1998. Dopo un breve periodo al Rayo Vallecano torna al Bella Vista nel 1999.\nSi \u00e8 ritirato nello Sporting de Gij\u00f3n nel 2001.\nNazionale.\nHa giocato 38 volte con la nazionale di calcio dell'Uruguay tra il 1991 e il 1997, vincendo la Copa Am\u00e9rica 1995."}
{"id": "2074345", "revid": "599013", "url": "https://it.wikipedia.org/wiki?curid=2074345", "title": "Alvaro Guti\u00e9rrez", "text": ""}
{"id": "2074347", "revid": "125870143", "url": "https://it.wikipedia.org/wiki?curid=2074347", "title": "Il tocco finale", "text": "Il tocco finale (\"The Finishing Touch\") \u00e8 un cortometraggio muto del 1927 diretto da Clyde Bruckman, con la supervisione di Leo McCarey, interpretato dalla coppia Laurel &amp; Hardy.\nLa fotografia del film \u00e8 di un giovane George Stevens, in seguito 3 volte premio Oscar (due come regista, nel 1952 e nel 1957).\nIl corto \u00e8 stato prodotto dalla MGM e dalla Path\u00e8 Exchange\nTrama.\nPer cinquecento dollari, Stanlio e Ollio devono realizzare una casa in poche ore. Dopo aver combinato moltissimi disastri riusciranno nell'opera e ottengono i cinquecento dollari dal padrone. Ma a causa di un uccellino che si posa sul camino e lo fa crollare, il padrone rivuole indietro i soldi ma Stanlio e Ollio si rifiutano: inizia una furibonda lite a suon di sassate, finch\u00e9 la casa non croller\u00e0 definitivamente.\nProduzione.\nIl corto venne realizzato lungo la Motor Avenue di Los Angeles."}
{"id": "2074350", "revid": "253269", "url": "https://it.wikipedia.org/wiki?curid=2074350", "title": "Mackenzie Astin", "text": "Biografia.\nFratello dell'attore Sean Astin, \u00e8 figlio di Patty Duke e John Astin, attori anche loro. Ha compiuto gli studi in California, nella sua citt\u00e0 natale. Ha fatto il suo debutto come attore nel film \"Le acque del Niagara\" del 1982 ed \u00e8 diventato poi famoso per il ruolo di Andy Moffett nella serie televisiva \"L'albero delle mele\", ruolo che gli ha fruttato anche la vittoria di uno Young Artist Award. Da allora ha partecipato a svariati film e serie televisive per il cinema e la televisione."}
{"id": "2074353", "revid": "1297028", "url": "https://it.wikipedia.org/wiki?curid=2074353", "title": "Eastern European Summer Time", "text": "Eastern European Summer Time (EEST) \u00e8 la denominazione del fuso orario dell'Europa orientale allorquando in estate, essendo in vigore l'ora legale, si trova 3 ore avanti rispetto al Tempo universale coordinato. \u00c8 usato anche in alcuni paesi del Medioriente. Durante l'inverno, nei cinque mesi compresi fra la fine di ottobre e la fine di marzo, viene utilizzato l'Eastern European Time, posto in UTC+2."}
{"id": "2074354", "revid": "75435", "url": "https://it.wikipedia.org/wiki?curid=2074354", "title": "Mind-body problem", "text": ""}
{"id": "2074355", "revid": "1573940", "url": "https://it.wikipedia.org/wiki?curid=2074355", "title": "Chiesa di San Nicola di Bari (Guardiagrele)", "text": "La chiesa di San Nicola di Bari si trova in Via Roma, la principale via del centro storico di Guardiagrele.\nStoria.\nLa chiesa, a detta degli storici locali come Padre Nicola Colagreco, Giuseppe Iezzi e Francesco Paolo Ranieri, venne edificata nel IV secolo sui resti di un antico tempio pagano dedicato a Giove. Per loro sarebbe la chiesa di fondazione pi\u00f9 antica della citt\u00e0 di \"Grele\", essendo posta all'interno delle mura del primitivo insediamento castrense. \nRanieri scrive nella sua memoria su Guardiagrele: \"Il maggiore esempio dell'architettura romana a Grele, \u00e8 ci\u00f2 che resta di un antico tempio (dedicato a Giove), dove si trova l'attuale chiesa, con l'iscrizione, presso l'architrave di portale a caratteri gotici: \"Instaurator Odorisius Gitepra fecit et uxor Virginia curavit Fulvio Guio Decio Romano viro\". Bench\u00e9 il portale sia alquanto manomesso da fregi rinascimentali e gotici, si conservano le due colonne degli stipiti poggianti su leoni stilofori\". \nLo storico Lucio Taraborrelli ha smentito gli errori palesi di queste congetture storiche, dato che l'architettura della chiesa \u00e8 prettamente medievale, il casteum di Guardia sorse solo nel XII secolo, e i leoni stilofori, come evidenziato dagli studiosi Carlo Ignazio Gavini e Francesco Gandolfo risalgono al tardo romanico del XIII secolo. Non ci sono tracce archeologiche di un tempio romano. \nLa leggenda voluta dallo storico Ranieri dide: \"della fondazione della chiesa risale al III secolo d.C., quando la comunit\u00e0 cristiana, ancora senza tempio, fu perseguitata da Tiberio Poeta, che appicc\u00f2 il fuoco a un fienile dove i cristiani si riunivano, citando il Padre ColagrecoIn seguito si decise la costruzione del tempio cristiano sopra quello di Giove, divenendo di fatto la prima chiesa cristiana di Guardiagrele, non di certo intitolata a San Nicola di Bari (vissuto secoli dopo la fondazione, ma forse al Salvatore o alla Vergine Maria), gi\u00e0 in tempi remoti tuttavia, dal V secolo forse in poi venne intitolata a San Donato d'Arezzo\".\nI documenti della Curia arcivescovile di Chieti riportano che la chiesa fu sempre dedicata a San Nicola, e che l'unica chiesa dedicata al patrono San Donato era fuori le mura, nel luogo dove iggi si trova, dimostrando dunque i falsi palesi di Nicola Colagreco, Giuseppe Iezzi e il Ranieri. \nLa chiesa oggi si presenta, soprattutto negli interni, nella veste del restauro corposo barocco del 1775, era la cappella prediletta della nobile famiglia Ugni. \nIl tempio cristiano oggetto diversi rifacimenti fino ad assumere le attuali forme barocche. In seguito al terremoto del 1706 venne ricostruita, lasciando di originale il portale, il loato rivolto su Largo San Nicola con il portale romanico, e il campanile turrito, corvo della torre del monastero di San Pietro Celestino in via Della Poeta, e il torrione Orsini in piazza Garibaldi. Venne restaurata e decorata nel 1972 con nuovi dipinti, a cura dell'Arciprete Monsignor Filippo Carunchio, come testimonia un'iscrizione nel soffitto della chiesa.\nDi recente dalla chiesa proviene il ciperchio di un sarcofago di un membro degli Ugni, conservato nel museo civico medievale \"Antonio Cadei\" di Guardiagrele.\nDescrizione.\nEsterno.\nL'esterno \u00e8 realizzato in muratura di pietrame irregolare, con la facciata intonacata. Sul lato destro \u00e8 evidente la chiusura delle monofore originarie e la soprelevazione settecentesca.\nCampanile.\nIl massiccio campanile, a pianta quadrata, \u00e8 l'unico elemento ad aver mantenuto l'aspetto originario, ad eccezione della celletta sommitale. \u00c8 costruito in pietrame irregolare ma con cantonali di pietra squadrata. Presenta due piccole monofore, di cui una a sesto acuto.\nPortali.\nLa chiesa presenta due portali, uno pi\u00f9 grande e decorato della facciata e uno laterale. Il portale principale presenta una tipica fattura cinquecentesca, con semicolonne corinzie su alti basamenti e stipiti, decorati con trecce e motivi vegetali. Ai lati sono posti due leoni stilofori, forse l'unico elemento sopravvissuto dell'antico portali.\nQuello laterale presenta dimensioni pi\u00f9 modeste ma decorazioni pi\u00f9 ricche e curate, con tralci di vite, grappoli ed altri elementi vegetali.\nInterno.\nL'interno, a navata unica, si presenta nelle forme che gli furono conferite nel XVIII secolo con altari laterali, stucchi, medaglioni, capitelli e fregi che decorano le pareti, il catino absidale e la volta. Nelle pareti si trovano delle paraste con capitelli corinzi e rifiniture dorate che sostengono un'alta trabeazione. L'abside presenta ai lati due nicchie sovrastate da due piccoli balconcini. Nella nicchia sinistra vi \u00e8 una statua di san Nicola di Bari. \nL'altare maggiore \u00e8 composto da due coppie di colonne con capitelli corinzi su cui posa un timpano semicircolare con angeli e putti. Il tabernacolo \u00e8 sorretto da un angelo. L'ingresso \u00e8 sovrastato da una cantoria su cui si trova l'organo. Vi sono conservati diversi dipinti realizzati da artisti guardiesi tra l'Ottocento e il Novecento come la \"Madonna con San Donato e San Nicola di Bari\" sull'altare maggiore, opera di Nicola Ranieri, negli altari laterali \"San Francesco Saverio\" e la \"Crocifissione\", sempre del Ranieri, \"San Nicola da Tolentino\" di Francesco Maria De Benedictis e la \"Sacra Famiglia\" di Ferdinando Palmerio. Vi sono anche due dipinti degli artisti guardiesi contemporanei Luciano Primavera e Giuseppe Ranieri.\nAltri progetti.\n "}
{"id": "2074356", "revid": "1048993", "url": "https://it.wikipedia.org/wiki?curid=2074356", "title": "Francesca Ferrazzo", "text": "Biografia.\nFrancesca Ferrazzo \u00e8 un'attrice di cinema, televisione, ed \u00e8 stata protagonista di vari spot pubblicitari (\"Kinder Ferrero\", \"Barilla\", \"Omnitel\", \"8 per mille\" e \"TIM\", ed altri).\nTra i suoi lavori, ricordiamo i film \"Luce dei miei occhi\" (2001), regia di Giuseppe Piccioni, \"Caterina va in citt\u00e0\" (2003) di Paolo Virz\u00ec, e \"Scusa ma ti chiamo amore\" (2008) di Federico Moccia, dove ha il ruolo di \"Erica\", amica di \"Niki\", la protagonista interpretata da Michela Quattrociocche.\nLe prime fiction televisive in cui ha recitato sono: la miniserie tv \"Lui e lei 2\", regia di Elisabetta Lodoli e Luciano Manuzzi, la sit-com di Rai 3 \"Colpi di sole\", regia di Mariano Lamberti, e la quarta stagione di \"R.I.S. - Delitti imperfetti\". In televisione ha anche partecipato ai programmi \"Zap Zap TV\" e a \"Chi ha incastrato Peter Pan?\". \nNel 2009 ritorna sul grande schermo con il film \"L'ultima estate\", regia di Eleonora Giorgi, in cui \u00e8 protagonista insieme ad una sua omonima, Francesca Ferrazza. Nel 2010 torna ad interpretare il ruolo di \"Erica\" in\n\"Scusa ma ti voglio sposare\", regia di Federico Moccia. Nello stesso anno \u00e8 ta i protagonisti, nel ruolo di \"Elena\", del film \"Dopo quella notte\", opera prima di Giovanni Galletta. L'anno successivo, il regista Cristian Scardigno la rende protagonista del suo film Amoreodio, ispirato al Delitto di Novi Ligure."}
{"id": "2074357", "revid": "666668", "url": "https://it.wikipedia.org/wiki?curid=2074357", "title": "EEST", "text": ""}
{"id": "2074359", "revid": "287204", "url": "https://it.wikipedia.org/wiki?curid=2074359", "title": "Behea", "text": "Behea (o Behia) \u00e8 una citt\u00e0 dell'India di 20.809 abitanti, situata nel distretto di Bhojpur, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 33' 39 N e 84\u00b0 27' 34 E.\nSociet\u00e0.\nEvoluzione demografica.\nAl censimento del 2001 la popolazione di Behea assommava a 20.809 persone, delle quali 11.112 maschi e 9.697 femmine. I bambini di et\u00e0 inferiore o uguale ai sei anni assommavano a 3.558, dei quali 1.802 maschi e 1.756 femmine. Infine, coloro che erano in grado di saper almeno leggere e scrivere erano 12.315, dei quali 7.291 maschi e 5.024 femmine."}
{"id": "2074365", "revid": "729019", "url": "https://it.wikipedia.org/wiki?curid=2074365", "title": "Gran Premio motociclistico d'Australia 2004", "text": "Il Gran Premio motociclistico d'Australia 2004 corso il 17 ottobre, \u00e8 stato il quindicesimo Gran Premio della stagione 2004 e ha visto vincere nella MotoGP la Yamaha di Valentino Rossi, nella classe 250 la Aprilia di Sebasti\u00e1n Porto e nella classe 125 la Honda di Andrea Dovizioso.\nAl termine della gara vengono assegnati matematicamente i due titoli mondiali ancora incerti; se li aggiudicano Rossi nella MotoGP e lo spagnolo Daniel Pedrosa nella classe 250."}
{"id": "2074366", "revid": "729019", "url": "https://it.wikipedia.org/wiki?curid=2074366", "title": "Roy Bish", "text": "Biografia.\nGiovane tre quarti centro, nel 1948 fu selezionato per la nazionale studentesca del Galles, e pi\u00f9 tardi entr\u00f2 nell', club della cittadina natale di Bish.\nTra le esperienze internazionali di rilievo, figurano quella con la selezione mista - che affront\u00f2 un XV degli \"All Blacks\" durante il loro \"tour\" del 1953/54 (risoltosi in una sconfitta di misura 5-11).\nProfessore associato di educazione fisica presso l'allora Cardiff Training College, nel 1965 pass\u00f2 alla carriera tecnica e guid\u00f2 il , da cui uscirono numerosi internazionali del livello di Maurice Richards, i fratelli Keri e Ken Jones e pi\u00f9 avanti anche Gareth Edwards e Gerald Davies.\nDopo aver guidato anche la squadra di rugby dell'Universit\u00e0 di Oxford, a gennaio 1975 fu chiamato dalla Federazione Italiana Rugby per dirigere la nazionale.\nTra i primi atti da C.T., Bish organizz\u00f2 un \"tour\" non ufficiale nel Regno Unito, che si risolse in una vittoria e due sconfitte, una delle quali, a Newcastle upon Tyne, contro l'Inghilterra U-23 per 13-29).\nPer la sua attivit\u00e0 e i suoi contributi apportati al rugby italiano Bish viene generalmente considerato tra gli innovatori dello stile di gioco della Nazionale, e tra coloro che tracciarono la strada per i tecnici a venire.\nAll'attivo di Bish anche un secondo posto nella Coppa FIRA 1975-76, con una sola sconfitta, contro la , e con la vittoria di prestigio contro la , all'epoca l'unica formazione continentale capace di battere i francesi e classificatasi due volte prima e sette volte seconda nelle precedenti nove edizioni del torneo.\nNotevole fu anche la sconfitta di misura contro un XV australiano, a Milano nel 1976: all'Arena Civica gli azzurri, impegnati in un \"match\" non ufficiale contro gli \"Wallabies\" in \"tour\", persero 15-16 dopo avere anche condotto il risultato.\nNel 1977 si dimise dall'incarico a seguito di disaccordi nati in seno alla Federazione, e pass\u00f2 ad allenare il ; nei primi anni ottanta guid\u00f2 anche il .\nIn seguito, fu impegnato in progetti di promozione e di sviluppo in Italia, favorendo la collaborazione e la cooperazione tra club italiani, francesi () e gallesi (Cardiff).\nMor\u00ec l'8 novembre 2006, a 78 anni, nella sua citt\u00e0 natale.\nSia la stampa italiana che quella britannica diedero rilievo alla notizia della sua scomparsa."}
{"id": "2074367", "revid": "287204", "url": "https://it.wikipedia.org/wiki?curid=2074367", "title": "Chanpatia", "text": "Chanpatia \u00e8 una citt\u00e0 dell'India di 22.029 abitanti, situata nel distretto del Champaran Occidentale, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 56' 44 N e 84\u00b0 33' 09 E.\nSociet\u00e0.\nEvoluzione demografica.\nAl censimento del 2001 la popolazione di Chanpatia assommava a 22.029 persone, delle quali 11.445 maschi e 10.584 femmine. I bambini di et\u00e0 inferiore o uguale ai sei anni assommavano a 4.255, dei quali 2.115 maschi e 2.140 femmine. Infine, coloro che erano in grado di saper almeno leggere e scrivere erano 10.757, dei quali 6.629 maschi e 4.128 femmine."}
{"id": "2074376", "revid": "72396", "url": "https://it.wikipedia.org/wiki?curid=2074376", "title": "Cesare Benvenuti", "text": "Fece stampare un'opera sulla vita di Sant'Agostino e una traduzione in italiano della \"Citt\u00e0 di Dio\"\nBiografia.\nCesare Benvenuti nacque dal conte Girolamo Benvenuti e dalla contessa Domitilla Scotti di Piacenza. La prima istruzione fu nella casa paterna di Crema, successivamente nelle scuole tenute dai Barnabiti. All'et\u00e0 di 16 anni volle seguire l'esempio dei suoi due fratelli entrando nella vita ecclesiastica prendendo l'abito della Congregazione lateranense a San Leonardo di Verona. Dopo sette anni di studi di filosofia e teologia venne nominato lettore e come tale risiedette in varie citt\u00e0. Nel 1708 a Roma venne dichiarato abate perpetuo privilegiato con l'incarico di presiedere alla Congregazione dei casi di coscienza e di emanare i giudizi relativi. Per questo suo incarico che esercit\u00f2 per otto anni crebbe la sua fama di teologo tanto che dal cardinale Barberini lo volle accanto a s\u00e9 come teologo ed esaminatore sinodale. Benvenuti fu anche postulatore della cause dei santi e si adoper\u00f2 in particolare per la beatificazione del venerabile Pietro Fererio che fu beatificato da papa Benedetto XIII.\nCesare Benvenuti era anche dotato di particolari capacit\u00e0 diplomatiche tanto da ricevere incarichi in tal senso in Germania e a Vienna. Assieme a questi ufficii curiali Benvenuti esercit\u00f2 anche le pratiche caritative della sua ordinazione sacerdotale visitando e prendendosi cura dei poveri e degli ammalati. Trasferitosi da Roma a Napoli fu colpito da apoplessia e quivi mor\u00ec nel 1746."}
{"id": "2074378", "revid": "599013", "url": "https://it.wikipedia.org/wiki?curid=2074378", "title": "Campionato del mondo di scacchi FIDE 1996", "text": "Il campionato del mondo di scacchi FIDE 1996 fu un torneo di scacchi svoltosi tra il 1994 e il 1996. Fu vinto da Anatolij Karpov, che conserv\u00f2 il suo titolo.\nContesto.\nNel 1993, a seguito di dissidi organizzativi tra la FIDE e i due giocatori che dovevano sfidarsi per il titolo mondiale (il campione in carica Garry Kasparov e Nigel Short), questi ultimi avevano deciso di giocare il campionato mondiale fuori dagli auspici della FIDE, fondando una nuova organizzazione (la Professional Chess Association) incaricata di organizzare un campionato \"parallelo\". Il primo ciclo di questo nuovo campionato si era tenuto tra il 1993 e il 1995, concludendosi con la sfida tenutasi a New York tra Kasparov e Viswanathan Anand.\nParallelamente, la FIDE organizz\u00f2 il proprio campionato mondiale con la consueta cadenza triennale, rinnovandone per\u00f2 profondamente la struttura, e abbandonando la formula secondo cui il campionato si svolgeva tra il campione in carica e uno sfidante deciso da un processo di selezione.\n\u00c8 da notare che molti giocatori, compreso Anand, parteciparono sia a questo campionato che a quello rivale della PCA; Kasparov e Short, com'\u00e8 ovvio, non presero parte al mondiale FIDE.\nQualificazioni.\nLe qualificazioni al campionato del mondo furono un torneo interzonale tenutosi a Bienne nel luglio 1993; questo fu disputato con la formula del sistema svizzero su 13 turni, tra 73 giocatori, e fu vinto da Boris Gelfand. Altri 10 giocatori furono qualificati per il campionato mondiale vero e proprio.\nCampionato mondiale.\nAl contrario di ogni altro mondiale precedente (con l'eccezione del 1948, in cui il campione Alechin era per\u00f2 scomparso) il campione in carica non entrava in gioco solo all'ultimo atto, contro uno sfidante deciso in precedenza attraverso un processo di selezione, ma fu posizionato in semifinale. Lo stesso campionato mondiale aveva diverse somiglianze con il sistema dei match dei candidati (che servivano a scegliere lo sfidante): entrambi erano infatti un torneo ad eliminazione diretta, che si svolgeva in diverse citt\u00e0.\nOltre agli 11 qualificati dall'interzonale, parteciparono Anatolij Karpov (campione in carica) e Jan Timman e Artur Jusupov, rispettivamente sfidante di Karpov e semifinalista dei match dei candidati nel 1993.\nOttavi e quarti di finale furono giocati al meglio delle 8 partite, le semifinali al meglio delle 10 e la finale al meglio delle 20; in caso di parit\u00e0, gli spareggi sarebbero stati dapprima delle partite a gioco rapido, e poi delle partite lampo; queste non erano mai state usate nei tornei collegati ai vari campionati del mondo.\nGli ottavi si svolsero a Wijk aan Zee, in Olanda, nel gennaio 1994; i quarti e le semifinali a Sanghi Nagar (India), rispettivamente nel luglio-agosto 1994 e nel febbraio 1995. La finale si svolse a \u0116lista, in Russia.\nFinale.\nLa finale si svolse a \u0116lista, capitale della repubblica russa della Calmucchia (il cui presidente era il presidente della FIDE Kirsan Iljum\u017einov), tra il 6 giugno e l'11 luglio. Come il mondiale PCA tra Kasparov ed Anand, anche questo fu giocato al meglio delle 20 partite."}
{"id": "2074380", "revid": "767487", "url": "https://it.wikipedia.org/wiki?curid=2074380", "title": "Albert Michallon", "text": "Fu sindaco della citt\u00e0 di Grenoble dal 1959 al 1965. Copr\u00ec anche il ruolo di Presidente del comitato di organizzazione delle Olimpiadi invernali di Grenoble che si tennero nel 1968.\nL'ospedale pi\u00f9 importante di Grenoble porta il suo nome anche se molti cittadini lo chiamano Hopital Nord, data la sua posizione geografica rispetto al centro della citt\u00e0."}
{"id": "2074386", "revid": "36426", "url": "https://it.wikipedia.org/wiki?curid=2074386", "title": "Distillazione in corrente di vapore", "text": "La distillazione in corrente di vapore \u00e8 un particolare processo di distillazione utilizzata nel caso di sostanze termolabili, cio\u00e8 che si degradano a temperature prossime al loro punto di ebollizione, come ad esempio i composti aromatici naturali.\nL'aggiunta di acqua o vapore d'acqua all'interno della colonna di distillazione abbassa il punto di ebollizione delle sostanze, permettendone la separazione per distillazione. Se la sola aggiunta di acqua non \u00e8 sufficiente ad abbassare abbastanza il punto di ebollizione, si opera sottovuoto (ovvero a pressioni minori di 1 atm). Il prodotto della distillazione consiste in una miscela di acqua e composti organici, che possono essere separati con facilit\u00e0.\nSu scala di laboratorio, distillazione in corrente di vapore sono effettuate utilizzando vapore generato fuori dal sistema e convogliato attraverso le sostanze o vapore generato \"in situ\" utilizzando un'apparecchiatura di tipo Clevenger.\nStoria e applicazioni.\nIl processo di distillazione in corrente di vapore fu scoperto nell'XI secolo dal chimico persiano Avicenna, che sfrutt\u00f2 il processo per l'estrazione di oli essenziali. La sua scoperta rivoluzion\u00f2 assai presto l'industria profumiera.\nLa distillazione in corrente di vapore viene anche sfruttata nelle raffinerie e negli impianti petrolchimici (si parla in questo caso di \"steam stripping\")."}
{"id": "2074390", "revid": "1305772", "url": "https://it.wikipedia.org/wiki?curid=2074390", "title": "Aulne", "text": ""}
{"id": "2074394", "revid": "1573940", "url": "https://it.wikipedia.org/wiki?curid=2074394", "title": "Lev Borisovi\u010d Okun'", "text": "Specialista nello studio delle particelle elementari, Okun fu autore anche di testi universitari, tra cui \"Leptoni e quark\" (1994), tradotto in italiano.\nLaureatosi all'Istituto di Fisica Tecnica di Mosca (\u041c\u043e\u0441\u043a\u043e\u0432\u0441\u043a\u0438\u0439 \u0418\u043d\u0436\u0435\u043d\u0435\u0440\u043d\u043e-\u0424\u0438\u0437\u0438\u0447\u0435\u0441\u043a\u0438\u0439 \u0418\u043d\u0441\u0442\u0438\u0442\u0443\u0442), Okun diresse il laboratorio di \"Teoria delle particelle elementari\" presso l'Istituto di fisica teorica e sperimentale (\u0418\u043d\u0441\u0442\u0438\u0442\u0443\u0442 \u0442\u0435\u043e\u0440\u0435\u0442\u0438\u0447\u0435\u0441\u043a\u043e\u0439 \u0438 \u044d\u043a\u0441\u043f\u0435\u0440\u0438\u043c\u0435\u043d\u0442\u0430\u043b\u044c\u043d\u043e\u0439 \u0444\u0438\u0437\u0438\u043a\u0438, ITEP) di Mosca dove fu assunto, come docente, nel 1967.\nNegli anni ottenne prestigiosi riconoscimenti internazionali per i suoi studi sugli adroni: la \"medaglia Matteucci\" (Italia, 1988), il \"premio Lee Page\" (USA, 1989), il \"premio Karpinsky\" (Germania, 1990), il \"premio Humboldt\" (Germania, 1993), il \"premio Pontecorvo\" (Russia, 1995)."}
{"id": "2074397", "revid": "547034", "url": "https://it.wikipedia.org/wiki?curid=2074397", "title": "Festivalbar 1984", "text": "Il ventunesimo Festivalbar and\u00f2 in onda su Canale 5 dal 21 giugno al 13 settembre 1984 ogni gioved\u00ec sera alle 20,30 in 13 puntate, realizzate nelle tappe di Jesolo, Chioggia, Marsala, Malta, Vieste, Siracusa, Fiera di Primiero e Verona, con la finalissima all'Arena di Verona.\nA guidare il timone del Festivalbar furono Claudio Cecchetto e Ramona Dell'Abate; per la prima volta, il patron Vittorio Salvetti non partecip\u00f2 alla conduzione ma solo alla produzione dell'evento.\nLa vincitrice fu Gianna Nannini con \"Fotoromanza\".\nSigla di testa della finale fu \"Infatuation\" di Rod Stewart, mentre la sigla di coda fu \"Miss Me Blind\" dei Culture Club.\nOrganizzazione.\nMediaset\nDirezione Artistica.\nVittorio Salvetti\nhttps://www.youtube.com/watch?v=VI_1z09focg"}
{"id": "2074403", "revid": "4175", "url": "https://it.wikipedia.org/wiki?curid=2074403", "title": "St Helens Rugby and Cricket Ground", "text": ""}
{"id": "2074406", "revid": "729019", "url": "https://it.wikipedia.org/wiki?curid=2074406", "title": "United States Army Air Service", "text": "La United States Army Air Service, era la denominazione del servizio di trasporto aereo militare della United States Army dal 1918 al 1926, e diretto antenato della United States Army Air Corps. Esso ha sostituito l'Aviation Section, U.S. Signal Corps, succeduto brevemente dal Division of Military Aeronautics, Secretary of War."}
{"id": "2074407", "revid": "287204", "url": "https://it.wikipedia.org/wiki?curid=2074407", "title": "Biagio 1988-1998", "text": "Biagio 1988-1998 \u00e8 un album di Biagio Antonacci pubblicato nel 1998."}
{"id": "2074414", "revid": "1573940", "url": "https://it.wikipedia.org/wiki?curid=2074414", "title": "Phenacoleachia", "text": "Phenacoleachia \u00e8 un genere di insetti, appartenente all'ordine dei Rincoti (Homoptera: Coccoidea). Il genere, comprendente due sole specie endemiche della Nuova Zelanda, \u00e8 l'unico rappresentato nella famiglia dei Phenacoleachiidae.\nLa specie presenta caratteri intermedi fra quelli dei Coccoidei primitivi (Archeococcidi) e quelli dei Neococcidi assimilabili agli Pseudococcidi. In particolare va citata la presenza di stigmi addominali, presenti solo negli Ortheziidae e nei Margarodidae.\nLa femmina \u00e8 di colore rossastro o bruno rossastro, ricoperta di cera cotonosa e pruinosa e da cui si irradiano filamenti di cera dai segmenti addominali. La copertura cerosa si riscontra anche negli stadi preimmaginali e nei maschi; questi ultimi con due filamenti laterali.\nLe antenne sono brevi ma ben sviluppate, composte da 9-11 articoli, come ben sviluppate sono le zampe. Il rostro \u00e8 suddiviso in quattro segmenti.\nPraticamente sconosciuta \u00e8 la biologia; si ritiene che siano ovovivipari in quanto sono stati ritrovati embrioni completamente formati nel corpo di esemplari di \"Phenacoleachia zealandica\". Quest'ultima sarebbe associata a piante del genere \"Nothofagus\" e della famiglia delle Fagaceae, mentre \"Phenacoleachia australis sarebbe associata ad Asteraceae del genere \"Pleurophyllum. Entrambe le specie sono presenti esclusivamente nell'Isola del Sud e in alcune isole minori dell'arcipelago della Nuova Zelanda."}
{"id": "2074416", "revid": "62221", "url": "https://it.wikipedia.org/wiki?curid=2074416", "title": "Phenacoleachiidae", "text": ""}
{"id": "2074417", "revid": "293489", "url": "https://it.wikipedia.org/wiki?curid=2074417", "title": "Chad Dhanforth", "text": ""}
{"id": "2074420", "revid": "293489", "url": "https://it.wikipedia.org/wiki?curid=2074420", "title": "Chad Danfort", "text": ""}
{"id": "2074427", "revid": "33689", "url": "https://it.wikipedia.org/wiki?curid=2074427", "title": "Ricreazione", "text": "In ambito scolastico, la ricreazione o intervallo \u00e8 una pausa tra due periodi consecutivi di lezione.\nDefinizione.\nL'intervallo, la cui durata ordinaria \u00e8 di 15 minuti, ha luogo tra la fine di una lezione e l'inizio della successiva. In questo periodo di pausa, allo studente \u00e8 permesso: rilassarsi, consumare la merenda, lasciare l'aula, giocare e socializzare con i compagni, usufruire dei servizi igienici.\nLa ricreazione non va confusa con l'ora del pranzo, che \u00e8 invece una pausa tra le lezioni mattutine e pomeridiane. In base all'orario scolastico, possono essere previsti anche due intervalli.\nGiurisdizione italiana.\nSpesso considerata alla stregua di un \u00abdiritto\u00bb per gli studenti, la ricreazione \u00e8 disciplinata dal decreto legislativo 297 del 16 aprile 1994 (articolo 10, comma 3, lettera A): viene infatti specificato che essa \u00e8 conteggiata nell'orario scolastico. Ai docenti spetta inoltre il compito di vigilare sugli studenti per la sua durata, al fine di evitare danni a persone o cose."}
{"id": "2074428", "revid": "599013", "url": "https://it.wikipedia.org/wiki?curid=2074428", "title": "Hy\u00e8res (disambigua)", "text": ""}
{"id": "2074430", "revid": "237256", "url": "https://it.wikipedia.org/wiki?curid=2074430", "title": "Nikita Romanovi\u010d", "text": ""}
{"id": "2074432", "revid": "1543377", "url": "https://it.wikipedia.org/wiki?curid=2074432", "title": "Annie Famose", "text": "Biografia.\nCarriera sciistica.\nStagioni 1964-1967.\nSciatrice completa, Annie Famose ottenne il suo primo risultato di rilievo il 29 gennaio 1964 ai IX Giochi olimpici invernali di , in Austria, piazzandosi quinta in slalom gigante e nona in discesa libera. Convocata due anni dopo per i Mondiali disputati a Portillo, in Cile, conquist\u00f2 tre medaglie: l'oro in slalom speciale e due argenti, in discesa libera e in combinata.\nIl 7 gennaio 1967 esordisce in Coppa del Mondo nella gara inaugurale di Oberstaufen, in Germania Ovest, classificandosi terza in slalom dietro alla canadese Nancy Greene e alla svizzera Fernande Bochatay. Tre giorni dopo vinse la sua prima gara, successo che biss\u00f2 sul tracciato elvetico Grindelwald in slalom. Si aggiudic\u00f2, nella stessa stagione, anche la Coppa del Mondo di slalom speciale.\nStagioni 1968-1972.\nAi X Giochi olimpici invernali di vinse due medaglie, l'argento in gigante e il bronzo in speciale, valide anche ai fini dei Mondiali 1968; nella stessa occasione conquist\u00f2 anche il bronzo in combinata, riconosciuto solo ai fini di questi ultimi, e si classific\u00f2 quianta nella discesa libera.\nIl 12 febbraio 1971 a Sugarloaf negli Stati Uniti sal\u00ec per l'ultima volta sul podio in Coppa del Mondo, con il terzo posto in discesa libera dietro alla fuoriclasse austriaca Annemarie Moser-Pr\u00f6ll e alla connazionale Jacqueline Rouvier. Il 5 febbraio 1972 con l'ottavo posto in discesa agli XI Giochi olimpici invernali di in Giappone pose termine all'attivit\u00e0 agonistica.\nCarriera da allenatrice.\nDopo il ritir\u00f2 avvi\u00f2 varie attivit\u00e0 imprenditoriali in stazioni sciistiche francesi e svilupp\u00f2, assieme alla connazionale Isabelle Mir, nuove tecniche di allenamento per i bambini.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2074439", "revid": "648716", "url": "https://it.wikipedia.org/wiki?curid=2074439", "title": "Parilia", "text": "I Palilia o Parilia erano un'antichissima festa pastorale della religione romana, che si celebrava il 21 aprile in onore del \"numen\" Pale, a volte descritto come semplice genio, a volte come divinit\u00e0 femminile.\nFestivit\u00e0.\nCelebrata per purificare le greggi ed i pastori, la festa dei \"Palilia\", insieme alla precedente dei \"Fordicidia\" (15 aprile) e la successiva dei \"Robigalia\" (25 aprile), faceva parte del trittico di cerimonie religiose agricole nate ancor prima della fondazione della citt\u00e0 di Roma, avvenuta nel 753 a.C., anche se per un'altra narrazione questa festivit\u00e0 fu stabilit\u00e0 proprio per festeggiare la nascita della citt\u00e0.\nIn et\u00e0 pi\u00f9 recente, a partire dal 121 si inizi\u00f2 a festeggiare nella stessa data anche il giorno della fondazione di Roma, ovvero la festivit\u00e0 di Romaia. L'intera descrizione del cerimoniale la troviamo in Ovidio.\nLa festa aveva due forme rituali leggermente dissimili, una urbana (che si svolgeva a Roma) ed una rurale. Ovidio ci d\u00e0 una descrizione di entrambe in sequenza, cominciando dal rituale della festa in Roma (Fas. IV, 721-781). Nel rito urbano si eseguiva una lustrazione sull'ara di Vesta colla partecipazione della vestale pi\u00f9 anziana che vi bruciava profumi e poi vi mescolava cenere di vitello (sacrificato nelle precedenti Fordicidia), sangue di cavallo (il cavallo di destra della biga vincitrice della festa dell'equus October dell'anno precedente) e steli di fave.\nNella versione rurale descritta di seguito il pastore spruzzava d'acqua il gregge, scopava l'ovile e lo ornava di fronde. Bruciava poi fronde d'olivo, zolfo, erbe sabine e fronde di lauro stillante d'acqua con fiaccole. Offriva poi latte, miglio e pizze di miglio a Pale. Doveva quindi recitare quattro volte una preghiera (vv. 746-776) in cui si domandava venia a Pale per l'infrazione di interdetti operata dal pastore stesso o dal suo gregge e se ne chiedeva l'intervento per placare le divinit\u00e0 (numi di boschi e fonti) offese per avere:\nLa preghiera doveva esser recitata rivolti ad Oriente. Poi il pastore doveva lavarsi le mani, bere latte e sapa (bevanda preparata dalla bollitura del vino) ed infine saltare tre volte tra le stoppie incendiate.\nOvidio stesso continua esponendoci le molte interpretazioni che gli antichi Romani davano del rituale. Per esempio il valore dato ad acqua e fuoco come i due elementi opposti indispensabili alla vita ed anche efficaci di per s\u00e9 per la purificazione. I vuoti steli delle fave bruciati significherebbero l'annullamento delle colpe ottenuto tramite il rito. Il valore religioso della festa \u00e8 quindi di una \"lustratio\".\nProperzio scrive anche lui delle Parilia. Il fatto che egli accenni alla relativa novit\u00e0 dell'uso di bruciare sangue equino ha portato Dumezil a ritenere che codesto sangue non possa essere quello dell'equus October dell'anno precedente, contro l'opinione della maggior parte degli studiosi."}
{"id": "2074446", "revid": "46291", "url": "https://it.wikipedia.org/wiki?curid=2074446", "title": "Fabales", "text": "L'ordine delle Fabales \u00e8 un ordine di angiosperme eudicotiledoni del clade Eurosidi I (o Fabidi).\nTassonomia.\nComprende le seguenti famiglie:"}
{"id": "2074447", "revid": "1005847", "url": "https://it.wikipedia.org/wiki?curid=2074447", "title": "Elezioni parlamentari in Slovenia del 1992", "text": "Le elezioni parlamentari in Slovenia del 1992 si tennero il 6 dicembre per il rinnovo dell'Assemblea nazionale. In seguito all'esito elettorale, Janez Drnov\u0161ek, espressione del Partito Liberal Democratico, fu confermato Presidente del Governo."}
{"id": "2074448", "revid": "380453", "url": "https://it.wikipedia.org/wiki?curid=2074448", "title": "Campionato giapponese di pallavolo femminile", "text": "Il campionato giapponese di pallavolo femminile \u00e8 un insieme di tornei pallavolistici per squadre di club giapponesi, istituiti dalla federazione pallavolistica del Giappone."}
{"id": "2074449", "revid": "104458", "url": "https://it.wikipedia.org/wiki?curid=2074449", "title": "Usipi", "text": ""}
{"id": "2074452", "revid": "716642", "url": "https://it.wikipedia.org/wiki?curid=2074452", "title": "Werner Liebrich", "text": "Carriera.\nLiebrich pass\u00f2 tutta la carriera, dal 1945 al 1962 al , con cui vinse due campionati tedeschi occidentali.\nConta 16 presenze con la Nazionale tedesca occidentale, con cui esord\u00ec il 17 giugno 1951 contro la Turchia (1-2).\nFece parte della selezione che vinse i Mondiali nel 1954, dove disput\u00f2 4 delle 6 partite giocate dalla Germania Ovest, compresa la vittoriosa finale contro l'Ungheria. Durante quel mondiale fu proprio Liebrich che infortun\u00f2 l'ungherese Ferenc Pusk\u00e1s nella seconda partita del girone eliminatorio, costringendolo a disputare solo la finale peraltro in condizioni precarie.\nDopo essersi ritirato dal calcio giocato fu allenatore del Kaiserslautern nella stagione 1964/1965, subentrando a Brocker nel mese di febbraio.\nScomparsa.\nLiebrich muore nel 1995 ed oggi riposa nel cimitero principale di Kaiserslautern."}
{"id": "2074460", "revid": "320578", "url": "https://it.wikipedia.org/wiki?curid=2074460", "title": "Intervallo (scuola)", "text": ""}
{"id": "2074467", "revid": "247672", "url": "https://it.wikipedia.org/wiki?curid=2074467", "title": "Oratorio di San Francesco (Stella)", "text": "L'oratorio di San Francesco \u00e8 un luogo di culto cattolico situato nella frazione di San Bernardo, nel comune di Stella, in provincia di Savona. Si trova dietro la chiesa parrocchiale di San Bernardo.\nStoria e descrizione.\nL'edificio presenta navata unica con presbiterio quadrato e volta a botte a tutto sesto. Iniziata la costruzione probabilmente intorno al 1670, l'attuale aspetto \u00e8 il risultato di una lieve sopraelevazione dell'aula (rispetto al presbiterio) con realizzazione della volta a botte risalente agli anni 1689-1690. La facciata \u00e8 frutto di un intervento ottocentesco, ripreso nel 1934 con la sola modifica delle cromie. \nL'esistenza di una casaccia (intesa come edificio) \u00e8 attestata nei documenti almeno a partire dalla prima met\u00e0 del Seicento, ma non \u00e8 chiaro se tale denominazione si pu\u00f2 riferire all'edificio attuale o a uno precedente. \nL'esistenza della confraternita \u00e8 invece testimoniata sin dalla seconda met\u00e0 del Cinquecento. All'epoca la denominazione non era ancora quella di confraternita di San Francesco, ma di disciplinanti di San Bernardo.\nDa documenti di archivio si apprende che nel 1740 fu fatto voto dalla confraternita di fare festa di precetto il giorno di san Francesco (4 ottobre). Nel 1792 la parte superiore della facciata posteriore fu rifasciata con lastre di ardesia, mentre nel 1798 vennero fatti rifare due chiodi al crocefisso, forse l'attuale crocefisso processionale detto \"piccolo\" o uno andato perduto. \nNel 1814 fu comprata a Savona la statua di \"San Francesco\" dallo scultore Stefano Murialdo. \nNel 1842 furono comprati i \"Canti\" di argento dell'attuale crocefisso conservato in chiesa dietro l'altare maggiore. Gli stessi furono arricchiti nel 1895 con fiori di argento insieme alla decorazione argentea della croce. \nAl 1854 risalgono alcuni candelieri in legno dorato, andati poi perduti.\nTra il 1847 e il 1850 furono realizzati in legno di noce lungo le pareti dell'aula, in sostituzione degli originali seicenteschi, tutti gli stalli dei confratelli, oggi perduti, dal falegname di Corona, Pongibove Antonio. Nel 1884 fu rifatta in calce la facciata e ripristinata nuovamente nel 1934. Infine nel 1908 vennero comprati i canti in legno del crocefisso processionale \"piccolo\" e nel 1913 fu rifatta in tegole marsigliesi la falda orientale del tetto dell'aula.\nL'oratorio fu gradatamente smantellato e dismesso nel secondo dopoguerra. Gli scranni in legno andarono perduti insieme alla statua di \"San Francesco\" tra la fine degli anni Quaranta e gli anni Sessanta. L'altare fu smontato alla fine degli anni Settanta e fu rimontato nella adiacente chiesa parrocchiale come altare maggiore. L'edificio negli anni Ottanta venne in parte riordinato modificandone l'utilizzo. Fu creata una paratia divisoria mobile tra il presbiterio, usato come magazzino, e la navata, adibita ad uso ricreativo.\nDelle antiche opere presenti si conservano una \"Croce della Passione\" e una colonna in marmo acquistata nel 1839 e usata come base per crocefisso. L'edificio conserva in gran parte il cornicione interno originale e il pavimento del 1838 a piastrelle ottagonali in ardesia e quadrati in marmo bianchi.\nDal 2009 si \u00e8 iniziato a reintegrare l'antico patrimonio artistico andato perduto, facendo realizzare due nuovi bastoni priorali e una nuova statua raffigurante \"San Francesco e il Lupo di Gubbio\". Tutte le opere sono state realizzate in legno scolpito dall'artista Stefano Arnodo.\nIl restauro globale di tutto l'edificio \u00e8 stato iniziato nel giugno 2020 e portato a termine nel successivo giugno 2021."}
{"id": "2074468", "revid": "314946", "url": "https://it.wikipedia.org/wiki?curid=2074468", "title": "Zio Paperino", "text": ""}
{"id": "2074479", "revid": "709565", "url": "https://it.wikipedia.org/wiki?curid=2074479", "title": "Squiddly Diddly", "text": "Squiddly Diddly \u00e8 una serie televisiva animata statunitense del 1965, creata e prodotta da Hanna-Barbera.\nAffiancata da \"La formica atomica\", \"Super Segretissimo\", \"Precious Pupp\", \"The Hillbilly Bears\" e \"L'amabile strega\", la serie \u00e8 incentrata sulle avventure di Tentacolino, un calamaro antropomorfo in cerca di successo nel mondo della musica che \u00e8 ostacolato dal proprietario dell'acquario in cui risiede, Mr. Winchley.\nLa serie \u00e8 stata trasmessa su NBC dal 2 ottobre 1965 al 15 ottobre 1966. In Italia la serie \u00e8 stata trasmessa su Ciao Ciaodal 20 novembre 1980."}
{"id": "2074483", "revid": "1543377", "url": "https://it.wikipedia.org/wiki?curid=2074483", "title": "NBA All-Star Game 1953", "text": "L'NBA All-Star Game 1953, svoltosi a Fort Wayne, vide la vittoria finale della Western Division sulla Eastern Division per 79 a 75.\nGeorge Mikan, dei Minneapolis Lakers, fu nominato MVP della partita."}
{"id": "2074489", "revid": "339392", "url": "https://it.wikipedia.org/wiki?curid=2074489", "title": "Narrazione", "text": ""}
{"id": "2074492", "revid": "132406", "url": "https://it.wikipedia.org/wiki?curid=2074492", "title": "The Hillbilly Bears", "text": "The Hillbilly Bears (o in italiano Gli orsi hippy) \u00e8 una serie televisiva a cartoni animati ideata e prodotta dalla Hanna-Barbera e incentrata su un gruppo di personaggi immaginari, una famiglia di orsi montanari."}
{"id": "2074494", "revid": "830939", "url": "https://it.wikipedia.org/wiki?curid=2074494", "title": "Maurice-Bernard Endr\u00e8be", "text": "Biografia.\nLa sua notoriet\u00e0 deriva principalmente dalla sua attivit\u00e0 di traduttore (a lui si attribuiscono pi\u00f9 di trecento traduzioni); come autore \u00e8 particolarmente attento al genere del giallo e del poliziesco.\nLe sue opere sono state pubblicate sotto diversi pseudonimi: Maurice Endr\u00e8be, Maurice Derb\u00e8ne, Louise Lalane, Guy Hollander et Roger Martens.\nIl suo nome \u00e8 legato in modo particolare al riconoscimento letterario Grand prix de litt\u00e9rature polici\u00e8re, che Endr\u00e8be ha fondato nel 1948.\nNel 1960 \u00e8 apparsa la serie televisiva \"Les Cinq derni\u00e8res minutes\", di cui Entr\u00e8be ha sceneggiato il primo episodio, intitolato \"Dernier cri\"."}
{"id": "2074495", "revid": "709565", "url": "https://it.wikipedia.org/wiki?curid=2074495", "title": "Precious Pupp", "text": "Precious Pupp \u00e8 una serie televisiva animata ideata e prodotta da Hanna-Barbera e incentrata sull'omonimo personaggio immaginario.\nTrama.\nIl protagonista \u00e8 un cane apparentemente mite e sornione di una vecchia motociclista. In realt\u00e0 \u00e8 molto dispettoso e, quando l'ignara donna non vede, tira brutti scherzi al vicinato, facendola sempre franca. Non parla ma sghignazza con la tipica risata che sar\u00e0 poi segno caratteristico del personaggio di Muttley."}
{"id": "2074505", "revid": "125714508", "url": "https://it.wikipedia.org/wiki?curid=2074505", "title": "Super Segretissimo", "text": "Super Segretissimo (\"Secret Squirrel\") \u00e8 una serie televisiva animata statunitense prodotta e diretta da William Hanna e Joseph Barbera e trasmessa sulla NBC in 39 episodi da 6-7 minuti l'uno dal 2 ottobre 1965 al 28 novembre 1993 per tre stagioni.\nDurente le prime due stagioni (1965-67) fu affiancata da La formica atomica, \"Precious Pupp\", \"The Hillbilly Bears\", L'amabile strega\" e \"Squiddly Diddly. Successivamente, nel 1993, furono mandati in onda 13 episodi (inediti in Italia), da trasmettere come intermezzo tra due episodi di 2 cani stupidi, con il titolo Super Secret Secret Squirrel.\nTrama.\nSecret Squirrel \u00e8 uno scoiattolo investigatore a caccia di banditi in compagnia di Morocco Mole."}
{"id": "2074506", "revid": "1282260", "url": "https://it.wikipedia.org/wiki?curid=2074506", "title": "Attivit\u00e0 dell'acqua", "text": "L'attivit\u00e0 dell'acqua (formula_1) \u00e8 un concetto delle tecnologie di trasformazione e conservazione degli alimenti che indica il rapporto tra la pressione di vapore dell'acqua in un certo materiale e la pressione di vapore dell'acqua pura.\nDal punto di vista puramente descrittivo, \u00e8 un indice relativo alla disponibilit\u00e0 d'acqua in un determinato prodotto, libera da particolari legami con altri componenti (espressa in un valore adimensionale compreso tra 0 e 1) e che \u00e8 utilizzabile per reazioni chimiche e biologiche.\nStabilit\u00e0 degli alimenti.\nLa proliferazione microbica rappresenta una delle pi\u00f9 importanti e pericolose cause di alterazione (nel senso di trasformazione spontanea indesiderata) degli alimenti.\nI microrganismi per moltiplicarsi, oltre ad idonee condizioni di temperatura, acidit\u00e0, presenza (o assenza) di ossigeno, disponibilit\u00e0 di nutrienti, ecc., necessitano assolutamente di acqua.\nLa presenza di acqua, non tanto in termini di \"quantit\u00e0\", quanto in termini di \"disponibilit\u00e0\" dell'acqua stessa, pu\u00f2 quindi determinare la deteriorabilit\u00e0 di un prodotto alimentare.\nPoich\u00e9 la citata \"libert\u00e0\" si traduce in \"disponibilit\u00e0\" per i processi biologici ed enzimatici che richiedono acqua, ecco che il parametro \"attivit\u00e0 dell'acqua\", ancorch\u00e9 utile in una serie di altre svariate problematiche, entra principalmente in gioco quando si tratti di stabilit\u00e0 e di sicurezza degli alimenti.\nAcqua libera.\nAffrontando problemi di conservazione di sostanze alimentari, pi\u00f9 che all\"'umidit\u00e0 del prodotto\" (che si riferisce alla quantit\u00e0 totale di acqua contenuta), \u00e8 pi\u00f9 corretto riferirsi alla cosiddetta \"acqua libera\", a quella cio\u00e8 che, non essendo vincolata da particolari legami con i costituenti solubili dell'alimento, \u00e8 utilizzabile nel metabolismo microbico.\nLa differenza tra acqua totale ed acqua libera si pu\u00f2 facilmente intuire pensando ad un frutto, facilmente deperibile per la disponibilit\u00e0 di quasi tutta l'acqua contenuta, e ad una sua marmellata dove i legami tra acqua e zuccheri fanno s\u00ec che l'acqua libera sia una piccola frazione dell'acqua presente, al punto che, se si escludono alcuni tipi di muffe particolarmente poco esigenti, i microrganismi non riescono ad aggredirla, con il risultato di una particolare stabilit\u00e0 nel tempo.\nDefinizione.\nL'attivit\u00e0 dell'acqua si indica con il simbolo formula_2 (da \"water activity\") e si definisce come:\ndove P \u00e8 la \"pressione di vapore\" dell'acqua nel prodotto e formula_4 \u00e8 la \"pressione di vapore\" dell'acqua pura, per una medesima temperatura.\nDa un punto di vista chimico l'attivit\u00e0 dell'acqua si pu\u00f2 definire in relazione alla sua \"frazione molare\", cio\u00e8 al rapporto tra il numero di \"moli\" (o \"grammomolecole\") di acqua ed il numero di \"moli\" totale nel prodotto:\ndove formula_6 , coefficiente di attivit\u00e0, tende ad 1 con la diluizione.\nL'attivit\u00e0 dell'acqua pu\u00f2 assumere quindi valori che vanno da 0 (sostanza secca al 100%) ad 1 (acqua pura).\nLa proliferazione della maggior parte dei batteri viene inibita a valori di formula_2 inferiori a 0,90, mentre solo alcuni tipi di muffe riescono a riprodursi fino a valori di 0,60.\nIsoterme di adsorbimento.\nQuando il prodotto \u00e8 in equilibrio con l'ambiente circostante, cio\u00e8 non cede n\u00e9 assorbe umidit\u00e0 dall'ambiente, il valore dell'attivit\u00e0 dell'acqua coincide con lumidit\u00e0 relativa divisa per 100. Questa correlazione viene sfruttata per la misurazione di formula_2; si pu\u00f2 infatti costruire, per ogni prodotto e per ogni valore costante di temperatura, una curva che mette in relazione l'umidit\u00e0 (acqua) del prodotto con lumidit\u00e0 relativa dell'ambiente all'equilibrio (pari a 100 formula_2)."}
{"id": "2074511", "revid": "767487", "url": "https://it.wikipedia.org/wiki?curid=2074511", "title": "Ottmar Walter", "text": "Fratello minore di Fritz Walter, anch'egli calciatore, \u00e8 stato fino alla sua morte il pi\u00f9 anziano fra i campioni del mondo del 1954 ancora in vita, e, dopo il decesso di Francisco Varallo, il pi\u00f9 anziano ex calciatore vivente ad aver disputato una finale mondiale.\nCarriera.\nOttmar Walter pass\u00f2 quasi tutta la carriera, dal 1941 al 1956, al , con cui vinse due campionati tedeschi occidentali (nel 1950-1951 e nel 1952-1953). Con la squadra di Kaiserslautern disput\u00f2 in totale 321 partite nelle quali segn\u00f2 336 gol. Durante la seconda guerra mondiale fece parte della \"Kriegsmarine\", la marina militare tedesca, e gioc\u00f2 prima nel Cuxhavener (1942-1943) e poi nello Holstein Kiel (1943). Sempre nel corso della seconda guerra mondiale fu ferito al ginocchio destro e successivamente dovette quindi giocare con 3 schegge nel ginocchio e sottoporsi a diverse operazioni (7 in totale nel corso degli anni). Le ferite e le operazioni lo costrinsero anche a ritirarsi dall'attivit\u00e0 agonistica nel 1956, a 32 anni.\nConta 21 presenze e 10 reti con la Nazionale tedesca occidentale, con cui esord\u00ec il 22 novembre 1950 contro la Svizzera (1-0).\nFece parte della selezione che vinse i Mondiali nel 1954, dove disput\u00f2 5 delle 6 partite giocate dalla Germania Ovest, compresa la vittoriosa finale contro l'Ungheria, nelle quali segn\u00f2 4 reti.\nScomparsa.\nWalter \u00e8 scomparso nel 2013; oggi la sua tomba si trova nel cimitero principale di Kaiserslautern."}
{"id": "2074513", "revid": "1543377", "url": "https://it.wikipedia.org/wiki?curid=2074513", "title": "Esposizione internazionale d'arte di Venezia", "text": "L'Esposizione Internazionale d'Arte, o semplicemente Biennale d'arte di Venezia \u00e8 una tra le pi\u00f9 importanti e prestigiose manifestazioni internazionale d'arte contemporanea al mondo, organizzata ogni due anni dalla Fondazione Biennale di Venezia.\nStoria.\nDa un'idea nata nel 1890, per iniziativa di Bartolomeo Bezzi, Antonio Fradeletto, Mario de Maria, Augusto S\u00e9zanne e Riccardo Selvatico, sindaco di Venezia di quell'epoca, prese l'avvio nel 1895 la 1\u00aa Esposizione internazionale d\u2019Arte della citt\u00e0 di Venezia, che si concretizz\u00f2 nella celebre \"Biennale di Venezia\", subito annoverata tra le pi\u00f9 importanti rassegne d'arte europee.\nLa prima esposizione venne allestita in seguito ad una delibera dell'amministrazione comunale di Venezia del 19 aprile 1893, in cui si propose di \"istituire un'esposizione biennale artistica nazionale\" da inaugurarsi l'anno successivo, al fine di stimolare l'attivit\u00e0 artistica e il mercato dell'arte nella citt\u00e0 di Venezia e nell'unificato stato italiano. Messa in moto la macchina organizzativa, la prima Esposizione fu inaugurata il 30 aprile 1895.\nIl primo palazzo che ospit\u00f2 l'Esposizione, detto inizialmente \"Palazzo dell'Esposizione\", poi \"Padiglione Pro Arte\", \"Padiglione Italia\", ora \"Padiglione Centrale\", fu costruito appositamente nei giardini napoleonici ubicati nel sestiere di Castello, oggi denominati appunto Giardini della Biennale. Nel corso degli anni successivi i giardini si arricchirono di un numero consistente di nuovi padiglioni per le esposizioni dedicati a diversi stati partecipanti. Il Palazzo Centrale continu\u00f2, comunque, a ospitare sia artisti italiani sia stati privi di padiglioni propri, fino agli anni Novanta del XX secolo.\nAncora oggi, nonostante sia di gran lunga la pi\u00f9 vecchia istituzione espositiva periodica di livello internazionale, l'Esposizione Internazionale d'Arte della Biennale di Venezia continua a mantenere un grande prestigio e a svolgere una funzione di informazione e aggiornamento puntuale per il grande pubblico e gli addetti ai lavori. Nondimeno, essa ha ancora oggi un ruolo assai importante nel contribuire a valorizzare nuove tendenze, a legittimare artisti emergenti e nella consacrazione definitiva degli artisti di riconosciuta qualit\u00e0.\nPer la maggior parte degli artisti italiani e stranieri, essere invitati alla Biennale rappresenta ancora oggi un grande titolo di merito e una tra le pi\u00f9 importanti occasioni per accedere a una vetrina internazionale.\nTale importanza \u00e8 anche testimoniata dal crescente numero di nazioni partecipanti che, nell'edizione 2017, arriva ad un totale di 86 paesi che prendono parte all'Esposizione Internazionale di Arte in forma ufficiale.\nSedi espositive.\nLa parte centrale dell'esposizione si trova nei Giardini, in cui sono ospitati 29 padiglioni di altrettanti paesi pi\u00f9 il \"Padiglione Centrale\" (ex \"Padiglione Italia\"), che ospita la mostra principale dell'evento.\nDal 1980 \u00e8 stata inaugurata una seconda sede istituzionale all'Arsenale, in occasione della 1\u00aa Mostra Internazionale di Architettura. Dal 1999 la Biennale d'arte ha aggiunto stabilmente ai suoi spazi espositivi questa seconda sede degli edifici monumentali dell'Arsenale, recuperando, oltre alle \"Corderie\" (utilizzate dall'edizione del 1986 per la sezione \"Aperto\" dedicata ai giovani artisti), anche \"Artiglierie\", \"Isolotto\", \"Gaggiandre\", \"Tese cinquecentesche\", \"Tese delle Vergini\" e pi\u00f9 recentemente \"Sale d'Armi\". In totale oltre 17\u00a0000\u00a0m\u00b2 espositivi in gran parte affacciati sul bacino acqueo dell'Arsenale.\nIn questi spazi espositivi vengono ospitati la seconda parte della mostra principale (la prima parte \u00e8 allestita al \"Padiglione Centrale\" dei Giardini), numerose partecipazioni nazionali, tra cui, dal 2007, il nuovo padiglione italiano, che dal 2009 prende il nome di \"Padiglione Italia\" (nelle Tese delle Vergini) con la partecipazione degli artisti italiani selezionati per l'evento.\nMoltissimi eventi collaterali autonomi, ma patrocinati dalla Biennale, e decine di altri paesi hanno i padiglioni sparsi in altre localit\u00e0 della citt\u00e0 di Venezia. Nell'ultima manifestazione (quella del 2011), le partecipazioni nazionali fuori dalle due sedi principali sono arrivate al considerevole numero di 36 unit\u00e0, con altrettanti padiglioni sparsi per la citt\u00e0.\nNella Sala Nervi - Padiglione Italia a Torino Esposizioni (dicembre 2011 - febbraio 2012), si \u00e8 tenuta una particolare edizione della Biennale 54 dedicata al 150\u00b0 dell'Unit\u00e0 d'Italia e curata da Vittorio Sgarbi.\nPadiglioni.\nIl primo padiglione nazionale ad essere costruito ai Giardini e stato quello belga nel 1907. L'ultimo paese ammesso a costruire un padiglione \u00e8 stata la Corea del Sud, nel 1995. L'ultimo padiglione eretto \u00e8 stato quello australiano, ricostruito nel 2015 al posto del precedente, eretto nel 1988."}
{"id": "2074514", "revid": "125714450", "url": "https://it.wikipedia.org/wiki?curid=2074514", "title": "L'amabile strega", "text": "Winsome Witch (\"La strega Winsome\" o \"L'amabile strega\" in italiano) \u00e8 una serie animata prodotta da Hanna-Barbera andata in onda dal 2 ottobre 1965 al 7 settembre 1967.\nTrama.\nIl cartone narra le esilaranti avventure di Winsome, detta \"Winnie\", una strega pasticciona. La sua frase magica \u00e8 \"Ippity - Pippity - Pow!\"."}
{"id": "2074518", "revid": "767487", "url": "https://it.wikipedia.org/wiki?curid=2074518", "title": "Vagdavercustis", "text": "Vagdavercustis era una divinit\u00e0 femminile adorata da popoli germanici nei primi secoli dell'era volgare.\nDescrizione.\nVagdavercustis \u00e8 nota per un'iscrizione a lei dedicata ritrovata su un altare a Colonia, in Germania. La pietra \u00e8 stata datata attorno al II secolo ed \u00e8 oggi esposta presso un museo di Colonia.\nL'iscrizione si trova sulla facciata anteriore dell'altare, sopra una scena incisa raffigurante cinque persone nell'atto di fare un sacrificio rituale. L'iscrizione recita:\nIn italiano diventa:\nNonostante l'altare gli fosse stato dedicato da un romano, Vagdavercustis era pi\u00f9 probabilmente una divinit\u00e0 originariamente germanica o celtica, che aveva probabili legami con alberi o boschi. Esiste qualche prova sul fatto che Vagdavercustis fosse venerata dai Batavi (una tribu' germanica che secondo Tacito abitarono il delta del Reno, nell'area che attualmente si trova nei Paesi Bassi) tra Paesi Bassi e Colonia. Pu\u00f2 venire associata a Virtus, la dea romana del coraggio e del valore militare."}
{"id": "2074519", "revid": "1590341", "url": "https://it.wikipedia.org/wiki?curid=2074519", "title": "Renato Raccis", "text": "Fu attivo negli anni precedenti e successivi alla Seconda guerra mondiale, milit\u00f2 in Serie A con le maglie di Livorno e Milan.\nScomparso nel 1979, a lui \u00e8 intitolato lo stadio di Mandas, il suo paese natale.\nLo scrittore e poeta Fabrizio Raccis \u00e8 suo nipote.\nCarriera.\nCalciatore.\nNato nell'interno della Sardegna ma trasferitosi molto giovane a Cagliari, gioca dapprima in alcune squadre giovanili cittadine come San Saturnino, l\u2019Intrepida e la Littoria. Alla fine del 1937 approda alla Pro Calcio San Giorgio di Cagliari, giovane formazione in ascesa in quello scorcio di fine anni \u201930. Dopo qualche mese nella formazione B, debutta in prima squadra e, visto l\u2019esito positivo, \u00e8 pronto per debuttare nel torneo di Seconda Divisione 1937-1938 (massima categoria regionale dell\u2019epoca). Durante il debutto ad Iglesias contro la Monteponi, battendo il portiere ex Cenzo Soro. L\u2019annata \u00e8 trionfale e la San Giorgio vince il campionato, ottenendo una storia promozione in Serie C, raggiungendo proprio i cugini rossoblu, che per\u00f2 poi non vennero inserite nello stesso girone. La San Giorgio disputa un campionato generoso e termina penultima. Nonostante la Federazione proceda al ripescaggio, il suo presidente rinuncia per dissesto finanziario. Raccis viene cos\u00ec ceduto al per ben 140.000 lire.\nIn Toscana, in due anni di Serie C realizza 61 reti in 58 partite disputate, con cui i biancoblu conquistano la promozione al termine della stagione 1940-1941. Dopo un altro anno a Prato in Serie B (10 reti all'attivo, che non evitano l'immediata retrocessione, e in totale saranno 71 in 84 partite), nell'estate 1942 viene acquistato dal Livorno, salvatosi in Serie A.\nCon gli \"amaranto\" Raccis vive una stagione nella quale i livornesi arrivano vicini alla conquista dello scudetto, superati dal Grande Torino. Raccis compone la linea d'attacco con Mario Stua e Teresio Piana, e va a segno 10 volte.\nDopo l'interruzione delle competizioni ufficiali, Raccis disputa il Campionato Alta Italia 1944 con l'Asti, quindi alla fine della Seconda guerra mondiale torna a Livorno per disputare l'anomalo campionato 1945-1946, in cui Raccis realizza 11 reti (8 nel Campionato Bassa Italia e 3 nel Girone Finale che i toscani chiudono al settimo posto). Nella stagione successiva il Livorno chiude solo al quindicesimo posto con Raccis autore di 17 gol.\nPassa poi al Milan. Coi rossoneri realizza 8 reti in 26 incontri nel 1947-1948 (fra cui la rete del 2-2 nel derby di andata poi vinto dal Milan per 3-2). A fine stagione \u00e8 costretto ad abbandonare l'attivit\u00e0 agonistica dopo aver contratto la tubercolosi. In carriera ha totalizzato complessivamente 91 presenze e 36 reti in Serie A.\nDurante gli anni \u201950 e \u201860 prova ripetutamente ad avviare la carriera di allenatore, ma con scarsissimo successo. Morir\u00e0 nel 1979, una volta rientrato a Cagliari a soli 57 anni."}
{"id": "2074525", "revid": "46291", "url": "https://it.wikipedia.org/wiki?curid=2074525", "title": "Cichorium", "text": "Cichorium \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di piccole erbacee annuali o perenni dalle tipiche infiorescenze a forma stellata.\nEtimologia.\nPer il nome di questo genere \u00e8 difficile trovare un'etimologia. Probabilmente si tratta di un antico nome arabo che potrebbe suonare come \"Chikouryeh\". Sembra (secondo altri testi) che derivi da un nome egizio \"Kichorion\", o forse anche dall'accostamento di due termini \"Kio\" (= io) e \"chorion\" (= campo); gli antichi greci ad esempio chiamavano alcune piante di questo genere \"kichora\"; ma anche \"kich\u00f2ria\" oppure \"kich\u00f2reia\". Potrebbe essere quindi che gli arabi abbiano preso dai greci il nome, ma non \u00e8 certo.&lt;br&gt;\nLa difficolt\u00e0 nel trovare l'origine di questo nome sta nel fatto che queste piante erano conosciute fin dai primissimi tempi della storia umana. Abbiamo ad esempio delle citazioni relative alle piante di questo genere nel \"Papiro di Ebers\" (ca. 1550 a.C.) e Plinio stesso nei suoi scritti citava la specie \"Cichorium\" in quanto conosciuta nell'antico Egitto; il medico greco Galeno consigliava queste piante contro le malattie del fegato; senza contare tutti i riferimenti in epoca romana.&lt;br&gt;\nIl nome scientifico del genere (\"Cichorium\") \u00e8 stato definitivamente fissato dal botanico e naturalista svedese Carl von Linn\u00e9 (1707 \u2013 1778) nella pubblicazione \"Species Plantarum\" del 1753.\nMorfologia.\nIl genere non ha una forma biologica ben definita: sono presenti piante emicriptofite, camefite ma anche terofite.\nRadici.\nLe radici sono grosse e scure e comunque secondarie da rizoma.\nFusto.\nIl fusto \u00e8 perlopi\u00f9 un grosso e rigido stelo ramoso a volte ricoperto da peli. La parte interrata consiste in un rizoma ingrossato che termina in una radice a fittone affusolato (a forma conica), di colore bruno scuro; il rizoma \u00e8 inoltre ricco di vasi latticiferi amari.\nFoglie.\nLe foglie sono grosso modo lanceolate con margini dentati o lobati a volte roncinati. \u00c8 presente una rosetta basale a volte persistente alla fioritura. Le foglie lungo il fusto sono disposte in modo alterno.\nInfiorescenza.\nL'infiorescenza \u00e8 formata da diversi capolini posti lungo il fusto in posizione ascellare su peduncoli dimorfici (quasi nulli oppure lunghi fino a 80\u00a0mm). La struttura dei capolini \u00e8 quella tipica delle \"Asteraceae\" : un peduncolo sorregge un involucro cilindrico-conico formato da pi\u00f9 squame (una decina su 2 serie) che fanno da protezione al ricettacolo piatto e poco peloso, sul quale s'inseriscono i fiori di tipo ligulato; l'altro tipo di fiori, quelli tubulosi, normalmente presenti nelle \"Asteraceae\", in questa specie sono assenti.\nFiori.\nI fiori sono tetra-ciclici (calice \u2013 corolla \u2013 androceo \u2013 gineceo), pentameri ed ermafroditi.&lt;br&gt;\nIn generale i caratteri morfologici dei fiori di queste piante possono essere cos\u00ec riassunti:\nFrutti.\nIl frutto \u00e8 un achenio ovoidale angoloso (quasi prismatico a 3\u00a0\u2013 5 spigoli) e allungato, glabro a superficie liscia e terminante con una coroncina di squame; \u00e8 circondato dal ricettacolo indurito (in questo caso persistente) e abbracciato dalle brattee dell'involucro (anche queste persistenti). Il frutto \u00e8 sormontato all'apice da un breve pappo persistente.\nDistribuzione e habitat.\nLe piante di questo genere sono sparse per tutto il mondo: oltre in Italia e in Europa, sono presenti in Africa orientale (Abissinia), Asia e Americhe (probabilmente importate e quindi naturalizzate). L'habitat (per le specie selvatiche) sono le zone ruderali e gl'incolti, ma anche i margini dei sentieri e strade. Il substrato pu\u00f2 essere sia calcareo che siliceo, il pH del terreno \u00e8 basico (ma anche neutro) con valori nutrizionali medio-alti in ambiente secco o mediamente umido (questi dati valgono soprattutto per le specie alpine).\nFitosociologia.\nDal punto di vista fitosociologico la maggioranza delle specie di questo genere (almeno per quelle dell'arco alpino) appartengono alla seguente comunit\u00e0 vegetale:\nSistematica.\nLa famiglia delle Asteraceae \u00e8 la famiglia vegetale pi\u00f9 numerosa, organizzata in quasi 1000 generi per un totale di circa 20.000 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae. &lt;br&gt;\nIl genere di questa scheda, comprendente una decina di specie di cui quattro sono proprie della flora italiana (due coltivate e due selvatiche), appartiene, secondo le classificazioni tradizionali, alla sottofamiglia delle \"Liguliflorae\" (capolini con solo fiori ligulati) e alla trib\u00f9 delle \"Cichorioideae\" : piante per lo pi\u00f9 laticifere con fiori ligulati perfettamente circolari e foglie sparse..\n&lt;br&gt;\nInvece secondo la Classificazione APG II, la classificazione di questo genere \u00e8 la seguente:\n&lt;br&gt;\n&lt;br&gt;\nAltre classificazioni suddividono ulteriormente la Trib\u00f9 nella Sottotrib\u00f9 delle \"Cichoriinae\", definita dai botanici Alexandre Henri Gabriel de Cassini (1781-1832) e Barth\u00e9lemy Charles Joseph Dumortier (1797 \u2013 1878) nel 1829.\nBreve descrizioni di alcune specie.\nQui di seguito sono descritte brevemente le 4 specie di Cicoria della nostra flora.\n&lt;br&gt;\nUsi.\nFarmacia.\nIn generale queste piante stimolano le funzioni, tramite depurazione e disintossicamento, dell'intestino, del fegato e dei reni grazie alle sostanze presenti nelle radici che hanno tra l'altro propriet\u00e0 digestive. Sono inoltre ipoglicemizzanti, lassative (hanno propriet\u00e0 purgative), colagoge (facilitano la secrezione biliare verso l'intestino) e cardiotoniche (regolano la frequenza cardiaca).\nCucina.\nIn cucina l'utilizzo pi\u00f9 frequente \u00e8 quello delle foglie nelle insalate (fresche o cotte). Da queste piante si sono derivati diversi cultivar o variet\u00e0 orticole come il Radicchio Rosso di Treviso, la Catalogna (cicoria) o Cicoria asparago, oppure il \u201cRadicchio di Bruxelles\u201d.\nIndustria.\nNell'industria queste piante trovano impiego come succedaneo del caff\u00e8, aromatizzante della birra, dolcificante, ma anche come biocarburante.\nCuriosit\u00e0.\nLe piante della Cicoria sono spesso usate come alimento dalle larve di alcuni lepidotteri tra cui \"Xestia c-nigrum\" e \"Agrotis segetum\" entrambi della famiglia dei Noctuidae."}
{"id": "2074529", "revid": "21880", "url": "https://it.wikipedia.org/wiki?curid=2074529", "title": "Specie di Cichorium", "text": "Elenco delle specie di \"Cichorium\":"}
{"id": "2074535", "revid": "6923", "url": "https://it.wikipedia.org/wiki?curid=2074535", "title": "Castell de Montju\u00efc", "text": "Il Castell de Montju\u00efc \u00e8 un'antica fortificazione che si trova sulla collina di Montju\u00efc a Barcellona, che fino al 2009 ospitava anche un museo militare.\nStoria.\nLa prima costruzione che occup\u00f2 la cima della montagna fu una torre di vedetta che serviva a informare dell'avvicinarsi di imbarcazioni alla terraferma.\nNel 1640, durante la rivolta contro Filippo IV, venne realizzata la prima fortificazione sul Montju\u00efc, allo scopo di respingere l'assalto delle truppe castigliane comandate dal marchese de los V\u00e9lez il 26 gennaio 1641.\nIl fortino si trasform\u00f2 in castello nel 1694 e resistette a vari assalti prima di cadere nel 1705 nelle mani del duca di Peterborough durante la Guerra di Successione.\nTale caduta si rivel\u00f2 un fattore decisivo affinch\u00e9 i catalani parteggiassero per la causa dell'arciduca Carlo d'Austria.\nRecuperato nel 1706 da Filippo V, venne perso nuovamente meno di un mese dopo, e non torn\u00f2 nelle sue mani fino al 1714.\nNel 1715 venne distrutto l'antico fortino del 1640 in modo da dotare il castello di servizi, cisterne e di un fossato e, tra il 1779 e il 1799 vennero realizzati diversi interventi che diedero al castello l'aspetto attuale.\nIl 29 febbraio 1808, il castello venne preso dalle truppe napoleoniche e nel 1842, durante la reggenza di Espartero, la citt\u00e0 di Barcellona venne bombardata dal castello per debellare una rivolta. Stessa sorte tocc\u00f2 alla citt\u00e0 nel 1843, ad opera del generale Prim.\nDalla fine del XIX secolo il castello divenne una prigione nella quale furono rinchiusi le vittime della repressione politica e gli esponenti della lotta operaia. Nel castello vennero incarcerati anche i detenuti durante le contestazioni della Settimana Tragica e qui venne fucilato Francesc Ferrer i Gu\u00e0rdia.\nIl castello \u00e8 inoltre tristemente famoso perch\u00e9, all'inizio della guerra civile spagnola, il 12 agosto 1936 vi fu fucilato il generale nazionalista Manuel Goded Llopis e fu anche il luogo in cui il 15 ottobre 1940 fu fucilato Llu\u00eds Companys, il presidente della \"Generalitat de Catalunya\".\nNel 1960 il castello venne ceduto alla citt\u00e0 di Barcellona da parte del dittatore Franco, che dopo tre anni, il 24 giugno 1963, inaugur\u00f2 il Museo militare. Fu necessario attendere il 30 aprile 2007 affinch\u00e9 il Primo ministro Zapatero e il sindaco di Barcellona raggiungessero l'accordo per la definitiva cessione dell'intero castello."}
{"id": "2074539", "revid": "486946", "url": "https://it.wikipedia.org/wiki?curid=2074539", "title": "Esercito Libico", "text": ""}
{"id": "2074543", "revid": "188323", "url": "https://it.wikipedia.org/wiki?curid=2074543", "title": "GORD", "text": ""}
{"id": "2074548", "revid": "411198", "url": "https://it.wikipedia.org/wiki?curid=2074548", "title": "Centro di taglio (fisica)", "text": "Il concetto di centro di taglio (abbreviato in CT) fu introdotto da Robert Maillart nel 1921 e viene definito come il punto di una sezione trasversale di una trave per cui deve passare la retta d'azione dello sforzo tagliante affinch\u00e9 non si produca momento torcente sulla sezione. Inoltre il CT pu\u00f2 essere definito anche nel seguente modo: \u00e8 il punto per il quale bisogna far passare la forza di taglio applicata affinch\u00e9 nella sezione vi sia una distribuzione di tensioni tangenziali, che su ogni corda (cio\u00e8 su ogni taglio ideale effettuato sulla sezione) abbia il tipico andamento costante anzich\u00e9 bitriangolare, tipico della torsione.\nDescrizione.\nNella risoluzione del problema di de Saint-Venant si ha che la tensione normale applicata perpendicolarmente a una sezione della trave (di forma cilindrica) \u00e8 funzione lineare di z e di x e y. Studiando il caso in cui si abbia solo sforzo tagliante, cio\u00e8 forze agenti sul piano della sezione, nel calcolo del momento torcente si definisce il centro di taglio come il punto di applicazione della risultante delle tensioni tangenziali agenti sulla sezione stessa.\nLa sua ricerca si basa su considerazioni di tipo geometrico di seguito elencate:\nOccorre analizzare con attenzione la prima delle tre condizioni:\nSe si considera una sezione a \"C\", sollecitata con un'azione tagliante \"T\" agente sulla linea media dell'anima del profilo, le risultanti \"H\" delle tensioni tangenziali agenti sulle ali creano una coppia di forze di momento M = Hh, dove \"h\" \u00e8 la loro distanza nonch\u00e9 l'altezza dell'anima del profilo.\nIl momento dovr\u00e0 necessariamente essere equilibrato dalla risultante \"t\" delle tensioni agenti sull'anima, che pertanto dovr\u00e0 agire a una distanza \"d\" dalla forza \"T\"; si deve notare che per l'equilibrio alla traslazione \"t\" sar\u00e0 uguale a \"T\", dunque \"d\" dovr\u00e0 essere tale che il momento m = td ristabilisca l'equilibrio alla rotazione nei confronti del momento \"M\".\nA questo punto avendo definito il centro di taglio come il punto di applicazione di \"t\", se ne deduce che esso si trover\u00e0 sull'asse di simmetria orizzontale della sezione a distanza \"d\" dall'azione tagliante;\nnel caso in esame si avr\u00e0 d = (h^2 * d^2 * bf)/4 Iy, dove:\nContemplando ora l'esempio di sezioni esenti da simmetrie assiali o polari, il problema della ricerca del CT si riconduce all'applicazione successiva sulla sezione, di due azioni taglianti agenti in direzioni diverse.\nPer ciascuna delle due forze, attraverso la formula di Jourawsky si esprimeranno le tensioni tangenziali, dopodich\u00e9 si calcoler\u00e0 la risultante delle tensioni trovate; per finire occorrer\u00e0 trovare le rette d'azione di tali risultanti, la cui intersezione rappresenta il centro di taglio.\nRisulta di fondamentale importanza tenere presente che qualsiasi azione tagliante agente in una direzione efficace non passante per il CT, introdurr\u00e0 sulla sezione, oltre ad una sollecitazione di taglio, anche un momento torcente.\nNe consegue che per evitare la nascita di un momento torcente, una qualunque forza dovr\u00e0 essere applicata sul centro di taglio della sezione."}
{"id": "2074551", "revid": "716642", "url": "https://it.wikipedia.org/wiki?curid=2074551", "title": "Karl-Heinz Metzner", "text": "Carriera.\nMetzner gioc\u00f2 per l' dal 1942 al 1958.\nConta 2 presenze con la Nazionale tedesca occidentale, con cui esord\u00ec il 28 dicembre 1952 contro la Spagna (2-2).\nFece parte della selezione che vinse i Mondiali nel 1954, dove tuttavia non scese mai in campo."}
{"id": "2074555", "revid": "628767", "url": "https://it.wikipedia.org/wiki?curid=2074555", "title": "Francia nell'et\u00e0 moderna", "text": "Il periodo della Francia in et\u00e0 moderna va dalla fine del Quattrocento alla fine del Settecento, ovvero dal Rinascimento all'inizio della Rivoluzione. Durante questa fase storica, la Francia si evolse da un regime feudale a uno Stato centralizzato - bench\u00e9 permanessero ancora differenze regionali - organizzato attorno a una potente monarchia assoluta che fondava il proprio potere sul diritto divino del Re e sull'esplicito appoggio alla Chiesa cattolica.\nGeografia.\nAlla met\u00e0 del Quattrocento, la Francia era, per estensione, significativamente pi\u00f9 piccola rispetto ad oggi, e numerose province, come il Rossiglione, la Cerdagna, Calais, B\u00e9arn, la Navarra, la Contea di Foix, le Fiandre, l'Artois, la Lorena, l'Alsazia, i Tre Vescovadi, la Franca Contea, la Savoia, la Bresse, Bugey, Gex, Nizza, la Provenza, il Delfinato e la Bretagna erano autonome o controllate da altre nazioni (come ad esempio il Sacro Romano Impero); c'erano anche delle \"enclave\" come il Contado Venassino. Inoltre certe province all'interno della stessa Francia erano domini feudali personali di famiglie nobili (come il Borbonese, le Marche, il Forez e l'Alvernia, possedimenti dei Casa di Borbone fino a quando non vennero integrate nel dominio reale nel 1527 in seguito alla caduta di Carlo III di Borbone-Montpensier).\nTra la fine del Quattrocento e la met\u00e0 del Settecento la Francia increment\u00f2 il suo territorio, arrivando ad unire le piccole province indipendenti a s\u00e9 in un unico blocco amministrativo. In questo periodo la Francia acquis\u00ec la Piccardia, la Borgogna, l'Angi\u00f2, il Maine, la Provenza, la Bretagna, la Franca Contea, le Fiandre, la Navarra, il Rossiglione, il Ducato di Lorena, l'Alsazia ed infine la Corsica.\nDi seguito le acquisizioni francesi nel periodo 1461-1789:\nZone come il Ducato di Savoia, la citt\u00e0 di Nizza ed altri piccoli possedimenti papali (per esempio Avignone) vennero acquisite pi\u00f9 tardi. La Francia fu anche impegnata nell'esplorazione, nella colonizzazione e negli scambi mercantili con le Americhe (Nuova Francia, Louisiana, Martinica, Guadalupa, Haiti, Guyana francese), India (Pondichery), l'Oceano Indiano (R\u00e9union), Estremo Oriente ed alcuni empori in Africa.\nSebbene Parigi fu la capitale della Francia, gli ultimi re Valois abbandonarono la citt\u00e0 come residenza primaria, preferendo piuttosto i loro numerosi castelli della Valle della Loira. Enrico IV fece di Parigi la sua residenza primaria, promuovendo la costruzione di nuovi edifici, ma Luigi XIV ancora una volta, lasci\u00f2 la citt\u00e0 negli ultimi decenni del suo regno, per insediarsi a Versailles, la quale divenne la residenza dei monarchi francesi per il secolo successivo.\nIl sistema amministrativo e legale in Francia in questo periodo viene chiamato \"Ancien R\u00e9gime\".\nDemografia.\nSi stima che la Peste nera uccise circa un terzo della popolazione francese nel 1348. La contemporanea Guerra dei Cento Anni rallent\u00f2 la ripresa. Solo all'inizio del Cinquecento la popolazione ritorn\u00f2 ai livelli della met\u00e0 del Trecento. Con una popolazione stimata di 11 milioni di persone nel 1400, 20 milioni nel Seicento, e 28 milioni nel 1789, fino al 1795 la Francia era il paese pi\u00f9 popolato d'Europa (anche davanti alla Russia e due volte pi\u00f9 della Gran Bretagna o dei Paesi Bassi) e il terzo pi\u00f9 popolato del mondo, dietro solo a Cina e India.\nQuesti cambiamenti demografici portarono anche a un massiccio aumento della popolazione urbana, sebbene la Francia restasse in gran parte un paese rurale. Parigi fu una della pi\u00f9 popolate citt\u00e0 in Europa (con 400.000 abitanti stimati nel 1550; 650.000 alla fine del diciottesimo secolo). Altre grandi citt\u00e0 erano Lione, Rouen, Bordeaux, Tolosa e Marsiglia. In questi secoli si videro diversi periodi di epidemie e carestie dovute a guerre e cambiamenti climatici; gli storici parlano per il periodo 1550-1850 di \"Piccola era glaciale\": tra il 1693 e il 1694, la Francia perse il 6% della sua popolazione; nell'inverno estremamente rigido del 1709 il 3.5%. Nei successivi 300 anni non ci fu periodo pi\u00f9 mortifero per la popolazione francese, incluse le due guerre mondiali.\nLingua.\nAll'inizio dell'et\u00e0 moderna le differenze linguistiche in Francia erano enormi. Prima del Rinascimento, le lingue parlate nel nord della Francia erano un insieme di diversi dialetti, chiamati \"langue d'o\u00efl\". Intorno al Cinquecento, si svilupp\u00f2 una forma standardizzata di francese (chiamato \"moyen fran\u00e7ais\") che sarebbe stato la base del francese \"moderno\" del Sei-Settecento. Nel 1539, con l'Ordinanza di Villers-Cotter\u00eats, Francesco I di Francia fece del francese l'unica lingua per gli atti giuridici e legali. Malgrado questo, nel 1790, forse il 50% della popolazione francese non parlava e non capiva il \"moyen fran\u00e7ais\". La parte meridionale del paese continuava a parlare le lingue occitane (come il provenzale), e altri parlavano il bretone, il catalano, il basco, l'olandese, il Fiammingo occidentale, e il franco-provenzale. Nel nord della Francia, i dialetti delle variet\u00e0 delle \"langue d'o\u00efl\" continuavano ad essere parlati nelle comunit\u00e0 rurali.La Francia non sarebbe stata unificata, in senso linguistico, fino alla fine dell'Ottocento.\nStrutture amministrative.\nSuddivisioni amministrative.\nLe strutture amministrative e sociali della Francia dell'Ancien R\u00e9gime erano il risultato di secoli di costruzione statale, leggi (come l'ordinanza di Villers-Cotter\u00eats), conflitti interni e guerre civili, ma la Francia rimase nella sostanza un mosaico di privilegi locali e differenze storiche, almeno fino allo scoppio della Rivoluzione francese, da cui inizi\u00f2 una radicale soppressione di molte diseguaglianze amministrative.\nLa Francia medievale perse durante la guerra dei Cento Anni una centralit\u00e0 amministrativa e i tentativi della Dinastia Valois di ristabilire il controllo sugli sparsi centri politici furono ostacolati dalle guerre di religione della seconda met\u00e0 del Cinquecento. Gran parte delle energie dei re Enrico IV, Luigi XIII e Luigi XIV furono dedicate al tentativo di ripristinare una centralizzazione amministrativa. Nonostante l'idea di \"monarchia assoluta\", esemplificata dal diritto del re di emanare le \"lettre de cachet\" e dai suoi sforzi di creare uno stato con un potere centrale, la Francia dell'Ancien R\u00e9gime rimase un paese con un sistema ricco di disuguaglianze: divisioni amministrative (compresa la tassazione), legali, giudiziarie, ecclesiastiche e prerogative si sovrapposero frequentemente; ad esempio le diocesi ecclesiastiche in alcuni casi coincidevano con le divisioni amministrative. Certe province e citt\u00e0 avevano guadagnato privilegi speciali, come una pi\u00f9 bassa tariffa sulla gabella o sul sale. La Francia meridionale era governata con il diritto romano, mentre la parte settentrionale con il diritto comune. La nobilt\u00e0 francese si sforz\u00f2 di mantenere i propri privilegi in materia di governo e giustizia locale. Alcuni conflitti (fra cui si ricorda come il pi\u00f9 importante la seicentesca Fronda) furono motivati dal desiderio di opporsi questa centralizzazione. Questo bisogno di centralizzazione durante quel periodo fu strettamente collegato a questioni finanziarie reali e alla possibilit\u00e0 di far guerra. I conflitti interni e le crisi dinastiche del Cinque-Seicento (le guerre di religione, quelle con gli Asburgo) e le espansioni territoriali della Francia nel XVII secolo richiedevano grosse somme di denaro che venivano raccolte dalle tasse, come la \"taille\" e la gabella.\nI rappresentanti del re nelle province e nelle citt\u00e0 erano i \"gouverneur\". Erano ufficiali reali scelti tra gli alti ranghi della nobilt\u00e0. I governatori provinciali, chiamati anche \"lieutenants g\u00e9n\u00e9raux\", potevano convocare i parlamenti provinciali, gli stati provinciali e i corpi municipali. Del titolo \"governeur\" si ha notizia la prima volta sotto il regno di Carlo VI. L'ordinanza di Blois ridusse il loro numero a dodici, ma un'ordinanza del 1779 li increment\u00f2 a trentanove (diciotto governatori di prima classe, ventuno governatori di seconda classe). Bench\u00e9 inizialmente erano i rappresentanti del re e i loro incarichi potevano essere revocati alla volont\u00e0 del re, successivamente alcuni governatori, e i loro eredi, si insediarono per formare delle vere dinastie. I governatori furono all'apice del loro potere tra la met\u00e0 del Cinquecento e la met\u00e0 del Seicento, ma il loro ruolo nelle rivolte provinciali durante le guerre civili port\u00f2 il cardinale Richelieu a creare la figura, pi\u00f9 trattabile, degli Intendenti di finanze, polizia e giustizia, e nel Diciottesimo secolo il ruolo dei governatori venne ridimensionato. La creazione degli Intendenti aveva lo scopo di limitare l'influenza dei nobili locali. Nel Settecento il potere amministrativo reale fu saldamente stabilito nelle province, nonostante le proteste dei parlamenti locali. Oltre al ruolo di corti d'appello, i \"parlements\" guadagnarono il privilegio di registrare gli editti del re e di presentare al re ufficiali lamentele sugli editti. Essi per\u00f2 avevano un ruolo limitato come voce rappresentativa della classe dei magistrati. Infatti, in caso di rifiuto di registrare un editto reale da parte dei parlamenti regionali, spesso riguardante la fiscalit\u00e0, la corte del re poteva imporre lo stesso la registrazione, attraverso un'assise reale (\"lit de justice\"). \nNel tentativo di riformare il vecchio sistema delle province, furono create nuove divisioni. Le \"recettes g\u00e9n\u00e9rales\", comunemente conosciute come \"g\u00e9n\u00e9ralit\u00e9\", che furono solamente distretti finanziari. Le prime sedici furono create da un editto di Francesco I nel 1542. Il loro ruolo crebbe costantemente ed attorno alla met\u00e0 del Seicento, vennero sottoposte ad un intendente e diventarono veicolo dell'estensione del potere reale, in materia di giustizia, tassazione e polizia. All'epoca della rivoluzione esistevano trentasei generalit\u00e9s; le ultime due vennero create nel 1784.\nLe Province.\nDopo il 1768 sono\nCompletavano il territorio francese alcune exclaves nelle Fiandre, nella Lorena e Alsazia: Philippeville, Marienbourg, , Thionville, Montmedy, Damvillers, Ivoy, Marville, Chauvency, Landau. Infine vi era la fortezza di Bastion de France in Tunisia, centro di produzione del corallo francese dal 1560 al 1798.\nSotto il profilo feudale vi erano i feudi del Re (sotto la sua diretta amministrazione e propriet\u00e0 personale) ed i feudi della Corona (in appannaggio ai membri della famiglia reale):\nConseil du Roi.\nUno dei principi della monarchia francese era l'impossibilit\u00e0 del re di prendere decisioni senza aver consultato il suo consiglio. L'amministrazione dello stato francese dell'et\u00e0 moderna sub\u00ec una lunga evoluzione, ed un apparato amministrativo fedele, basato su membri della vecchia nobilt\u00e0, sui nobili di toga e professionisti dell'amministrazione, sostitu\u00ec il vecchio sistema feudale.\nSotto Carlo VIII e Luigi XII il consiglio del re era composto da venti membri, provenienti dalle file della nobilt\u00e0 o da ricche famiglie. Sotto Francesco I il numero di consiglieri aument\u00f2 a settanta. Il ruolo pi\u00f9 importante nella corte era quello di Grande Ufficiale della Corona di Francia, comandato dal Contestabile e dal Cancelliere. L'amministrazione reale nel Rinascimento fu divisa tra un piccolo consiglio di sei membri (o anche meno) per importanti materie di stato, e un consiglio pi\u00f9 largo per questioni giudiziarie o finanziarie. Francesco I venne criticato per la troppa fiducia in un ristretto numero di consiglieri, mentre Enrico II, Caterina de Medici e i loro figli non furono in grado di negoziare con le famiglie dei Guisa e dei Montmorency.\nL'apparato decisionale del Consiglio del Re era diviso in diversi consigli reali. I sottoconsigli del Consiglio del Re possono essere raggruppati nei \"consigli governativi\", \"consigli finanziari\" e nei \"consigli amministrativi e giudiziari\". Oltre a queste istituzioni amministrative, il re era circondato da un largo seguito, raggruppato sotto la denominazione \"Maison du roi\". Sotto Enrico IV e Luigi XIII l'apparato amministrativo della corte venne notevolmente allargato. Alla morte di Luigi XIV, il reggente, Filippo II di Borbone-Orl\u00e9ans, elimin\u00f2 alcune cariche, come quella di segretario di stato, che venne rimpiazzata da quella dei consigli; questo sistema di governo, chiamato polisinodia, dur\u00f2 dal 1715 al 1718.\nI consigli sovrani ebbero le sedi a: Colmar, Perpignano, Arras e Bastia dal 1775.\nGli stati generali.\nAltri corpi rappresentativi del reame erano gli Stati Generali, creati nel 1302, che riunivano i tre stati del regno (nobilt\u00e0, clero e Terzo Stato) e gli \"Stati Provinciali\". Gli Stati Generali convocati negli anni 1484, 1560-1, 1576-7, 1588-9, 1593, 1614, e 1789 venivano riuniti in periodi di crisi fiscali e politiche, ma non avevano alcun potere reale. Le discordanze fra i tre ordini li rendevano assai deboli e vennero sciolti prima di aver completato il loro lavoro. Come segnale dell'assolutismo francese, dal 1614 al 1789 non vennero pi\u00f9 convocati. Gli stati provinciali si dimostrarono pi\u00f9 efficienti e furono convocati dal re per rispondere alle questioni fiscali.\nFinanze.\nIl desiderio di rendere pi\u00f9 efficiente il prelievo fiscale fu una delle maggiori cause dell'accentramento amministrativo e reale francese nell'et\u00e0 moderna. La taglia (Taille) divent\u00f2 una delle maggiori entrate fiscali. Esentati dalla taille erano i nobili e il clero, ufficiali della corona, militari, magistrati, professori e studenti universitari e certe citt\u00e0 (\"\"Villes franches\"), come ad esempio Parigi.\nLe province erano di tre tipi: i \"pays d'\u00e9lection\", i \"pays d'\u00e9tat\" e i \"pays d'imposition\"\". Nei \"pays d'\u00e9lection\" (i pi\u00f9 antichi possedimenti della corona francese; alcune di queste province avevano un'autonomia simile a un \"pays d'\u00e9tat\" in un primo momento, ma poi con le riforme reali le persero). L'accertamento e la riscossione delle tasse veniva affidata a ufficiali eletti (almeno originariamente, ma in seguito la carica venne comprata), e le tasse erano \"personali\", vale a dire che gravavano sui non-nobili. Nei \"pays d'\u00e9tat\" (province con stati provinciali), province che godevano ancora di una certa autonomia fiscale, l'accertamento delle tasse veniva stabilito dai consigli locali e la tassa era solitamente \"reale\", val a dire che veniva attribuita a terre non-nobili (i nobili che possedevano quelle terre dovevano pagare l'imposizione). Nei \"pays d'imposition\", territori di pi\u00f9 recente conquista, che mantenevano ancora le loro storiche istituzioni, la tassazione veniva ispezionata dall'intendente.\nI distretti fiscali si trasformarono dal Trecento in poi. Prima del Quattordicesimo Secolo il controllo della raccolta delle tasse era generalmente affidato al balivi e ai \"s\u00e9n\u00e9chaux\" nelle loro circoscrizioni. Le riforme del Quattro-Cinquecento videro l'amministrazione finanziaria del Regno di Francia gestita da due consigli, che lavoravano in maniera collegiale; i quattro \"G\u00e9n\u00e9raux des finances\" ispezionavano la raccolta delle tasse tramite esattori e i quattro Tesorieri di Francia sorvegliavano le entrate delle terre reali (\"domaine\"). Venivano definiti \"Messieurs des finances\". I quattro membri di ciascun consiglio venivano divisi in base alle circoscrizioni geografiche; le aree erano Languedo\u00efl, Languedoc, Outre-Seine-et-Yonne e Normandia (quest'ultima creata nel 1449, le altre tre in precedenza), con la preminenza onorifica dei direttori provenienti dalla Languedo\u00efl. Attorno al 1484 le g\u00e9n\u00e9ralit\u00e9 aumentarono a sei.\nNel Cinquecento, i re di Francia, nello sforzo di esercitare pi\u00f9 direttamente il controllo sulle finanze reali e per aggirare i due consigli, accusati di poca sorveglianza, avviarono numerose riforme amministrative, le quali includettero la ristrutturazione dell'amministrazione finanziaria e un aumento del numero delle g\u00e9n\u00e9ralit\u00e9s. Nel 1542 la Francia venne divisa in sedici g\u00e9n\u00e9ralit\u00e9s. Il numero increment\u00f2 a ventuno verso la fine del Cinquecento e a trentasei alla vigilia della Rivoluzione. Le ultime due vennero create nel 1784.\nL'amministrazione delle g\u00e9n\u00e9ralit\u00e9s nel Rinascimento subirono alcune riforme. Nel 1577 Enrico III di Francia istitu\u00ec cinque tesorieri (\"tr\u00e9soriers g\u00e9n\u00e9raux\") in ciascuna \"g\u00e9n\u00e9ralit\u00e9\" che formava un ufficio di finanze. Nel Seicento la sorveglianza delle g\u00e9n\u00e9ralit\u00e9s fu assunta dagli intendenti, cosicch\u00e9 l'espressione \"g\u00e9n\u00e9ralit\u00e9s\" e \"intendenze\" divennero praticamente sinonimi.\nFino al tardo Seicento gli esattori venivano chiamati \"receveurs\". Nel 1680 fu istituito il sistema della Ferme, mediante la quale si poteva acquisire il diritto a riscuotere le tasse a beneficio del re (certe tasse come le \"aides\" e la gabella furono date in appalto gi\u00e0 nel 1604). Gli esattori di questo sistema di tassazione erano conosciuti come i \"fermiers g\u00e9n\u00e9raux\".\nLa \"taille\" era solo una delle numerose tasse. Esisteva anche il \"taillon\" (una tassa a fini militari), una tassa nazionale per il sale (la gabella), tariffe nazionali (le \"aides\") su diverse tipologie di prodotti (vino, birra, olio e altre merci), tariffe locali su altri prodotti speciali (le \"douanes\"), imposte sui prodotti che entravano nelle citt\u00e0 (la \"octroi\") o venivano venduti nei mercati, e varie tasse locali. Infine la Chiesa beneficiava della decima.\nLuigi XIV di Francia cre\u00f2 diversi sistemi addizionali di tassazione, come la \"capitation\" (iniziata nel 1695), che toccava tutte le persone, compresi nobili ed il clero (bench\u00e9 l'esenzione dalla stessa poteva essere comprata con una forte somma) e la \"dixi\u00e8me\" (1710-1717 e di nuovo dal 1733), decretata per sostenere le spese militari; era una tassa che si basava sulle entrate effettive e sul valore della propriet\u00e0. Nel 1749, sotto Luigi XV di Francia, una nuova tassa la \"vingti\u00e8me\", basata sulla \"dixi\u00e8me\", fu emanata per ridurre il deficit statale; questa tassa rimase fino alla fine dell'Antico Regime.\nUn altro modo per finanziare lo stato fu di far pagare il diritto di ricoprire certe cariche statali (come i membri dei \"parlements\", i magistrati, i \"Ma\u00eetre des requ\u00eates\" e gli ufficiali finanziari). Il costo di questi diritti solitamente erano elevati, ma molte di queste cariche conferirono la nobilt\u00e0 e potevano essere finanziariamente vantaggiose. L'uso di trarre profitto sulle cariche pubbliche divenne pratica consuetudinaria gi\u00e0 dal Duecento. Con una legge del 1467 queste cariche diventarono irrevocabili, eccetto con la morte, con la dimissione o con la confisca del detentore del titolo, e queste cariche, una volta comprate, tendevano ad essere ereditarie e si passavano all'interno della famiglia, cosicch\u00e9 lo stato continuava a creare nuove cariche. Questo sistema ebbe inizio nel 1523 sotto Francesco I di Francia. La venalit\u00e0 degli uffici fu una delle cause della rivolta Secentesca della Fronda.\nLe finanze statali facevano pesantemente affidamento sui prestiti, sia privati (sulle grandi famiglie bancarie d'Europa) sia pubblici. La pi\u00f9 importante fonte di prestito pubblico fu attraverso il sistema delle \"rentes sur l'H\u00f4tel de Ville\" di Parigi, un tipo di prestito da parte del governo che ricambiava agli investitori un interesse annuale. Fino al 1661 il capo delle finanze veniva denominato come \"surintendant des finances\"; con la caduta di Nicolas Fouquet questa figura venne trasformata nel \"contr\u00f4leur g\u00e9n\u00e9ral des finances\".\nGiustizia.\nLa giustizia nelle terre feudali, comprese quelle della Chiesa o delle citt\u00e0, era di competenza del signore o di un suo ufficiale. Dal Cinquecento molte delle giurisdizioni feudali fu data ai \"bailliages\" o \"s\u00e9n\u00e9chauss\u00e9es\" e ai \"pr\u00e9sidiaux\", lasciando solo le questioni riguardanti le tasse feudali e piccole liti locali. Solo certi \"seigneurs\", quelli con il potere di alta giustizia potevano decretare la pena di morte, ma solo con l'assenso dei \"pr\u00e9sidiaux\".\nI crimini di diserzione, rapina ed accattonaggio (i cosiddetti \"cas pr\u00e9v\u00f4taux\") erano sotto la supervisione del \"pr\u00e9v\u00f4t des mar\u00e9chaux\" che esigeva una veloce ed imparziale giustizia. Dal 1670 la loro sfera venne sorvegliata dai \"pr\u00e9sidiaux\".\nIl sistema giudiziario era formato da tribunali divisi in \"baillages\", nella Francia settentrionale, e \"s\u00e9n\u00e9chauss\u00e9es\", in quella meridionale; questi tribunali, circa novanta nel Cinquecento, ma molto di pi\u00f9 alla fine del Settecento, erano sovrintesi da un \"lieutenant g\u00e9n\u00e9ral\" ed erano suddivisi in \"pr\u00e9v\u00f4t\u00e9s\", sovrintesi da un \"pr\u00e9v\u00f4t\" o in \"vincomt\u00e9s\", sovrintesi da un \"vincomte\", o \"ch\u00e2tellenies\", sovrintese da un \"ch\u00e2tellain\", o \"vigueries\" o anche \"baylies\" sovrintese da un \"viguier\" o un \"bayle\".\nNello sforzo di ridurre i casi di competenza dei \"parlements\", a certi \"bailliages\" furono dati estesi poteri da Enrico II; questi venivano chiamati \"pr\u00e9sidiaux\".\nI \"pr\u00e9v\u00f4ts\", o i loro equivalenti, erano i giudizi di primo grado per le cause che riguardavano i non-nobili o gli ecclesiastici. Nell'esercizio delle loro funzioni legali, tenevano la seduta da soli, ma potevano consultarsi con certi avvocati, scelti da loro. Gli appelli alle sentenze dei \"pr\u00e9v\u00f4ts\" erano di competenza dei \"bailliages\", che avevano anche la competenza delle sentenze di prima istanza riguardanti i nobili. Sotto i \"bailliages\" e i \"pr\u00e9sidiaux\" competevano, come prima istanza, anche per un certo tipo di crimini, i \"cas royaux\", come sacrilegio, lesa maest\u00e0, eresia, omicidio, rapina, falsificazione di moneta, sedizione, insurrezione e detenzione illegale di armi. Per appellarsi a una sentenza dei \"bailliages\" si doveva rivolgersi ai \"parlements\".\nLe corti superiori erano, oltre ai parlamenti regionali, 14 in tutto, i\"conseil souverain\", per quelle zone che non avevano i parlamenti, la \"chambre des comptes\" e i \"cours des aides\" (in certi luoghi queste ultime due potevano essere combinati), il \"grand conseil\", che sorvegliava gli affari ecclesiastici.\nCapo del sistema giudiziario francese era il cancelliere.\nLa Chiesa.\nLa monarchia francese era indiscutibilmente legata alla Chiesa cattolica, con la formula \u00ab\"la France est la fille a\u00een\u00e9e de l'\u00e9glise\"\u00bb, ossia \u00abla Francia \u00e8 la figlia maggiore della Chiesa\u00bb, e i teorici del diritto divino dei re e del potere sacerdotale nel Rinascimento fecero questi legami espliciti: Enrico IV pot\u00e9 arrivare al trono solo abiurando il protestantesimo. Il potere simbolico dei monarchi cattolici appariva al momento della loro incoronazione (il re veniva unto dall'olio sacro a Reims), si credeva infatti che il re potesse guarire i malati semplicemente toccandoli.\nNel 1500 la Francia aveva 14 arcivescovadi e 100 vescovadi. Nel Settecento il numero, tra arcivescovadi e vescovadi, fu esteso a 139. I pi\u00f9 alti livelli della Chiesa francese venivano detenuti dai membri della nobilt\u00e0 sia quella di provincia, sia quella della corte reale, e molte cariche divennero \"de facto\" ereditarie. Oltre ai feudi, che membri della Chiesa possedevano come feudatari, la Chiesa stessa possedeva territori feudali nelle quali esercitava anche la giustizia.\nAltri poteri temporali della Chiesa comprendeva il suo ruolo politico negli Stati Generali e negli Stati Provinciali e nei consigli provinciali, o sinodi, convocati dal re per discutere sulle questioni religiose. La Chiesa reclamava la prerogativa di giudicare determinati tipi di reati, come l'eresia, sebbene dopo le guerre di religione questi crimini passarono sotto la competenza della corte reale o dei parlamenti. Infine, abati, cardinali ed altri prelati venivano impiegati dai re come ambasciatori, membri dei suoi consigli (come Richelieu e Mazzarino) e in altre posizioni amministrative.\nLa facolt\u00e0 di teologia di Parigi (spesso chiamata la Sorbona), mantenne un ufficio di censura che controllava le pubblicazioni sulla loro ortodossia religiosa. Dopo le guerre di religione questo controllo censorio pass\u00f2 sotto i parlamenti e successivamente, nel Seicento, ai censori reali, bench\u00e9 la Chiesa mantenesse la prerogativa di ricorrere.\nLa Chiesa era presente nell'educazione (scuola primaria e collegi), nonch\u00e9 negli ospedali ed altri istituti caritativi.\nLa Prammatica Sanzione di Bourges (1438, soppressa da Luigi XI, ma ripresa dagli Stati generali di Tours nel 1484) diede l'elezione dei vescovi e degli abati alle camere capitolari e alle abbazie di Francia, cos\u00ec da togliere ogni ingerenza del Papa sulla Chiesa francese e da permettere la nascita di una Chiesa gallicana. Nonostante ci\u00f2 nel 1515 Francesco I firm\u00f2 un nuovo accordo con papa Leone X, il concordato di Bologna, che soppresse la Prammatica Sanzione di Bourges ma diede al re il diritto di nominare i candidati vescovi ed abati e il Papa a quello di dare loro l'investitura; questo accordo fece protestare i gallicani, ma diede al re il controllo su importanti cariche ecclesiastiche.\nBench\u00e9 esentata dalla taglia, la chiesa doveva pagare alla corona una tassa chiamata \"don gratuit\". Dal canto suo la Chiesa riscuoteva dai fedeli la Decima.\nLa Controriforma vide la Chiesa francese creare numerosi nuovi ordini (come i Gesuiti) e fare molti miglioramenti sulla qualit\u00e0 dei parroci; il primo decennio del Seicento fu caratterizzato da una massiccia infusione di testi devozionali e fervore religioso (esemplificati in San Francesco di Sales, San Vincenzo de Paoli e cos\u00ec via). Bench\u00e9 l'Editto di Nantes consentisse la presenza di chiese protestanti nel regno, i successivi ottant'anni videro i diritti degli Ugonotti venire, mano a mano, sminuiti, fino a che Luigi XIV annull\u00f2 l'editto nel 1685, il che provoc\u00f2 una massiccia emigrazione della minoranza protestante verso altri paesi. Le pratiche religiose che viravano verso il Protestantesimo, come il Giansenismo, o al misticismo, come il Quietismo furono severamente combattute, come pure il dichiarato ateismo e il libertinismo.\nBench\u00e9 la Chiesa iniziasse a venire attaccata nel Settecento dagli intellettuali illuministi e il reclutamento del clero iniziasse a diminuire dopo il 1750, la Francia restava ancora un paese profondamente cattolico. Alla vigilia della Rivoluzione, la Chiesa francese possedeva circa il 7% dei fondi e generava entrate per circa 150 milioni di \"livres\".\nEconomia.\nL'economia della Francia rinascimentale era caratterizzata da un forte incremento demografico e da uno sviluppo dell'agricoltura e dell'industria. La produzione agricola di molti prodotti si espanse: olive, vino, sidro, guado, zafferano. Si vide anche l'introduzione di nuovi prodotti originari dall'Europa meridionale, come il carciofo, il melone, la lattuga, la melanzana, il sedano, il finocchio, il prezzemolo e l'erba medica, e dal Nuovo Mondo, come il fagiolo, il mais, il pomodoro, la patata e il peperone. Ciononostante, l'agricoltura francese rimaneva attaccata alle tecniche medievali, produceva scarsi raccolti e, anche se aumentarono le terre arabili, l'espansione massima fu presto raggiunta. La situazione divenne difficile dopo ripetuti cattivi raccolti dal 1550 in avanti (il Rodano si ghiaccio in alcuni rigidi inverni della seconda met\u00e0 del Cinquecento).\nLo sviluppo industriale riguardava innanzitutto la stampa (attivit\u00e0 iniziata nel 1470 a Parigi e nel 1473 a Lione) e la metallurgia. La forgiatura ad alta temperatura e l'attivit\u00e0 mineraria avevano importanti sviluppi, bench\u00e9 la Francia rimanesse povera di certi metalli, come il rame, il bronzo, lo stagno e il piombo, ed era costretta ad importarli. Le miniere e le vetrerie lavoravano avevano il privilegio reale di essere esenti dalle tasse per venti anni, ed erano gli unici settori in cui i nobili potevano investire i loro soldi senza violare il loro status sociale. La produzione di seta (introdotta a Tours nel 1470 e a Lione nel 1536) cre\u00f2 un mercato prospero, ma i prodotti francesi restarono di qualit\u00e0 inferiore a quelli italiani. La produzione di lana era diffusa, come lo fu quella di lino e di canapa.\nDopo Parigi, Rouen era la seconda citt\u00e0 pi\u00f9 grande della Francia (70.000 abitanti alla met\u00e0 del Cinquecento), grazie alla sua attivit\u00e0 di centro portuale. Marsiglia (francese dal 1481) era il secondo porto per importanza: benefici\u00f2 degli accordi tra il Regno di Francia e Solimano il Magnifico. Per incrementare l'attivit\u00e0 marittima, Francesco I fond\u00f2 Le Havre nel 1517. Altri porti significanti erano Tolone, Saint Malo e La Rochelle.\nLione era il centro finanziario e mercantile della Francia. Le fiere mercantili avevano luogo quattro volte all'anno e permettevano l'esportazione delle merci francesi e l'importazione merci straniere. A Lione, inoltre, c'erano le case delle maggiori famiglie di banchieri, come i Medici e i Fugger, Le vie commerciali mettevano in collegamento Lione, Parigi e Rouen con il resto del paese. Sotto Francesco I ed Enrico II, la bilancia commerciale con la Spagna e l'Inghilterra era in favore della Francia, con i Paesi Bassi era approssimativamente in pareggio, mentre con l'Italia era in deficit. Nei decenni che seguirono l'attivit\u00e0 marittima degli inglesi, dei fiamminghi e degli olandesi entr\u00f2 in conflitto con la Francia e i mercati pi\u00f9 importanti passarono verso nordovest, provocando la crisi di Lione come centro mercantile.\nBench\u00e9 la Francia fosse arrivata in ritardo nell'esplorazione e nella colonizzazione delle Americhe (essendo nella prima met\u00e0 del Cinquecento interessata alla situazione italiana), iniziative private e la pirateria portarono bretoni, normanni e baschi nelle acque del continente americano. Nel 1524 Francesco I inizi\u00f2 a sponsorizzare le esplorazioni nel Nuovo Mondo (grazie a Giovanni da Verrazzano e a Jacques Cartier); Enrico II quella di Nicolas Durand de Villegaignon che, a met\u00e0 Cinquecento fond\u00f2 una colonia calvinista nei pressi di Rio de Janeiro. Successivamente Ren\u00e9 Goulaine de Laudonni\u00e8re e Jean Ribault fondarono una colonia protestante in Florida (1560-1565).\nAlla met\u00e0 del Cinquecento, l'incremento demografico della Francia e l'aumento della domanda di prodotti, combinate alla sovrabbondanza di oro e d'argento, proveniente dall'Africa e dalle Americhe, portarono all'inflazione e alla stagnazione dei salari (il grano divenne cinque volte pi\u00f9 caro dal 1520 al 1600). Sebbene molti proprietari terrieri e molti intraprendenti mercanti stessero diventando sempre pi\u00f9 ricchi, lo standard di vita di molti contadini, soprattutto coloro i quali erano pi\u00f9 danneggiati da cattivi raccolti, si abbass\u00f2 precipitosamente. Questo port\u00f2 a un pi\u00f9 basso potere d'acquisto e a un declino delle attivit\u00e0 manifatturiere. Questa crisi monetaria port\u00f2 la Francia ad abbandonare la \"livre\" come moneta di circolazione in favore dell\"'\u00e9cu\", bandendo anche le monete straniere.\nNel frattempo, le avventure militari della Francia in Italia e le successive guerre civili richiedevano enormi somme di liquidit\u00e0, le quali venivano finanziate con la leva fiscale, per mezzo della \"taille\" e di altre tasse, che gravavano soprattutto sui contadini. Le crisi finanziarie colpirono ripetutamente la famiglia reale.\nLe guerre di religione erano pi\u00f9 o meno contemporanee ai cattivi raccolti e alle epidemie. I belligeranti praticavano le ritorsioni contro i rispettivi nemici. Fiorirono i briganti e le leghe di autodifesa; cessarono i trasporti di merci; i contadini fuggirono nei boschi e abbandonarono le loro terre; furono incendiate le citt\u00e0. Il sud venne particolarmente colpito da questi disordini, Alvernia, Lione, Borgogna e Linguadoca, la produzione agricola in queste zone cadde a circa il 40%. Le grandi famiglie di banchieri lasciarono Lione.\nDopo il 1597, la situazione economica della Francia miglior\u00f2 e la produzione agricola venne facilitata da un miglioramento climatico. Enrico IV (e il suo ministro Maximilien de B\u00e9thune, duca di Sully) adottarono alcune riforme monetarie, come un miglior conio e il ritorno alla \"livre tournois\" come moneta circolante, riduzione del debito, 200 milioni di \"livres\" nel 1596, e delle tasse che gravavano sui contadini, riacquisto delle terre reali vendute in precedenza, miglioramento delle strade e costruzione di canali navigabili e, soprattutto inizio della filosofia del mercantilismo. Il mercantilismo e le riforme economiche fecero parte dell'azione di Richelieu. Nel tentativo di contrastare le importazioni ed incoraggiare le esplorazioni transoceaniche, Richelieu firm\u00f2 alleanze con il Marocco e la Persia ed incoraggi\u00f2 la colonizzazione della Nuova Francia, delle Antille, del Senegambia e del Madagascar. Queste riforme stabilirono il piano politico di Luigi XIV.\nLa gloria di Luigi XIV \u00e8 indissolubilmente legata a due grandi progetti: le conquiste militari e la costruzione di Versailles, ed entrambi richiesero enormi quantit\u00e0 di denaro per finanziarle. Il ministro delle finanze di Luigi XIV era Jean-Baptiste Colbert. Colbert us\u00f2 il protezionismo e la sponsorizzazione statale delle fabbriche, per promuovere i prodotti di lusso. Lo Stato install\u00f2 nuove industrie (le tappezzerie reali a Beauvais, le cave di marmo francesi), rilev\u00f2 quelle esistenti, protegg\u00e9 gli inventori e chiam\u00f2 lavoratori da stati stranieri e proib\u00ec ai quelli francesi di emigrare. Per mantenere il carattere delle merci francesi nei mercati esteri, Colbert fiss\u00f2 per legge la qualit\u00e0 e la misura di ciascun prodotto, e fece punire severamente le violazioni. Questo massiccio investimento di prodotti di lusso, e la sua mediatizzazione attraverso i canali delle prime gazzette, come il \"Mercure galante\", fece della Francia un ruolo d'arbitro nella moda europea.\nIncapace di abolire i dazi sul passaggio delle merci da una provincia del regno all'altra, Colbert fece ci\u00f2 che pot\u00e9 per indurre le province a farli equiparare. Il suo regime miglior\u00f2 le strade e i canali. Per incoraggiare le compagnie, come quella delle Indie orientali (fondata nel 1664), Colbert garant\u00ec privilegi speciali nel commercio con il Levante, il Senegal, la Guinea e altri luoghi, per importare caff\u00e8, cotone, pellicce, peperone e zucchero, ma nessuna di queste avventure arriv\u00f2 al successo. Colbert raggiunse alcuni importanti obbiettivi per la marina reale francese: fu ricostruito l'arsenale di Tolone, fond\u00f2 il porto di Rochefort, nonch\u00e9 le suole navali di Rochefort, Saint Malo, Dieppe; fece fortificare, con l'aiuto di Vauban, diversi porti, compresi quelli di Calais, Dunkerque, Brest e Le Havre.\nLe politiche economiche di Colbert furono uno degli elementi chiave di Luigi XIV al fine di creare un forte e centralizzato stato e nella promozione della gloria del regno, ivi compresa la costruzione di Versailles. Tutto questo provoc\u00f2 delle crisi finanziarie, poich\u00e9 erano troppo restrittivi verso i lavoratori, scoraggiavano l'inventiva ed erano sostenute da tariffe irragionevolmente troppo alte. Luigi XIV cre\u00f2 diversi sistemi di tassazione aggiuntivi, come la \"capitation\" e la \"dixi\u00e8me\".\nLa Revoca dell'editto di Nantes cre\u00f2 ulteriori problemi economici: degli oltre 200.000 ugonotti che lasciarono la Francia, per emigrare nell'Europa protestante, nonch\u00e9 in America settentrionale e in Sudafrica, molti di loro erano artigiani specializzati con un buon livello di istruzione. L'espansione del francese come lingua franca in Europa e la modernizzazione dell'esercito prussiano nel Settecento fu merito proprio degli ugonotti.\nLe guerre e il tempo cattivo portarono l'economia alla fine del secolo sull'orlo: nel 1683 il deficit nazionale era di 16 milioni di \"livres\", all'inizio del Settecento sal\u00ec a 750 milioni di \"livres\", nel 1708-1715 il debito raggiunse il 1,1 miliardo di \"livres\". Per aumentare le entrate statali, la \"taille\" fu aumentata, come lo furono i prezzi per assumere le cariche amministrative. Con i confini protetti, il commercio internazionale fu impedito. La situazione in cui vivevano la maggior parte della popolazione francese, perlopi\u00f9 semplici contadini, era estremamente precaria e gli effetti della Piccola era glaciale, provocarono raccolti scarsi ed inverni estremamente freddi. Molti contadini si ribellarono ed attaccarono i convogli di grano diretti alle truppe impegnate in guerra. Nel frattempo un ristretto numero di famiglie con riserve sufficienti di grano, sopravvissero senza problemi; nel 1689 e nel 1709, con un gesto di solidariet\u00e0 verso il suo popolo sofferente, fece fondere alcuni gioielli reali.\nIl primo decennio dopo la morte di Luigi XIV la Francia inizi\u00f2 una lenta ripresa economica e demografica, sebbene la fiducia monetaria fu per un breve periodo fu erosa dalla disastrosa cartamoneta \"Sistema\" introdotta da John Law dal 1716-1720 (nel 1726, sotto il ministro di Luigi XV cardinale Fleury, fu messo a punto un sistema di stabilit\u00e0 monetaria, che portava a un tasso di conversione tra l'oro e l'argento e la moneta circolante in Francia).\nDalla fine degli anni trenta e dagli inizi degli anni quaranta, e per i successivi trent'anni, la popolazione e l'economia francese ebbero una forte espansione (di tutti i paesi europei, la crescita economica della Francia fu seconda solo alla Gran Bretagna, ma era allo stesso tempo il paese pi\u00f9 ricco), e la crescita dei prezzi agricoli fu molto profittevole per i proprietari terrieri (nobilt\u00e0, clero, borghesia e ricchi agricoltori); anche gli artigiani e gli affittuari sentirono la crescita, ma in misura minore. Sviluppi importanti in agricoltura, come la rotazione delle colture e l'uso dei fertilizzanti, inizi\u00f2 ad essere introdotta in alcune parti della Francia, ma occorsero diverse generazioni perch\u00e9 si diffondesse nel resto del paese. Le piante originarie dal Nuovo Mondo, come la patata e il mais, ebbero un'importante espansione e contribuirono a cambiare la dieta quotidiana.\nLe industrie pi\u00f9 dinamiche di quest'epoca erano le attivit\u00e0 minerarie, metallurgiche e tessili (in particolare tessuti stampati, come quelli fatti da Christophe-Philippe Oberkampf), spesso grazie a stranieri (John Kay, John Holker) e tecnologia straniera (come la macchina a vapore). Il capitale restava difficile da raccogliere dagli speculatori commerciali, ciononostante la base dello Stato rimase fortemente mercantilistica, protezionistica, e interventista nell'economia domestica (ossia richiedere una certa qualit\u00e0 del prodotto, limitare l'impianto di industrie in certe citt\u00e0 e cos\u00ec via).\nI centri del commercio internazionale del paese erano Lione, Marsiglia, Nantes (il pi\u00f9 grande porto del paese) e Bordeaux, e questi ultime due citt\u00e0 videro una fenomenale crescita dovuta ai commerci con la Spagna e il Portogallo (Cadice fu il centro per l'esportazione dei tessuti francesi verso l'India), le Americhe e le Antille (caff\u00e8, zucchero, tabacco, cotone americano), e Africa (il commercio degli schiavi, con centro a Nantes).\nNel 1749 venne emanata una nuova tassa la \"vingti\u00e8me\" (o \"un-ventesimo\"), modellata sulla \"dixi\u00e8me\", al fine di ridurre il deficit reale, questa tassa rest\u00f2 in vigore per tutto il resto del periodo di Antico Regime. Questa tassa era basata solamente sulle entrate (5% dei guadagni dalle terre, propriet\u00e0, commercio, industria e dagli incarichi ufficiali), e toccava pi\u00f9 o meno tutti i sudditi, senza distinzione di status, ma il clero, le regioni con i \"pays d'\u00e9tat\" e i \"parlements\" protestarono; il clero riusc\u00ec a strappare l'esenzione, i \"pays d'\u00e9tat\" riuscirono ad avere tariffe ridotte, mentre i \"parlements\" riuscirono a far disinnescare gli effetti della \"vingti\u00e8me\". Il fabbisogno finanziario della Guerra dei Sette anni portarono a una seconda (1756-1780) e a una terza (1760-1763) \"vingti\u00e8me\". Nel 1754 la \"vingti\u00e8me\" produsse 11,7 million \"livres\" di entrate.\nGli ultimi anni di regno di Luigi XV videro alcuni regressi economici (la Guerra dei Sette anni, 1756-1763, port\u00f2 a un aumento del debito reale e alla perdita dei possedimenti francesi nel Nordamerica), ma l'economia francese inizi\u00f2 ad entrare in uno stato di crisi nel 1775, iniziando con il carovita dei prodotti agricoli per 12 anni (con gravi conseguenze nel 1777 e nel 1786), complicati anche da eventi climatici avversi (gli inverni del periodo 1785-1789 furono disastrosi).\nCon il governo profondamente in debito, Luigi XVI permise le riforme radicali di Turgot e Malesherbes, ma la disaffezione dei nobili portarono alle dimissioni di Turgot e di Malesherbes 1776. Jacques Necker li rimpiazz\u00f2. Luigi sostenne la rivoluzione americana dal 1778, ma nel Trattato di Parigi del 1783, i francesi guadagnarono poco, tranne che un ovvio aumento del debito, e il governo fu costretto giocoforza ad aumentare le tasse (come la \"vingti\u00e8me\") e i prestiti. Necker si dimise nel 1781, per essere sostituito temporaneamente da Calonne e da Brienne, ma ritorn\u00f2 nel 1788.\nIn questi ultimi decenni del Settecento, le industrie francesi continuarono a svilupparsi (introduzione della meccanizzazione, creazione di fabbriche, fusioni e monopoli), ma questa crescita venne ostacolata dalla competizione con l'Inghilterra (tessile, cotone). Dall'altra parte, le speculazioni commerciali francesi continuarono a svilupparsi, sia quelle domestiche sia quelle internazionali. La Guerra d'indipendenza americana port\u00f2 una riduzione del commercio (cotone e schiavi), ma negli anni ottanta il commercio americano divenne pi\u00f9 forte che in passato. Similmente le Antille rappresentarono la maggior fonte di zucchero e caff\u00e8 ed erano tra le maggiori esportatrici di schiavi attraverso Nantes. Parigi divenne il maggiore centro commerciale e bancario francese, come Amsterdam e Londra, e la \"Caisse d'Escompte\" fu fondata nel 1776 (la cartamoneta venne reintrodotta, con la denominazione in \"livre\").\nI problemi agricoli e climatici degli anni settanta e ottanta portarono ad un aumento della povert\u00e0 (in alcune citt\u00e0 del nord, gli storici hanno stimato che i poveri superavano il 20% della popolazione urbana), dei spostamenti (sebbene la Francia rimase solo dietro alla Gran Bretagna nello sviluppo urbano e nella crescita della classe lavoratrice) e criminalit\u00e0 (soprattutto ladri), nonch\u00e9 la crescita di mendicanti e banditi iniziava a diventare un problema serio. Sebbene i nobili, i borghesi e i ricchi proprietari terrieri videro le loro entrate afflitte dalla recessione, i pi\u00f9 colpiti in questo periodo furono le classi operaie e contadine.\nStoria.\nPremessa.\nLa Pace di \u00c9taples (1492) marca, per alcuni, l'inizio dell'et\u00e0 moderna in Francia.\nDopo la guerra dei Cento Anni (1337-1453) e il Trattato di Picquigny (1475) - la sua fine ufficiale\u00a0- nel 1492-1493, Carlo VIII firm\u00f2 ulteriori tre trattati con Enrico VII d'Inghilterra, Massiimiliano I di asburgo, e Ferdinando II di Aragona rispettivamente ad \u00c9taples (1492), Senlis (1493) e a Barcellona (1493). Questi tre trattati sgombrarono la via alla Francia di intraprendere le lunghe Guerre d'Italia (1494-1559), che diedero inizio alla Francia moderna.\nIl Rinascimento francese.\nNonostante il rapido recupero economico e demografico dopo la peste nera del Trecento, gli sforzi francesi furono vanificati da una serie di conflitti, come le Guerre d'Italia (1494-1559), e dal maggior potere degli Asburgo in Europa.\nLudovico Sforza, cercando un alleato contro la Repubblica di Venezia, incoraggi\u00f2 Carlo VIII di Francia ad invadere l'Italia, con il pretesto della rivendicazione del trono del Regno di Napoli, all'epoca sotto controllo aragonese. Quando Ferdinando I di Napoli mor\u00ec nel 1494, Carlo invase la penisola. Per diversi mesi, le armate francesi si spostarono in Italia indisturbate, poich\u00e9 gli eserciti dei condottieri degli staterelli italiani non furono in grado di resistere. Il saccheggio di Napoli provoc\u00f2 una reazione e, contro esse, venne formata la Lega di Venezia. Le truppe italiane sconfissero quelle francesi nella battaglia di Fornovo, obbligando cos\u00ec Carlo VIII a tornarsene in Francia. Ludovico Sforza, avendo tradito i francesi a Fornovo, conserv\u00f2 il suo trono fino al 1499, quando il successore di Carlo VIII, Luigi XII di Francia, invase la Lombardia e assedi\u00f2 Milano.\nNel 1500 Luigi XII, avendo raggiunto un accordo con Ferdinando II di Aragona per dividere Napoli, marci\u00f2 verso sud da Milano. Nel 1502, le armate francesi e aragonesi alleate presero controllo del regno meridionale, ma l'accordo dur\u00f2 poco e si arriv\u00f2 a una nuova guerra tra Luigi e Ferdinando. Nel 1503, Luigi, essendo stato sconfitto nella Battaglia di Cerignola e nella Battaglia del Garigliano, fu obbligato ad abbandonare Napoli, che venne lasciata al controllo del vicer\u00e9 spagnolo Ramon de Cardona. Le armate francesi sotto il comando di Gaston de Foix inflissero agli spagnoli una travolgente sconfitta nella battaglia di Ravenna nel 1512, ma Foix venne ucciso durante la battaglia e i francesi furono costretti a lasciare l'Italia; intanto gli svizzeri invasero Milano e rimisero sul trono Massimiliano Sforza. La Lega Santa fu vittoriosa, ma si divise ben presto; nel 1513 Venezia si alle\u00f2 con la Francia, accordandosi sulla spartizione della Lombardia.\nLuigi comand\u00f2 un'altra invasione di Milano, ma venne sconfitto nella Battaglia di Novara, alla quale seguirono una serie di vittorie per la Lega Santa, nelle quali le armate francesi, veneziane, e scozzesi vennero irrimediabilmente sconfitte. Comunque la morte di Papa Giulio II lasci\u00f2 la Lega senza una leadership, e quando il successore di Luigi, Francesco I, sconfisse gli svizzeri nella Marignano nel 1515, la Lega collass\u00f2, e nei trattati di Noyon e Brussels, abbandonarono alla Francia e a Venezia l'Italia del Nord.\nL'ascesa di Carlo di Spagna al trono imperiale, una posizione alla quale anche Francesco I mirava, port\u00f2 al collasso le relazioni tra la Francia e gli Asburgo. Nel 1519, un'invasione spagnola nella Navarra, nominalmente feudo francese, diede il pretesto a Francesco di iniziare la guerra; cos\u00ec armate francesi strariparono in Italia ed iniziarono una campagna per scacciare Carlo da Napoli. I francesi, tuttavia, vennero opposti efficacemente dalle tattiche dei tercios spagnoli e subirono una serie di rovinose sconfitte alla Bicocca e sulla Sesia contro le truppe spagnole sotto il comando di Fernando d'Avalos. Con Milano minacciata, Francesco port\u00f2 un'armata in Lombardia nel 1525, solo per venire battuto e catturato nella Battaglia di Pavia; imprigionato a Madrid, Francesco fu obbligato ad accettare molte concessioni sui suoi territori italiani nel \"Trattato di Madrid\" (1526).\nL'inconcludente guerra tra Carlo e Francesco inizi\u00f2 con la morte di Francesco Maria Sforza, duca diMilano. Quando il figlio di Carlo Filippo eredit\u00f2 il ducato milanese, Francesco invase l'Italia, conquistando Torino, ma fall\u00ec la presa su Milano. In risposta, Carlo invase la Provenza, avanzando fino a Aix-en-Provence, ma torn\u00f2 in Spagna senza attaccare la citt\u00e0 fortificata di Avignone. La Tregua di Nizza mise fine alla guerra, lasciando Torino in mani francesi, ma senza aver fatto effettivi cambiamenti nella mappa d'Italia. Francesco, alleandosi con Solimano I dell'Impero Ottomano, lanci\u00f2 una invasione finale dell'Italia. Una flotta franco-ottomana conquist\u00f2 la citt\u00e0 di Nizza nell'agosto 1543. I francesi sconfissero l'esercito imperiale nella Battaglia di Ceresole nel 1544, ma non riuscirono a penetrare nella Lombardia. Carlo ed Enrico VIII d'Inghilterra procedettero per invadere la Francia meridionale, assediando Boulogne e Soissons. La mancanza di cooperazione tra gli eserciti inglesi e spagnoli, assieme alla cresciuta aggressivit\u00e0 degli attacchi ottomani, obbligarono Carlo ad abbandonare queste conquiste, venendo restaurato di fatto lo status quo ante.\nNel 1547, Enrico II di Francia, che succedette a Francesco I al trono, dichiar\u00f2 guerra contro Carlo con lo scopo di riconquistare l'Italia e di assicurare alla Francia il dominio sulle questioni europee. Un'offensiva in Lorena ebbe successo, ma il tentativo dell'invasione francese in Toscana nel 1553 fu bloccato nella Battaglia del Marciano. L'abdicazione di Carlo nel 1556 divise l'Impero Asburgico tra il figlio Filippo e il fratello Ferdinando, e lo spostamento della guerra nelle Fiandre, dove Filippo, insieme a Emmanuele Filiberto di Savoia, sconfissero i francesi a San Quintino. L'entrata in guerra dell'Inghilterra dopo di quell'anno, port\u00f2 alla conquista francese della citt\u00e0 di Calais, l'ultimo possedimento inglese nella terraferma francese, e le armate francesi puntellavano i possedimenti francesi nei Paesi Bassi; ma Enrico fu costretto ad accettare la Pace di Cateau-Cambr\u00e9sis, nella quale rinunciava a qualsiasi pretesa sull'Italia.\nGuerre di Religione.\nNon appena le guerre d'Italia finirono, la Francia fu coinvolta in una crisi interna con gravi conseguenze. Nonostante la conclusione di un Concordato tra la Francia e il Papato (1516), che garantiva alla corona la nomina dei vescovi, la Francia fu profondamente colpita dai tentativi della riforma protestante di rompere l'unit\u00e0 cattolica. Una crescente minoranza protestante su base urbana, gli Ugonotti, affrontarono la dura repressione all'epoca di re Enrico II. Dopo la morte di Enrico II durante un torneo, il paese venne retto dalla vedova Caterina de' Medici e dai suoi figli Francesco II, Carlo IX e Enrico III. La reazione cattolica comandata dal potente Francesco I di Guisa culmin\u00f2 nel massacro degli Ugonotti del 1572, il primo delle guerre di religione, durante la quale eserciti inglese, tedesco e spagnolo intervennero in una o nell'altra delle fazioni rivali. Contrari alla monarchia assoluta, gli Ugonotti teorizzavano il diritto di ribellione e la legittimit\u00e0 del tirannicidio.\nLe guerre di religione culminarono nella guerra dei tre Enrichi nella quale Enrico III assassin\u00f2 Enrico di Guisa, capo della Lega cattolica, appoggiata dagli spagnoli, e a sua volta il re venne ucciso. Dopo gli assassini di Enrico di Guisa ed Enrico Valois, il conflitto termin\u00f2 con l'ascesa al trono del protestante Enrico di Borbone e il suo susseguente abbandono del protestantesimo (espediente del 1592) effettiva nel 1593, la sua accettazione dalla maggior parte dell'establishment cattolico (1594) e dal Papa (1595), e la sua promulgazione del decreto di tolleranza, conosciuto come l'Editto di Nantes (1598), che garantiva libert\u00e0 di culto ed equit\u00e0 civile.\nLa Francia nel Sei-Settecento.\nLa pacificazione della Francia sotto Enrico IV fu un elemento essenziale per l'inizio dell'egemonia francese in Europa, sebbene alla sua morte avvenuta nel 1610, la reggenza di sua moglie Maria de' Medici sopport\u00f2 conflitti interni con le famiglie nobili. La Francia iniziava allora la sua espansione oltremare: i francesi iniziarono a commerciare in India e Madagascar, fondarono in America settentrionale la Nuova Francia e penetrarono nella regione dei Grandi Laghi e del Mississippi, crearono piantagioni nelle Indie occidentali ed estesero i loro contatti commerciali nel Levante ed allargarono la loro marina mercantile.\nIl figlio di Enrico IV Luigi XIII e il suo ministro (1624-1642) Richelieu, elaborarono una politica antitetica alla Spagna e all'imperatore germanico durante la guerra dei trent'anni (1618-1648). Dopo aver domato una rivolta degli Ugonotti spalleggiata dagli inglesi (1625-1628), la Francia intervenne direttamente (1635) nel conflitto prestando soccorso all'alleata (protestante) Svezia.\nDopo le morti del re e del cardinale, la Pace di Vestfalia (1648) assicur\u00f2 l'accettazione universale della frammentazione politica e religiosa della Germania, ma la reggenza di Anna d'Austria e del suo ministro cardinale Mazzarino conobbero una crescente rivolta conosciuta come la Fronda (1648-1653) che arriv\u00f2 a una guerra contro la Spagna (1653-1659). Il Trattato dei Pirenei (1659) formalizz\u00f2 l'annessione alla Francia (1642) del Rossiglione dopo il collasso della effimera Repubblica Catalana.\nDurante il regno di Luigi XIV (1643-1715), la Francia divenne la potenza dominante in Europa, grazie anche all'abilit\u00e0 diplomatica di Mazzarino (1642-1661), successore di Richelieu e alle politiche economiche di Colbert (1661-1683). Nuove guerre (la guerra di devoluzione 1667-1668 e la guerra franco-olandese 1672-1678) portarono ulteriori conquiste territori (l'Artois, le Fiandre occidentali e la contea di Borgogna, lasciata all'impero nel 1482), ma al prezzo della crescente opposizione delle potenze rivali.\nLa cultura francese fu egemone nell'Europa moderna. Nel primo Seicento, pittori francesi dovevano recarsi a Roma per sprovincializzarsi (Nicolas Poussin, Claude Lorrain), ma Simon Vouet port\u00f2 il gusto per il barocco, riassunto nella \"Acad\u00e9mie royale de peinture et de sculpture\", nei dipinti di Charles Le Brun e le sculture di Fran\u00e7ois Girardon. Con il \"Palais du Luxembourg\", il \"Ch\u00e2teau de Maisons\" e \"Vaux-le-Vicomte\", l'architettura francese venne ammirata all'estero anche prima della costruzione di Versailles o la colonnata del Louvre. Il salone della cultura parigina mise a punto gli standard del gusto a partire dagli anni Trenta, e con Pascal, Cartesio, Bayle, Corneille, Racine e Moli\u00e8re, la letteratura francese toccava la sua punta massima.\nMesso sul trono inglese Guglielmo d'Orange nel 1688, l'alleanza antifrancese del 1689 inaugur\u00f2 l'inizio di un secolo di conflitti ad intermittenza, nel quale la Gran Bretagna iniziava a giocare un ruolo importante, cercando in particolare di tenere la Francia fuori dai Paesi Bassi.\nLa battaglia di la Hougue (1692) fu quella decisiva nella guerra dei nove anni (1689-1697), nella quale venne affermata la supremazia della Royal Navy britannica.\nDopo la guerra dei nove anni, la Francia riusc\u00ec a prendere solo Haiti. La guerra di successione spagnola (1701-1713) fin\u00ec con lo sfacelo del sogno di Luigi XIV di un impero Franco-Spagnolo dei Borboni: i due conflitti esaurirono le forze francesi, tra l'altro gi\u00e0 indebolite dai cattivi raccolti degli anni novanta e del 1709, oltre che perdita della manodopera specializzata di fede ugonotta conseguente alla revoca (1685) dell'Editto di Nantes.\nIl regno di Luigi XV (1715-1774) vide inizialmente un ritorno alla pace e alla prosperit\u00e0 sotto la reggenza di Filippo d'Orl\u00e9ans (1715-1723), di cui politiche vennero seguite anche dal primo ministro Andr\u00e9-Hercule de Fleury (1726-1743), Nuovo guerre di successione contro l'Impero (1733-1735 e 1740-1748) vennero combattute in Europa orientale. L'alleanza con gli Asburgo, tradizionali nemici, (la \"rivoluzione diplomatica\" del 1756) in contrapposizione alla Gran Bretagna e alla Prussia, potenze emergenti, portarono alla costosa e fallimentare guerra dei Sette anni (1756-1763). \nCon il governo profondamente in debito, Luigi XVI permise le riforme radicali di Turgot e Malesherbes, ma la disaffezione dei nobili portarono alle dimissioni di Turgot e di Malesherbes 1776. Jacques Necker li rimpiazz\u00f2. Luigi sostenne la rivoluzione americana dal 1778, ma nel Trattato di Parigi del 1783, i francesi guadagnarono poco, tranne che un ovvio aumento del debito, e il governo fu costretto giocoforza ad aumentare le tasse (come la \"vingti\u00e8me\") e i prestiti. Necker si dimise nel 1781, per essere sostituito temporaneamente da Calonne e da Brienne, ma ritorn\u00f2 nel 1788. \nAll'epoca della Rivoluzione francese del 1789, la Francia era in una profonda crisi istituzionale e finanziaria, ma gli ideali dell'Illuminismo iniziarono ad entrare nella societ\u00e0 pi\u00f9 colta.\nIl 21 settembre 1792 la monarchia francese venne effettivamente abolita con la proclamazione della repubblica.\nMonarchi.\nDopo Carlo VIII l'Affabile, l'ultimo re Valois, altri tre rami dei Capetingi regnarono in Francia fino alla caduta dell\"'Ancien R\u00e9gime\" nel 1792:\nValois-Orl\u00e9ans (1498-1515)\nValois-Angoul\u00eame (1515-1589)\nBorboni (1589-1792)"}
{"id": "2074556", "revid": "767487", "url": "https://it.wikipedia.org/wiki?curid=2074556", "title": "Gilberto Mazzi", "text": "Biografia.\nAlla prima \"Gara nazionale per gli artisti della canzone\" bandita dall'EIAR nell'ottobre 1938, il ventinovenne Mazzi si classifica tra i quattordici vincitori prendendo parte, il 18 gennaio 1939, con le orchestre di Angelini, Barzizza e Tito Petralia alla loro prima trasmissione radiofonica.\nDotato di una voce intonata e gradevole, Gilberto Mazzi inizia una carriera da cantante il cui punto pi\u00f9 alto coincide con il grande successo della canzone \"Mille lire al mese\", che lo conduce poi a partecipare a numerosi spettacoli di variet\u00e0, fra cui \"Non c'\u00e8 radio senza spine\" (1940), \"Clan\" (1941).\nNel 1948 entra a far parte della Compagnia del Teatro Comico Musicale di Roma della Rai, suoi compagni sono Isa Bellini, Wanda Tettoni, Raffaele Pisu, Giusi Raspani Dandolo, ed altri, con la direzione di Riccardo Mantoni, producendo una grande quantit\u00e0 di spettacoli radiofonici per buona parte degli anni cinquanta.\nSuccessivamente viene richiesto anche dal cinema, dove viene utilizzato in modesti ruoli di caratterista. In un film degli anni sessanta si firma con lo pseudonimo Gilbert Mash. Attivo anche nel doppiaggio, ma in modo saltuario.\nIn televisione ha fatto parte del cast dello sceneggiato televisivo del 1962 diretto da Anton Giulio Majano \"Una tragedia americana\".\nNel 1968 ha recitato con il Quartetto Cetra in \"Non cantare, spara\".\nGilberto Mazzi \u00e8 morto nel 1978; \u00e8 stato sepolto nel Cimitero Flaminio di Roma."}
{"id": "2074557", "revid": "123054942", "url": "https://it.wikipedia.org/wiki?curid=2074557", "title": "Rai Pubblicit\u00e0", "text": "Rai Pubblicit\u00e0 (fino al 27 maggio 2013 Sipra), \u00e8 una societ\u00e0 per azioni italiana, concessionaria per la pubblicit\u00e0 sulla Rai.\nRai Pubblicit\u00e0 \u00e8 la concessionaria del gruppo Rai che gestisce in esclusiva la pubblicit\u00e0 su tutti i mezzi (radio, tv e web) e le piattaforme Rai. Accanto all'offerta radiotelevisiva, Rai Pubblicit\u00e0 \u00e8 inoltre presente nel circuito pubblicitario legato alle sale cinematografiche.\nStoria.\nFondazione Sipra.\nLa \"Societ\u00e0 italiana per la pubblicit\u00e0 radiofonica e anonima\" (in acronimo Sipra) venne fondata il 9 aprile 1926 come concessionaria di pubblicit\u00e0 del servizio radiofonico italiano URI, nato due anni prima. Tra gli azionisti vi erano la SIRAC, ditta costruttrice di apparecchi radio, la stessa URI, concessionaria esclusiva delle trasmissioni radiofoniche (diventer\u00e0 EIAR nel 1927 e RAI - Radio Audizioni Italiane nel 1944) e Arnoldo Mondadori, che ne divenne il primo presidente.\nNel 1931 l'intero capitale pass\u00f2 nelle mani della Societ\u00e0 idroelettrica piemontese (SIP). Nel 1933, in seguito alla crisi economica del 1929, l'IRI assunse il controllo della SIP e la Sipra da quel momento divenne a capitale pubblico. In quegli anni la Sipra espanse per la prima volta gli investimenti verso la carta stampata, acquisendo la concessione della pubblicit\u00e0 sul settimanale \u00abRadiorario\u00bb, peraltro edito dalla stessa EIAR.\nDopo la seconda guerra mondiale la Sipra si inser\u00ec nel settore del cinema con varie iniziative: istitu\u00ec la \u201cPalma d'oro\u201d per i film pubblicitari, ottenne la concessione della pubblicit\u00e0 per met\u00e0 delle sale cinematografiche italiane e acquis\u00ec la \"Publicitas\", societ\u00e0 che gestiva la pubblicit\u00e0 cinematografica in diapositive.\nL'atto di concessione da parte del Ministero delle poste disciplinava in modo rigido l'uso per la RAI degli spazi pubblicitari, che non potevano superare il tetto del 5% dell'intero tempo di palinsesto. Era diffuso il timore che un eccesso di pubblicit\u00e0 televisiva avrebbe potuto sottrarre risorse agli altri media (giornali, cinema, manifesti); inoltre la televisione era considerata come uno strumento con intenti principalmente informativi e pedagogici.\nIl 28 aprile 1949 la Sipra cambi\u00f2 nome in \"Societ\u00e0 italiana pubblicit\u00e0 per azioni\". Nel Dopoguerra la Rai possedeva il 30% del pacchetto azionario della Sipra insieme all'Iri, che ne deteneva il 70%. Nel 1973 la Rai acquis\u00ec la totalit\u00e0 delle azioni Sipra.\nCarosello e il minimo garantito.\nNel 1957 nasce \"Carosello\", il primo programma pubblicitario televisivo italiano, pietra miliare nella storia della comunicazione e della pubblicit\u00e0 in Italia che ottenne un grande successo per oltre vent'anni. Il successo di Carosello consolida il legame tra Sipra e la pubblicit\u00e0, che porta avanti l'attivit\u00e0 di concessionaria unica per la RAI.\nCarosello fu un prodotto unico e innovativo nel suo genere, che segn\u00f2 una pietra miliare nella storia della comunicazione italiana, tanto che nel 1971 venne presentato al MoMA di New York.\nLa Sipra si trov\u00f2 a detenere un notevole potere, quando, dopo il successo di \"Carosello\", l'offerta di spazi per la pubblicit\u00e0 televisiva era rimasta rigida, mentre da parte del mercato le richieste erano cresciute a dismisura.\nPerci\u00f2 la Sipra subordinava l'accettazione di nuovi clienti all'acquisto di \"pacchetti\", comprendenti anche la pubblicit\u00e0 su giornali. Fu pertanto in grado di offrire a quotidiani e riviste, spesso di partito, contratti con la clausola del minimo garantito che da osservatori indipendenti furono considerati una forma di condizionamento della vita politica. La Sipra ebbe tuttavia l'avvertenza di allargare questa tutela ad un arco abbastanza allargato di pubblicazioni di partito. Pertanto la contestazione di questa pratica avvenne solo da parte di gruppi ristretti.\nContemporaneamente la Sipra, infatti, aveva acquisito la concessione della pubblicit\u00e0 di decine di giornali con il sistema dei minimi garantiti alle testate, e dall'altra parte imponeva alle aziende che compravano spazi pubblicitari sulla RAI di comprare anche spazi pubblicitari sui giornali di cui era concessionaria. \nLa Sipra gestiva la pubblicit\u00e0 dei seguenti giornali e periodici di partito: \"Il popolo\" e \"La Discussione\" della DC; \"L'Unit\u00e0\", \"Paese Sera\" e \"Rinascita\" del PCI; l'\"Avanti!\", \"Il Lavoro\" e \"Mondoperaio\" del PSI, \"l'Umanit\u00e0\" del PSDI; \"L'Opinione\" e \"Ragionamenti\" del PLI. Era concessionaria anche di altri quotidiani, come l'\"Avvenire\", \"il Giornale nuovo\", \"Il manifesto\", la \"Gazzetta del Popolo\", il \"Corriere Mercantile\", \"L'Ora\", \"Tuttosport\". Vi erano poi i settimanali politici come \"Conquiste del lavoro\", \"Il Borghese\", \"Lavoro italiano\", \"Noi donne\", \"Rassegna sindacale\". I mensili sotto contratto con la Sipra erano \"Casabella\", \"Cosmopolitan\", \"Tuttocucina\", \"Tuttomoda\", \"Tuttouncinetto\".\nNel 1971 acquis\u00ec anche la raccolta pubblicitaria per i periodici del gruppo Rusconi.\nSul fronte della pubblicit\u00e0 e della comunicazione, Sipra istituisce nel 1963 il Centro di Documentazione a Torino (oggi Bibliomediateca e Centro Documentazione \"Dino Villani\"), focalizzato sulla pubblicit\u00e0 e sulla comunicazione d'impresa.\nGli anni ottanta e la TV commerciale.\nNel frattempo le sentenze della corte costituzionale del 1974 e del 1976 avevano aperto la strada alle emittenti locali. Questo permise alle aziende con una clientela geograficamente limitata (soprattutto di commercio diretto) di accedere alla pubblicit\u00e0 televisiva, mentre la Rai conservava il monopolio della pubblicit\u00e0 per i prodotti venduti su tutto il territorio nazionale.\nUn significativo cambiamento avvenne nel 1980, quando Publitalia '80, la concessionaria di Canale 5, cambi\u00f2 completamente le regole della raccolta pubblicitaria, rivolgendosi specialmente alle grandi imprese rappresentate da Centromarca: non poneva pi\u00f9 un tetto alle pubblicit\u00e0 trasmesse, ma al contrario chiedeva che gli inserzionisti s'impegnassero a garantire certi livelli d'investimento pubblicitario. In quell'anno, infatti, la situazione nel mondo della pubblicit\u00e0 televisiva si stava evolvendo con la nascita dei primi \"networks\" privati commerciali, Primarete Indipendente di Rizzoli e Canale 5 di Berlusconi.\nNegli anni ottanta la Sipra, attraverso la controllata Publicitas, gestiva la pubblicit\u00e0 anche di alcune reti private, come Cinquestelle, Rete A e Videomusic.\nNegli anni successivi, la concentrazione delle tre principali reti commerciali nelle mani del gruppo Fininvest, con l'acquisizione di notevoli introiti pubblicitari dovuti anche alla mancanza di vincoli a cui era soggetta la Rai, port\u00f2 come conseguenza l'abbandono da parte di Sipra della stampa e delle TV locali.\nIl vuoto legislativo fu colmato nel 1990 dalla cosiddetta legge Mamm\u00ec, promulgata con lo scopo di disciplinare il sistema radiotelevisivo pubblico e privato.\nNell'ottobre 2006, il Consiglio dei ministri, anche per ottemperare a precise indicazioni degli organi dell'Unione europea, ha approvato il disegno di legge presentato dal ministro Paolo Gentiloni come riforma della legge Gasparri, che regola l'emittenza radiotelevisiva, con l'introduzione di pi\u00f9 efficaci norme indirizzate a porre un limite antitrust per il mercato televisivo e a sciogliere il nodo centrale della ripartizione della pubblicit\u00e0 televisiva.\nRai Pubblicit\u00e0 oggi.\nOggi la societ\u00e0 gestisce in esclusiva la pubblicit\u00e0 sulle reti televisive Rai. Ha inoltre la gestione della pubblicit\u00e0 dei principali circuiti cinematografici in Italia.\n\u00c8 rappresentante italiano del Cannes Lions International Advertising Festival, manifestazione internazionale dedicata al mondo pubblicitario, che premia campagne radio e televisive, spot, pubblicit\u00e0 online e siti web. Dal 1997 Sipra promuove inoltre il concorso annuale \"I Giovani Leoni\", con cui vengono premiate le migliori campagne pubblicitarie realizzate da giovani al di sotto dei 30 anni.\nHa inoltre creato Radiofestival, premio che, dal 1992, si rivolge alla pubblicit\u00e0 radiofonica, coinvolgendo nelle votazioni anche i radioascoltatori.\nDal 6 maggio 2013 la Sipra ha prodotto il programma televisivo \"Carosello Reloaded\", in onda su Rai 1, creato allo scopo di raccogliere l'eredit\u00e0 di \"Carosello\".\nDal 27 maggio 2013 la Sipra ha cambiato ragione sociale in Rai Pubblicit\u00e0.\nSedi.\nRai Pubblicit\u00e0 ha sede legale in Torino e sedi operative in varie citt\u00e0:\nMezzi di comunicazione.\nAttualmente Rai Pubblicit\u00e0 \u00e8 la concessionaria per la pubblicit\u00e0 di:\nAltri.\nRai Pubblicit\u00e0 coordina inoltre la pubblicit\u00e0 di:"}
{"id": "2074561", "revid": "339392", "url": "https://it.wikipedia.org/wiki?curid=2074561", "title": "Francisco Ferrer y Guardia", "text": ""}
{"id": "2074564", "revid": "745179", "url": "https://it.wikipedia.org/wiki?curid=2074564", "title": "Marina vecchia", "text": ""}
{"id": "2074571", "revid": "155613", "url": "https://it.wikipedia.org/wiki?curid=2074571", "title": "Titina de Filippo", "text": ""}
{"id": "2074573", "revid": "287204", "url": "https://it.wikipedia.org/wiki?curid=2074573", "title": "Japan Soccer League 1967", "text": "La stagione 1967 \u00e8 stata la terza edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nIl precampionato, caratterizzato dall'assenza di modifiche dal punto di vista regolamentare, vide lo Yanmar Diesel e il Mitsubishi Heavy Industries includere nella propria rosa, rispettivamente, Takaji Mori e Kunishige Kamamoto, assunti nelle rispettive aziende dopo essersi messi in evidenza nella precedente edizione della Coppa dell'Imperatore nella squadra dell'Universit\u00e0 di Waseda.\nIl campionato.\nLa prima giornata del campionato fu fissata per il 9 aprile 1967: la partenza fu nuovamente del Toyo Kogyo che, tallonato dal Furukawa Electric, riusc\u00ec ad arrivare all'11 giugno, ultima giornata del girone di andata, con due punti di vantaggio sui rivali (sconfitti per 4-2 nello scontro diretto). Nella seconda parte del torneo, svoltasi tra il 15 ottobre e il 26 novembre, il pareggio tra Toyo Kogyo e Furukawa Electric lanci\u00f2 definitivamente la capolista verso il terzo titolo consecutivo.\nLa bagarre per l'assegnazione dei posti validi per l'accesso in Coppa dell'Imperatore fu rivoluzionata dalla rinuncia alla partecipazione di alcuni club: l'accesso fu quindi ottenuto dal Mitsubishi Heavy Industries, qualificatosi sul campo in virt\u00f9 del terzo posto finale, da uno Yanmar Diesel mai entrato in lotta per l'obiettivo e dall'esordiente Nippon Kokan. Quest'ultima squadra, classificatasi in una posizione valida per l'accesso agli spareggi interdivisionali, riusc\u00ec ad ottenere la salvezza in massima serie grazie alla regola che prevedeva, in caso di parit\u00e0, la permanenza delle due contendenti nelle rispettive serie. Non evit\u00f2 la retrocessione il Toyoda Automated Loom Works, che riport\u00f2 due nette sconfitte contro il Nagoya Bank.\nClassifica finale.\nLegenda:\nNote:"}
{"id": "2074576", "revid": "129019", "url": "https://it.wikipedia.org/wiki?curid=2074576", "title": "Castello di Montju\u00efc", "text": ""}
{"id": "2074577", "revid": "28592", "url": "https://it.wikipedia.org/wiki?curid=2074577", "title": "Isola di Ki\u017ej", "text": ""}
{"id": "2074578", "revid": "121339704", "url": "https://it.wikipedia.org/wiki?curid=2074578", "title": "Ricorso per cassazione (ordinamento penale italiano)", "text": "Il ricorso per cassazione, nel processo penale, un mezzo di impugnazione ordinario, costituzionalmente previsto avverso i provvedimenti limitativi della libert\u00e0 personale ed esperibile negli altri casi previsti dal codice di procedura penale.\nCaratteristiche e disciplina.\nPrevisto dall'art. 111 della Costituzione e dagli articoli 606 e seguenti del codice di procedura penale, anche nel ramo penalistico dell'ordinamento italiano, \u00e8 un mezzo di impugnazione ordinario tramite il quale l'impugnante lamenta un errore di diritto compiuto dal giudice nell'applicazione delle norme di diritto sostanziale (cosiddetto \"error in iudicando\") o di diritto processuale (\"error in procedendo\").\nLegittimata a ricorrere \u00e8 la parte che vi abbia interesse, vale a dire che si dolga di un provvedimento sfavorevole.\nPossono conseguentemente ricorrere le parti necessarie: imputato (a mezzo di difensore abilitato al patrocinio avanti le giurisdizioni superiori) e pubblico ministero. Possono altres\u00ec proporre ricorso le parti eventuali ritualmente costituite: parte civile, civilmente responsabile, civilmente obbligato per la pena pecuniaria.\nA differenza dell'altro giudizio d'impugnazione, quello d'appello dove il giudice ha, salvo alcuni limiti, i poteri cognitivi del giudice di primo grado, i giudici della Cassazione possono decidere soltanto nell'ambito dei motivi palesati dal ricorrente. Questo perch\u00e9 il giudizio della Cassazione verte sulla fondatezza di tali motivi che devono corrispondere alle ipotesi tassativamente previste dall'art. 606 c.p.p.\nMotivi.\nSi pu\u00f2 impugnare ricorrendo in Cassazione solo per i motivi e i casi tassativamente previsti dall'art.606 c.p.p.\nL'art.606 fornisce un ampio elenco dei motivi tassativamente previsti per ricorrere in Cassazione:\nEccesso di potere.\nLa lettera A dell'articolo dedicato ai motivi di ricorso disciplina ogni caso di eccesso di potere. Questa concisa previsione normativa raggruppa in realt\u00e0 molte ipotesi diverse. L'eccesso di potere infatti si realizza innanzitutto quando il giudice penale esercita poteri riservati ad altri organi: rientrano in questi casi l'applicazione analogica di una norma penale per un fatto non previsto dalla legge espressamente come reato o lo \"straripamento\" nell'applicare sanzioni di tipo amministrativo (revoche di licenze et similia).\nL'altro caso \u00e8 quando il giudice decida con poteri che non sono stati attribuiti a nessun organo dello Stato, quindi di fatto inesistenti o riservati ad Autorit\u00e0 straniere.\n\"Error in iudicando\".\nL'\"error in iudicando\" per eccellenza, anche se pu\u00f2 essere considerato tale pure il motivo suesposto alla lettera A, \u00e8 previsto dalla lettera B del 606:\nDa notare che inosservanza ed erronea applicazione non sono sinonimi pleonastici, ma due previsioni differenti: nel primo caso c'\u00e8 una mancanza totale dell'applicazione della legge penale, nel secondo l'applicazione si ritiene non corretta o non conforme all'ordinamento.\nQuesto errore pu\u00f2 riguardare leggi penali ma non solo, anche leggi extrapenali che integrano le norme penali (le cosiddette leggi penali in bianco, previsioni normative che rimandano ad istituti di diritto civile o amministrativo). Il caso di scuola \u00e8 il ricorso in Cassazione per un'imputazione di furto dove non si discute l'esecuzione materiale del fatto, quanto il titolo dell'imputato in realt\u00e0 proprietario del bene, facendo leva quindi su aspetti civilistici.\n\"Error in procedendo\".\nL'\"error in procedendo\", ovvero l'errore da parte dell'organo giudicante nell'applicazione o nel non aver rilevato cause di nullit\u00e0, inutilizzabilit\u00e0, ammibissibilit\u00e0 o decadenza relative a certi atti o elementi del processo. Poco da aggiungere alla perentoria disposizione della lettera c), se non precisare che non tutti gli \"errores in procedendo\" giustificano il ricorso in Cassazione, ma soltanto quelli relativi alle quattro ipotesi considerate ed elencate dalla norma. Non giustificano il ricorso in Cassazione quindi altre situazioni come la mera irregolarit\u00e0.\nMancata assunzione di una prova decisiva.\nInsieme alla lettera e) dell'articolo, \u00e8 una delle due ipotesi in cui la Cassazione entra anche nel merito della vicenda e non solo nelle questioni di diritto. Il potere cognitivo \u00e8 piuttosto ristretto, in quanto la Suprema Corte deve soltanto compiere un giudizio sull'effettiva decisivit\u00e0 della prova, ovvero la sua capacit\u00e0 di incidere sul giudizio finale in modo da poter effettivamente portarlo ad un esito differente. La prova stessa poi, deve essere stata ritualmente richiesta dalla parte, dal 2006 anche nell'istruzione dibattimentale, e non ammessa dall'organo giudicante.\nCarenza o manifesta illogicit\u00e0 della motivazione.\nIl pi\u00f9 particolare e controverso dei motivi di ricorso, dato che presuppone un potere di cognizione della Suprema Corte ma non ne indica il metro. Modificato nel 2006, con l'aggiunta della precisazione \"ovvero da altri atti del processo specificatamente indicati\", questa previsione ha sempre creato notevoli dubbi sull'effettivo potere cognitivo della Suprema Corte, se potesse cio\u00e8 quest'ultima superare il parametro dell'art.606 e valutare alla stregua di altre disposizioni.\nA rendere pi\u00f9 complicata la situazione \u00e8 l'art.546 c.p.p., che pone l'obbligo della motivazione della sentenza pena nullit\u00e0 della stessa, obbligo che non si esaurisce nella sola esistenza di una forma di motivazione ma anche al suo interno delle ragioni che hanno portato il giudice ad escludere delle prove, ammetterne delle altre e a giudicare secondo certi canoni.\nA chiarire ulteriormente questa situazione \u00e8 intervenuta una sentenza della stessa Corte Suprema a Sezioni Unite, emanata il 26 febbraio 1991, la quale ha tracciato un confine logico ovvio, rimarcando anche le intenzioni originarie del legislatore, che nel progetto preliminare delineava presente la omissione della motivazione \u00abanche dalla mancanza di singoli momenti esplicativi\u00bb, ma ponendo un decisivo parametro di chiusura, ovvero che il vizio risulti \u00abdal testo del provvedimentto impugnato; occorre cio\u00e8 che l'omissione appaia tale nello stesso sviluppo logico del provvedimento e non nella diversa prospettiva addotta dal ricorrente\u00bb.\nSecondo la Corte Suprema il ricorso \u00e8 pertanto effettuabile soltanto qualora tutte le nullit\u00e0 relative alla motivazione siano riconducibili all'ipotesi dell'art.606, ovvero che la mancanza di motivazione sia desumibile dal testo del provvedimento e, dal 2006, da un atto del processo che abbia contribuito a formare la sentenza. Su quest'ultima aggiunta va precisato che l'atto contestato dall'impugnante per nullit\u00e0 di vizio della motivazione va comunque rapportato alla sentenza, in quanto la nullit\u00e0 degli atti del processo \u00e8 prevista espressamente dalla lettera c) dell'art.606 comma 1. Non considerare questo particolare regime porterebbe a far contrastare l'art.569 (ricorso per \"saltum\") che non permette il ricorso immediato in Cassazione per i motivi d) ed e) del 606, convertendo il ricorso in Appello. Paradossalmente un ricorso per carenza di motivazione in un atto del processo sarebbe a quel punto plausibile nel ricorso per saltum utilizzando la lettera c), vanificando gli sforzi del legislatore di lasciare i problemi di merito ai primi due gradi di giudizio.\nUna situazione particolare si crea quando la sentenza sia logica ma smentita totalmente dagli atti del processo. Questo avviene in tre ipotesi: una condanna con prova inesistente, una condanna con prova travisata, una condanna con mancata valutazione di una prova indicata dalla parte. La prima ipotesi rientra agevolmente richiamando la violazione di norma processuale. Caso emblematico \u00e8 quello dell'acquisizione di prove vietate o in ammissibili, per le quali l'art.191 c.p.p. le rende inutilizzabili e come se fossero inesistenti. Il terzo caso \u00e8 oggi previsto dalla lettera e) come modificata nel 2006, visto che sono stati inclusi anche gli atti del processo. Pi\u00f9 problematico \u00e8 il secondo caso, quello del travisamento della prova. Non si pu\u00f2 parlare di travisamento in modo unitario, potendo esserci un travisamento degli atti, con richiamo ad uno o pi\u00f9 atti processuali inesistenti, o un travisamento delle risultanze, nel qual caso l'atto esiste ma il suo significato probatorio viene completamente o in parte stravolto da un errato apprezzamento del giudice. La prima situazione \u00e8 in realt\u00e0 una peculiarit\u00e0 del primo caso gi\u00e0 visto (prova inesistente o assunta irregolarmente), mentre la seconda ha creato notevoli problemi di incostituzionalit\u00e0, essendo fino al 2006 non impugnabile un provvedimento se il travisamento non fosse espressamente inserito nel testo della decisione.\nProcedimento.\nPredibattimento.\nIl ricorso pu\u00f2 essere presentato da una parte o da un suo difensore, che deve essere iscritto ad un albo speciale predisposto dalla Corte stessa. In mancanza viene nominato uno d'ufficio.\nDopo l'avvenuta impugnazione, il Presidente della Cassazione assegna il ricorso ad una delle sei sezioni della Corte a seconda della materia e di altri criteri stabiliti dall'ordinamento giudiziario. Se rileva l'inammissibilit\u00e0 del ricorso, lo assegna alla Settima Sezione Penale, cosiddetta \"Sezione Filtro\", composta dai magistrati di Cassazione delle altre Sezioni Penali che vi si alternano a rotazione biennale. Entro 30 giorni la sezione adita si riunisce in camera di consiglio e decide se effettivamente esiste la causa evidenziata dal Presidente. In mancanza rimette gli atti a quest'ultimo.\nLa Cassazione si riunisce, come in civile, a \"Sezioni Unite\" quando deve decidere una questione sulla quale esistono pronunce contrastanti della Corte di Cassazione stessa o per questioni di importanza rilevante.\nDecisioni in camera di consiglio.\nIl rito camerale di Cassazione \u00e8 previsto dall'art.611 c.p.p.\nIl richiamo negativo all'art.442 riguarda i casi di giudizio abbreviato.\nDibattimento.\nQualora non si proceda in camera di consiglio, l'art.614 prevede l'ovvia fase dibattimentale. Non ci sono particolarit\u00e0 da sottolineare rispetto alle omologhe fasi di grado inferiore, come stabilisce lo stesso articolo al comma 1\u00b0. Una delle deroghe pi\u00f9 importanti \u00e8 la non necessaria comparizione delle parti private, sostituibili dai loro difensori.\nNon esiste un'istruzione dibattimentale, dato che la Cassazione non ha una \"cognitio facti e gestis\" e, pertanto, non \u00e8 neanche necessario un intervento diretto dei difensori.\nSentenze e provvedimenti.\nParticolare del giudizio di Cassazione \u00e8 che la sentenza non viene emanata dopo la chiusura del dibattimento, ma subito dopo il termine dell'udienza pubblica. Tuttavia il presidente pu\u00f2 decidere di differire la deliberazione ad un'udienza successiva se le questioni sono numerose o particolarmente importanti e complesse.\nSostanzialmente, sono quattro i tipi di sentenza che la Corte pu\u00f2 emettere:\n\u00c8 bene soffermarsi sulle sentenze di annullamento, in quanto pi\u00f9 complesse rispetto alle altre. L'annullamento pu\u00f2 essere con rinvio in appello o senza rinvio.\nSenza rinvio, l'annullamento \u00e8 previsto dall'art.620 c.p.p. per ben 10 situazioni, oltre ad altri richiami previsti dalla legge:\na) qualora il fatto non \u00e8 previsto dalla legge come reato, se il reato \u00e8 estinto o l'azione penale non doveva essere esercitata. Questa parte del 620 \u00e8 stata oggetto di vivace dibattito, in quanto coincidente in buona parte con l'art.129 c.p.p. (\"In ogni stato e grado del processo, il giudice, il quale riconosce che il fatto non sussiste o che l'imputato non lo ha commesso o che il fatto non costituisce reato o non \u00e8 previsto dalla legge come reato ovvero che il reato \u00e8 estinto o che manca una condizione di procedibilit\u00e0, lo dichiara di ufficio con sentenza\") e si \u00e8 sostenuto come potesse il 620 comma 1\u00b0 lettera A essere una limitazione del 129 al fine di limitare la \"cognitio causae\" limitando i poteri della Corte ai soli casi previsti. L'illogicit\u00e0 di questo punto di vista sta nel fatto che comunque anche in vari casi dei quattro esempi fatti dal 620 la Corte avrebbe una \"cognitio causae\", apparendo evidente che si tratta soltanto di una semplificazione descrittiva simile alla successiva lettera l;\nb) \"se il reato non appartiene alla giurisdizione del giudice ordinario\", in perfetta sintonia con l'art.20 c.p.p. che pone questa nullit\u00e0 come rilevabile d'ufficio;\nc) \"se il provvedimento impugnato contiene disposizioni che eccedono i poteri della giurisdizione, limitatamente alle medesime\";\nd) \"se la decisione impugnata consiste in un provvedimento non consentito dalla legge\";\ne)\"se la sentenza \u00e8 nulla a norma e nei limiti dell'articolo 522 in relazione a un reato concorrente\"\nf) \"se la sentenza \u00e8 nulla a norma e nei limiti dell'articolo 522 in relazione a un fatto nuovo;\"\ng) \"se la condanna \u00e8 stata pronunciata per errore di persona\";\nh) \"se vi \u00e8 contraddizione fra la sentenza o l'ordinanza impugnata e un'altra anteriore concernente la stessa persona e il medesimo oggetto, pronunciata dallo stesso o da un altro giudice penale\", in ossequio al principio del ne bis in idem. Solitamente il giudice annulla la seconda sentenza oppure da esecuzione a quella meno grave.\ni) \"se la sentenza impugnata ha deciso in secondo grado su materia per la quale non \u00e8 ammesso l'appello\": in questo caso la Corte \u00e8 tenuta, oltre ad annullare senza rinvio, a convertire l'appello annullato in ricorso provvedendo al giudizio\nl) \"in ogni altro caso in cui la corte ritiene superfluo il rinvio ovvero pu\u00f2 essa medesima procedere alla determinazione della pena o dare i provvedimenti necessari\": disposizione piuttosto importante, perch\u00e9 stempera il tono delle lettere precedenti che ad una prima lettura sembrano tassative. In realt\u00e0 la lettera \"l\" stabilisce l'unico vero criterio per decidere se un annullamento vada integrato da rinvio o meno, ovvero l'\"inutilit\u00e0\" del rinvio stesso.\nGli effetti dell'annullamento senza rinvio sono disciplinati dall'art. 621 c.p.p.\nSi annulla invece con rinvio in tutti i casi residuali che esulano dall'art.620 e dall'art.622 (annullamento dei soli effetti civili). L'art.623 si limita a disciplinare i tribunali destinatari del rinvio:\nVanno evidenziati i poteri del giudice di rinvio, fortemente limitati dagli art.627 e 624.\nInnanzitutto il giudice di rinvio deve uniformarsi alla sentenza della Suprema Corte, non soltanto per le questioni affrontate esplicitamente dalla Cassazione ma anche per quelle che la stessa avrebbe dovuto esaminare. Alla stessa stregua il giudice di rinvio non pu\u00f2 dichiarare delle nullit\u00e0 assolute o cause di inammissibilit\u00e0 che poteva dichiarare la Corte stessa (art.627).\nQuestione pi\u00f9 delicata \u00e8 l'annullamento soltanto di alcune parti della sentenza, cos\u00ec disciplinata:\n\u00c8 questione dibattuta in dottrina se la parola \"parti\" sia riferita ai capi soltanto della sentenza o ai vari punti: \u00e8 ormai pacifico che non riguardi solo i capi ma tutti i punti, anche grazie all'avallo del secondo comma dello stesso articolo:\nPi\u00f9 dibattuta invece la questione se i punti non annullati siano un giudicato o meno. Alcune autorevoli opinioni, come quella di Cordero, Costa e Manzini, ritengono che le parti non annullate nella sentenza non acquisiscano la natura di giudicato, ma che restino soltanto precluse e successive impugnazioni e dissertazioni, questo perch\u00e9 un giudicato presuppone che il merito sia accertato completamente e indiscutibilmente, anche e soprattutto per il principio del \"favor rei\". Di diversa opinione chi ritiene che esista nel nostro ordinamento il cosiddetto \"giudicato sulla questione\", come Lozzi, che partendo dallo stesso art.624 comma 1\u00b0, che parla di \"autorit\u00e0 di cosa giudicata\", contesta anche il principio del \"favor rei\", che incontra un grosso limite proprio nel giudicato stesso. Molto vicina a questa impostazione \u00e8 anche una sentenza della Corte di Cassazione che testualmente indica con il termine parti della sentenza \"\u00abqualsiasi statuzione avente una sua autonomia giuridico-concettuale e, quindi, non solo alle decisioni che concludono il giudizio in relazione ad un determinato capo di imputazione ma anche a quelle che nell'ambito di una stessa contestazione individuano aspetti non pi\u00f9 suscettibili di riesame: anche in relazione a questi ultimi la decisione adottata, bench\u00e9 non ancora eseguibile, acquista autorit\u00e0 di cosa giudicata, quale che sia l'ampiezza del suo contenuto.\u00bb\"\nIl giudice di rinvio non pu\u00f2 giudicare sulle parti non annullate salvo nel caso non siano strettamente connesse a quelle annullate: serve un nesso di casualit\u00e0.\nDa notare che il giudizio di rinvio estende i suoi benefici anche ai coimputati non impugnanti e pu\u00f2 avviare una fase istruttoria molto pi\u00f9 ampia del comune appello.\nRicorso per \"saltum\".\n\u00c8 previsto, come in civile, il ricorso \"per saltum\", ovvero dal primo grado direttamente in Cassazione. Questa previsione \u00e8 contenuta nell'art.569:\nSe l'altra parte ha proposto appello, ex art.580 il ricorso si converte in appello, salvo che l'appellante non decida di ricorrere in Cassazione entro 15 giorni dall'avvenuta notifica del ricorso, rinunciando quindi al grado d'appello.\nNon si pu\u00f2 ricorrere \"per saltum\" per i motivi alle lettere d) ed e) dell'art.606, ovvero per prove non ammesse in giudizi di grado inferiore e per illogicit\u00e0 o motivazione carente nella sentenza. Questo perch\u00e9 la Cassazione ha potere cognitivo di merito ristrettissimo."}
{"id": "2074584", "revid": "104458", "url": "https://it.wikipedia.org/wiki?curid=2074584", "title": "Vagoti", "text": "I Vagoti furono una delle trib\u00f9 germaniche , che la posizionava in Scandza. Sono state avanzate numerose ipotesi circa la loro esatta identit\u00e0, tra cui possibili associazioni con i Geati di Vikbolandet e con i Gotlander.\n i termini tedeschi e Germania in lituano e in lettone (\"Germania\": in lituano \"Vokietija\", in lettone \"V\u0101cija\"; \"tedeschi\": in lituano \"vokie\u010diai\", in lettone \"v\u0101cie\u0161i\") derivano dal nome dei Vagoti, \"*V\u0101k(ia)-goth\". i toponimi finlandese ed estone dell'isola di Gotland, rispettivamente \"Vuojonmaa\" e \"Ojamaa\" (con \"maa\" = terra)."}
{"id": "2074585", "revid": "287204", "url": "https://it.wikipedia.org/wiki?curid=2074585", "title": "Japan Soccer League 1968", "text": "La stagione 1968 \u00e8 stata la quarta edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nNel precampionato, il torneo non sub\u00ec nessuna modifica di rilievo in termini di regolamenti a parte la qualificazione, per la squadra vincitrice, alla seconda edizione del campionato d'Asia per club.\nIl campionato.\nLa prima gara del campionato si gioc\u00f2 il 13 aprile: a mettersi in evidenza fu il Toyo Kogyo, che arriv\u00f2 al 23 giugno (data in cui era programmata l'ultima gara del girone di andata) in testa alla classifica, inseguito da uno Yanmar Diesel in crescita (al termine della stagione Kunishige Kamamoto vincer\u00e0 per la prima volta il titolo di capocannoniere del torneo) e capace di prevalere nello scontro diretto. Durante il girone di ritorno, giocato tra il 9 novembre e il 22 dicembre, le due principali pretendenti al titolo totalizzarono nove punti consentendo al Toyo Kogyo di fregiarsi del quarto titolo consecutivo e di potersi qualificare al campionato d'Asia per club.\nMolto pi\u00f9 accesa fu la lotta per l'assegnazione dei posti validi in Coppa dell'Imperatore: qualificatisi da tempo Toyo Kogyo e Yanmar Diesel, sfoderando nel girone di ritorno un rendimento da capolista il Mitsubishi Heavy Industries ottenne la qualificazione per il torneo nazionale, mentre lo Yawata Steel raggiunse il Furukawa Electric grazie alla vittoria nello scontro diretto, risultando quarto grazie alla migliore differenza reti. Sul fondo della classifica, il Nagoya Bank ottenne la sua prima salvezza sul campo; vincendo i play-off si misero al riparo dalla retrocessione l'Hitachi Head Office e il Nippon Kokan, che per il secondo anno consecutivo benefici\u00f2 della regola che prevedeva, in caso di parit\u00e0, la permanenza di entrambe le contendenti nella rispettiva serie."}
{"id": "2074588", "revid": "767487", "url": "https://it.wikipedia.org/wiki?curid=2074588", "title": "Bernhard Klodt", "text": "Carriera.\nKlodt inizi\u00f2 a giocare con l'Horst-Emscher, squadra della sua citt\u00e0 natale, prima di passare nel 1950 allo , con cui vinse un campionato tedesco occidentale e dove chiuse la carriera nel 1962.\nConta 19 presenze e 3 gol con la Nazionale tedesca occidentale, con cui esord\u00ec il 22 novembre 1950 contro la Svizzera (1-0).\nFece parte della selezione che vinse i Mondiali nel 1954, dove disput\u00f2 2 partite, e di quella giunta quarta nel 1958, dove gioc\u00f2 altre 2 gare.\nCon lo Schalke 04 disput\u00f2, inoltre, il torneo del 1956 per la Coppa Grasshoppers, segnando un gol nella partita del 3 ottobre."}
{"id": "2074591", "revid": "124083497", "url": "https://it.wikipedia.org/wiki?curid=2074591", "title": "Gigio D'Ambrosio", "text": "Biografia.\nMilanese d'adozione, Luigi inizia giovanissimo a lavorare nel mondo della radio: verso la fine del 1975 all'et\u00e0 di 16 anni entra a far parte della neonata \"Radio Milano International\" \"(One O One)\", e da quel periodo inizia a condurre programmi serali. Alla fine degli anni settanta comincia ad assumere responsabilit\u00e0 sui contenuti; nel 1981, oltre a continuare la conduzione dei programmi, diventa direttore artistico della radio.\nNello stesso periodo inizia a presentare \"American Top 40\", la classifica di Billboard dei singoli pi\u00f9 venduti negli Stati Uniti. Si tratta di un Format radiofonico internazionale di propriet\u00e0 della ABC Radio. D'Ambrosio, scelto dagli americani per l'edizione italiana, conduce il programma per oltre 20 anni.\nNel 1982 inizia una collaborazione che durer\u00e0 per diversi anni come consulente musicale del neonato canale televisivo Canale 5. Qualche anno dopo, nel 1986 \u00e8 programmista regista di \"Disco Ring\", programma musicale della RAI.\nDal 1987, parallelamente alla direzione artistica di \"Radio 101 - ONE O ONE\", inizia la carriera di speaker e doppiatore, a tutt'oggi sua principale attivit\u00e0.\nNel 1990 fonda Radio RockFM, emittente milanese e \"sorella minore\" di 101, in onda del nord Italia e che diventer\u00e0 famosa con l'avvento di Internet in tutta Italia. Radio RockFM cesser\u00e0 le trasmissioni 18 anni pi\u00f9 tardi, il 30 maggio 2008.\nNel 2001 conduce su LA7 oltre trecento puntate del quiz \"100%\" prodotto da Magnolia.\nNel 2005 interrompe la trentennale collaborazione con Radio 101 e torna ad occuparsi di produzione Tv in qualit\u00e0 di autore e produttore.\nDall'inizio del 2007 conduce programmi radiofonici su Radio 105 Classics.\nA luglio 2009 approda su RTL 102.5 con la conduzione del programma \"Non Stop News - weekend\". Da febbraio 2010 passa a condurre \"No problem - W l'Italia\" a fianco di Giorgia Surina sempre su RTL 102,5 il venerd\u00ec sabato e domenica tra le 11 e le 13. Da settembre 2010 affianca Alex Peroni prima nel programma del weekeend \"Music Drive\" e poi in \"The Flight\" in onda tutti i giorni alle 15. \nAttualmente conduce la \"Suite 102.5\" dalle 21 alle 23 insieme a Laura Ghislandi.\n\u00c8 membro della Commissione Giovani del Festival di Sanremo nelle edizioni del 2005, 2006, 2009, 2010 e 2011 e del gruppo di selezionatori dei precasting di X Factor nelle edizioni del 2011 e 2012; tutt'oggi prosegue nell'attivit\u00e0 di voce pubblicitaria e speaker di promo, documentari e programmi televisivi.\n\u00c8 inoltre la voce ufficiale dei promo di Mediaset Extra, TGcom24, Mediaset Italia e Mediaset Premium.\nDal 2017 \u00e8 anche \"la voce del muro\" al quiz preserale \"The Wall\".\n\u00c8 la voce fuori campo di Verissimo."}
{"id": "2074592", "revid": "767487", "url": "https://it.wikipedia.org/wiki?curid=2074592", "title": "Teresio Piana", "text": "Carriera.\nCresciuto nelle giovanili dell', dopo una presenza in Serie A si trasferisce in Liguria per militare in Serie C con e , con cui nella stagione 1939-1940 conquista la promozione fra i cadetti, con il decisivo apporto di 16 reti in 22 incontri disputati.\nResta a Savona anche nella stagione successiva, la migliore della storia per i liguri che giungono quarti sfiorando la promozione in massima serie. Nell'estate successiva si trasferisce al in Serie A.\nNel Livorno, dopo una stagione conclusa con una salvezza e 8 marcature personali, nella stagione 1942-1943 giunge a sfiorare la conquista dello scudetto (il Grande Torino supera i toscani sul filo di lana); risulta capocannoniere della squadra con 12 realizzazioni.\nDopo l'interruzione delle competizioni ufficiali, Piana torna ad Alessandria dove disputa il Campionato Alta Italia 1944. Nel 1945 disputa il Torneo Lombardo con il .\nNell'immediato dopo guerra \u00e8 in forza al con cui disputa alcune amichevoli, per poi tornare al con cui disputa l'anomalo campionato 1945-1946, in cui realizza 9 reti, come nella stagione successiva.\nResta a Livorno fino alla stagione 1948-1949, che vede i toscani chiudere all'ultimo posto, e Piana scendere in campo in 11 occasioni senza mai trovare la via del gol. Torna quindi a Savona dove chiude la carriera agonistica.\nIn carriera ha totalizzato complessivamente 109 presenze e 36 reti in Serie A."}
{"id": "2074593", "revid": "28592", "url": "https://it.wikipedia.org/wiki?curid=2074593", "title": "Rito cattolico", "text": ""}
{"id": "2074595", "revid": "287204", "url": "https://it.wikipedia.org/wiki?curid=2074595", "title": "Japan Soccer League 1969", "text": "La stagione 1969 \u00e8 stata la quinta edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nIl precampionato non vide particolari modifiche regolamentari del torneo, ad eccezione dell'eliminazione del posto valido alla qualificazione per il campionato d'Asia per club. A livello di club, lo Yanmar Diesel port\u00f2 in rosa Dorival Carlos Esteves, dipendente dello stabilimento brasiliano che divenne il primo giocatore straniero a militare nel campionato giapponese.\nIl campionato.\nLe prime battute del torneo, iniziato il 6 aprile 1969, videro dei tentennamenti da parte dei campioni in carica del Toyo Kogyo, che si lasciarono superare dal Mitsubishi Heavy Industries: tallonato dallo Yanmar Diesel, il club dell'omonima divisione della Mitsubishi perse un solo punto nello scontro diretto e arriv\u00f2 al 6 giugno, giorno della conclusione del girone di andata, con due punti di vantaggio sul club della Yanmar. Nella seconda parte del campionato (svoltasi tra il 5 settembre e il 30 novembre), lo Yanmar Diesel accus\u00f2 una brusca frenata lasciando il via libera al Mitsubishi Heavy Industries, che controll\u00f2 senza troppi patemi un tentativo di rimonta da parte del Toyo Kogyo e and\u00f2 a vincere il suo primo titolo nazionale interrompendo il dominio del club della Mazda.\nGrazie ad una media da alta classifica, il Furukawa Electric si garant\u00ec l'accesso in Coppa dell'Imperatore surclassando un Yanmar Diesel in crisi, che non raccolse se non due punti nella seconda parte del campionato. A fondo classifica, un pessimo girone di ritorno fece piombare il Nagoya Bank all'ultimo posto, seguito da un Hitachi Head Office cui non servirono gli otto punti totalizzati nel girone di ritorno per tirarsi fuori dalla zona calda: entrambe le squadre ottennero in seguito la salvezza imponendosi con una doppia vittoria nei play-off con le finaliste dell'All Japan Senior Football Championship."}
{"id": "2074599", "revid": "92723", "url": "https://it.wikipedia.org/wiki?curid=2074599", "title": "L'abate nero", "text": "L'abate nero (\"The Black Abbot\") \u00e8 un romanzo giallo di Edgar Wallace ambientato in Inghilterra negli anni 1920. \nTrama.\nLord Harry Alford \u00e8 il conte di Chelford, un piccolo paese a sud di Manchester. \nDa anni lord Alford persegue ossessivamente la ricerca del tesoro che un suo avo all'epoca dei Tudor avrebbe nascosto: mille verghe d'oro e la mitica ampolla contenente l'Acqua della vita donata da un sacerdote azteco a Cort\u00e9s.\nGli antichi documenti che studia Harry sembrano confermare la teoria per cui il tesoro dovrebbe trovarsi nella tenuta di Fossaway Manor.\nRichard Fallington Alford \u00e8 il fratellastro di Harry. \u00c8 lui, Dick, il reale amministratore della vasta tenuta agricola dei Chelford.\nI due fratelli non condividono solo lo stesso tetto, ma anche lo stesso amore. Infatti Richard \u00e8 innamorato di Leslie Gine, la fidanzata di Harry.\nRichard nega a s\u00e9 stesso l'evidenza a causa della lealt\u00e0 che lo lega al fratello: infatti Harry sta per fissare la data delle nozze con Leslie.\nArthur Gine, fratello e tutore di Leslie, \u00e8 un noto avvocato, titolare di un grosso studio della City londinese.\nAlle spalle dei Chelford si agitano oscure trame. \nLa quiete \u00e8 turbata dapprima dalla comparsa di miss Mary Wenner, la segretaria personale di Harry, allontanata rudemente da Richard qualche tempo prima perch\u00e9 sospettata di mirare ad un matrimonio di interesse.\nMiss Wenner non si arrende di fronte al fatto di aver perso l'occasione della sua vita ed \u00e8 convinta di poter arrivare al tesoro dei conti di Chelford. \nAnche Arthur Gine persegue i suoi interessi a discapito di Harry: ormai \u00e8 sull'orlo della bancarotta a causa dei debiti di gioco che hanno prosciugato il patrimonio in dote alla sorella. \nArthur vuole sfruttare il matrimonio imminente a proprio vantaggio facendo firmare a Lord Alford alcune cambiali.\nFabran Gilder, il capoufficio di Gine, ha un segreto: dietro gli allibratori con cui Arthur ha dilapidato migliaia di sterline si celano alcune societ\u00e0 create allo scopo da Fabrian. Ma il suo vero obiettivo ora \u00e8 quello di poter sposare Leslie e trama a tal fine utilizzando come informatore Thomas, un domestico degli Alford. \nMa l'ombra pi\u00f9 oscura e terribile che aleggia sulla casata di Harry e Dick \u00e8 la maledizione dell'abate di Chelfordbury che nel medioevo venne fatto assassinare su ordine del secondo conte di Chelford.\nL'Abate Nero \u00e8 ricomparso di notte tra le rovine dell'antica abbazia e terrorizza gli abitanti del luogo.\nAdattamenti.\nDal romanzo fu tratto il film Edgar Wallace e l'abate nero (\"Der schwarze Abt\") del 1963 con Klaus Kinski."}
{"id": "2074607", "revid": "242434", "url": "https://it.wikipedia.org/wiki?curid=2074607", "title": "Hospital San Pau", "text": ""}
{"id": "2074609", "revid": "640469", "url": "https://it.wikipedia.org/wiki?curid=2074609", "title": "Collegio universitario Santa Caterina da Siena", "text": "Il Collegio universitario Santa Caterina da Siena \u00e8 un collegio femminile del sistema universitario pavese \nAccoglie studentesse dell'Universit\u00e0 di Pavia selezionate tramite concorso pubblico per esami annuale e provenienti sia dall'Italia che dal mondo in quanto l'accesso non \u00e8 riservato a chi \u00e8 in possesso della cittadinanza italiana.\nLe alunne del collegio sono goliardicamente soprannominate \"papere\".\nStoria.\nIl progetto di un collegio universitario femminile sullo stile dei \"collegi storici\" di Pavia, quali l'Almo Collegio Borromeo ed il Collegio Ghislieri, fu promosso gi\u00e0 negli anni cinquanta da Papa Paolo VI, allora Arcivescovo di Milano, e realizzato nel 1973, per iniziativa della diocesi di Pavia, ed intitolato a santa Caterina da Siena, patrona d'Italia. Eretto in Fondazione nel 1991, aderisce dal 1997 alla Conferenza dei Collegi Universitari riconosciuti dal Ministero dell'istruzione, dell'universit\u00e0 e della ricerca, e figura tra gli enti consorziati fondatori della Scuola Superiore IUSS, Istituto universitario di Studi Superiori di Pavia, promossa in collaborazione tra universit\u00e0, collegi universitari e Ministero dell'universit\u00e0."}
{"id": "2074611", "revid": "287204", "url": "https://it.wikipedia.org/wiki?curid=2074611", "title": "Japan Soccer League 1970", "text": "La stagione 1970 \u00e8 stata la sesta edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nIl precampionato non vide nessuna modifica del torneo da un punto di vista regolamentare, ma un riassetto societario da parte di alcune squadre: mentre Toyo Kogyo, Furukawa Electric e Yanmar Diesel modificarono i colori sociali, lo Yawata Steel cambi\u00f2 nome in Nippon Steel, nome assunto dall'azienda dopo la fusione con la Fuji Iron &amp; Steel. A livello di calciatori, si segnal\u00f2 il primo caso di naturalizzazione di un giocatore straniero, con l'esordio di Nelson Yoshimura (che per l'occasione cambi\u00f2 il proprio nome in Daishiro) in nazionale maggiore.\nIl campionato.\nLa prima parte del torneo, svoltasi a partire dal 5 aprile, vide il Toyo Kogyo subito al comando della classifica arrivando al 24 maggio (giorno in cui si gioc\u00f2 l'ultima gara prima del giro di boa) con un punto di svantaggio sull'Hitachi Head Office, che pure era riuscito a prevalere nello scontro diretto. Nel girone di ritorno, iniziato il 20 settembre, l'Hitachi Head Office si stacc\u00f2 progressivamente dal vertice e il Toyo Kogyo conferm\u00f2 il proprio rendimento: in quel frangente salirono le quotazioni dei campioni in carica del Mitsubishi Heavy Industries, comunque troppo distanti per sperare un aggancio nei confronti del club della Mazda che ottenne, in anticipo rispetto alla conclusione del torneo, il suo quinto titolo nazionale.\nDa una convulsa bagarre a tre per l'ultimo posto valido per l'accesso alla Coppa dell'Imperatore, lo Yanmar Diesel surclass\u00f2 il Furukawa Electric, favorito dai risultati positivi negli scontri diretti, e il Nippon Steel. La qualificazione ai playoff interdivisionali sembr\u00f2, sin dalla fine del girone di andata, destinata al Nagoya Bank e al Nippon Kokan, sebbene quest'ultima squadra avesse accennato ad un tentativo di rimonta nell'ultima parte del torneo. Nelle rispettive gare, il Nippon Kokan sconfisse con facilit\u00e0 il Kofu Club, mentre al Nagoya Bank bast\u00f2 vincere di misura nella gara di andata contro il Toyota Motors per assicurarsi la permanenza nella massima divisione.\nClassifica finale.\nLegenda:\nNote:"}
{"id": "2074616", "revid": "1234826", "url": "https://it.wikipedia.org/wiki?curid=2074616", "title": "Benn Beckman", "text": ""}
{"id": "2074617", "revid": "28592", "url": "https://it.wikipedia.org/wiki?curid=2074617", "title": "Epoca zarista", "text": ""}
{"id": "2074618", "revid": "2068842", "url": "https://it.wikipedia.org/wiki?curid=2074618", "title": "Maglia (indumento)", "text": "Una maglia, maglione, pullover o golf \u00e8 un capo di abbigliamento, relativamente pesante, il cui scopo \u00e8 quello di coprire il torso e le braccia di chi lo indossa, e normalmente indossato al di sopra di una camicia o di una maglietta. Tradizionalmente le maglie sono fatte di lana, ma sono molto frequenti esempi realizzati in cotone o fibre sintetiche.\nCon il termine \"maglia\" viene indicata una vasta gamma di indumenti che coprono la parte superiore del corpo. All'interno di questa ampia definizione \u00e8 possibile distinguere molteplici \"design\" differenti. Una delle caratteristiche principali delle maglie \u00e8 la scollatura che pu\u00f2 essere tonda, a \"V\", a collo alto (dolcevita o lupetto), ecc. Anche la lunghezza delle maniche pu\u00f2 variare significativamente, partendo dai modelli a maniche lunghe, a tre quarti arrivando fino a quelli del tutto privi di maniche. Le maglie senza maniche vengono in genere definite gilet, mentre quelle apribili con bottoni o cerniere sul lato anteriore vengono dette cardigan.\nI maglioni sono fra i capi di abbigliamento pi\u00f9 versatili nell'abbinamento. Possono essere accompagnati con quasi qualsiasi tipo di pantaloni, e nei modelli pi\u00f9 formali possono essere indossati anche al di sopra di una cravatta."}
{"id": "2074622", "revid": "287204", "url": "https://it.wikipedia.org/wiki?curid=2074622", "title": "Pullover", "text": ""}
{"id": "2074624", "revid": "287204", "url": "https://it.wikipedia.org/wiki?curid=2074624", "title": "Japan Soccer League 1971", "text": "La stagione 1971 \u00e8 stata la settima edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nContinuarono i riassetti societari dei club, con l'Hitachi Head Office che cambi\u00f2 il nome in Hitachi: per quanto riguarda i regolamenti non vi fu invece nessuna modifica.\nIl campionato.\nLa prima giornata del campionato fu disputata il 4 aprile 1971: al ritorno al vertice del Nippon Steel rispose lo Yanmar Diesel che, trascinato dall'accoppiata Kamamoto-Yoshimura, arriv\u00f2 all'ultima gara del girone di andata (disputata il 23 maggio) con due punti di vantaggio sui rivali. Nel girone di ritorno (disputatosi tra il 17 ottobre e il 5 dicembre) le avversarie calarono il ritmo e solo il Mitsubishi Heavy Industries tent\u00f2 un avvicinamento: ottenendo sette risultati utili consecutive lo Yanmar Diesel vinse, in anticipo sulla conclusione del torneo, il suo primo titolo nazionale.\nNon riserv\u00f2 particolari sussulti la corsa per i posti validi per la qualificazione in Coppa dell'Imperatore, con il Furukawa Electric mai in grado di entrare in gara. Nelle parti pi\u00f9 basse della classifica, nel girone di ritorno il Nippon Kokan si lasci\u00f2 sorpassare dal blasonato Toyo Kogyo: nello spareggio contro il Tanabe Pharma la squadra evit\u00f2 il declassamento sfruttando la regola che, in caso di parit\u00e0, stabilisce la permanenza nelle serie da cui provengono le due contendenti al playoff. Chiuse la classifica il Nagoya Bank, capace di ottenere solo tre pareggi lungo l'arco del campionato: in seguito alla sconfitta nel playoff contro il Towa Real Estate la squadra decise di annullare l'iscrizione alla Japan Soccer League cessando ogni attivit\u00e0 agonistica.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa in Coppa dell'Imperatore 1971\n\u00a0\u00a0\u00a0\u00a0\u00a0 Ammesse in Coppa dell'Imperatore 1971\n\u00a0\u00a0\u00a0\u00a0\u00a0 Scioglimento\nNote:"}
{"id": "2074626", "revid": "712828", "url": "https://it.wikipedia.org/wiki?curid=2074626", "title": "Richi", "text": ""}
{"id": "2074629", "revid": "196390", "url": "https://it.wikipedia.org/wiki?curid=2074629", "title": "Nugire Yainu", "text": ""}
{"id": "2074631", "revid": "287204", "url": "https://it.wikipedia.org/wiki?curid=2074631", "title": "Vannio", "text": "Visse nel I secolo. Il regno di Vannio (\"regnum Vannianum\") si trovava nella parte occidentale dell'odierna Slovacchia, comprendeva i territori fino all'attuale Boemia, e si tratt\u00f2 della prima unit\u00e0 politica dell'area slovacca. Tacito infatti parla di un \"regnum vannianum\" che si estendeva a nord del Danubio tra i fiumi Morava e V\u00e1h.\nBiografia.\nSal\u00ec al trono dopo la cacciata di Maroboduo nel 18-19, in seguito alla sconfitta di quest'ultimo contro una coalizione germanica condotta da Arminio dei Cherusci. Fu un fedele alleato e cliente dei Romani, a nord del limes danubiano e delle province romane di Pannonia e Dalmazia, tra il 18/19 ed il 50. Egli regn\u00f2 durante il regno di Tiberio e poi di Claudio, fino a quando fu cacciato dai suoi stessi sudditi ed il suo regno fu diviso tra i suoi due nipoti, Vangio e Sidone."}
{"id": "2074635", "revid": "599013", "url": "https://it.wikipedia.org/wiki?curid=2074635", "title": "Claudio Arbiza", "text": "Carriera.\nClub.\nDebutta nel 1987 con il Defensor Sporting Club, vince due titoli, nel 1987 e nel 1991.\nNel 1995 passa all'Olimpia di Asunci\u00f3n in Paraguay, dove vince il titolo.\nPassato al Colo-Colo nel 1996, vince altri due campionati nazionali; nel 2000 torna in Uruguay per giocare con il Nacional, dove dopo altri due titoli si ritira nel 2004.\nNazionale.\nHa giocato 6 volte con la nazionale di calcio dell'Uruguay tra il 1994 e il 1996 vincendo la Copa Am\u00e9rica 1995 senza giocare un solo minuto, chiuso dal titolare Fernando Alvez."}
{"id": "2074644", "revid": "640469", "url": "https://it.wikipedia.org/wiki?curid=2074644", "title": "Collegio Nuovo", "text": "Il Collegio Nuovo \u00e8 un collegio femminile del sistema universitario pavese, ed \u00e8 inserito fra le quattordici istituzioni universitarie riconosciute come \"ente alta qualificazione culturale\" dal Ministero dell'Istruzione, dell'Universit\u00e0 e della Ricerca. Al 2010 ospitava 115 studenti, iscritti a diversi corsi di laurea.\nStoria.\nIl progetto di un collegio universitario esclusivamente femminile a Pavia nasce nel 1978 grazie alla benefattrice Sandra Bruni Mattei, moglie di Enea Mattei, gi\u00e0 fondatrice della sezione femminile dello storico Collegio Ghislieri.\nAmmissione.\nL'ammissione fa seguito ad un concorso pubblico meritocrarico, articolato in una molteplicit\u00e0 di prove; in ogni caso possono presentare domanda di ammissione al concorso solo coloro che hanno conseguito all'esame di maturit\u00e0 un punteggio minimo di 80. Il concorso per l'ammissione al collegio \u00e8 oggi gestito in comunione con la Scuola Superiore IUSS, Istituto Universitario di Studi Superiori; la prova di ammissione risulta infatti valida anche per l'accesso ai corsi IUSS nella misura dei posti che questi riserva al collegio. La prima parte del concorso prevede una prova scritta gestita autonomamente dallo IUSS, di cui il Collegio Nuovo \u00e8 cofondatore, articolata in un tema inerente ad una delle seguenti discipline: Italiano, Latino, Greco, Storia, Filosofia, Matematica, Fisica, Chimica, Biologia. In alternativa \u00e8 possibile risolvere esercizi di Matematica, di Fisica o di Chimica. Per lo svolgimento della prova scritta sono concesse 5 ore. Si pu\u00f2 scegliere la traccia e lo svolgimento degli esercizi indipendentemente dal corso di laurea scelto. La prova scritta pu\u00f2 assegnare un punteggio massimo di 20 punti. Alla prova scritta seguono due prove orali in cui viene testato il programma degli ultimi due anni di liceo di due materie a scelta della candidata, comunque attinenti al suo corso di laurea. La prova orale pu\u00f2 assegnare un massimo di 60 punti, 30 per ciascun orale.\nServizi.\nIl collegio offre molteplici opportunit\u00e0 per favorire lo studio e l'accrescimento personale. Vengono svolti servizi di tutorato interno per i vari corsi di laurea a cura delle allieve pi\u00f9 anziane, corsi di lingua tenuti dalle studentesse straniere presenti, sono inoltre istituiti posti di scambio con le principali universit\u00e0 europee e da poco anche americane. Sono a disposizione delle studentesse anche numerose occasioni di \"svago\" grazie alle strutture sportive di cui dispone (campo da tennis, palestra attrezzata) e agli abbonamenti teatrali per le stagioni di prosa e concertistica del teatro Fraschini e di importanti teatri milanesi."}
{"id": "2074645", "revid": "287204", "url": "https://it.wikipedia.org/wiki?curid=2074645", "title": "Japan Soccer League 1972", "text": "La stagione 1972 \u00e8 stata l'ottava edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nLa pi\u00f9 importante modifica in termini di regolamenti fu la divisionalizzazione del torneo, suddiviso in due raggruppamenti con il secondo costituito dalle migliori undici squadre dei campionati regionali ad eccezione del Towa Real Estate, che invece ottenne l'accesso in prima divisione vincendo l'All Japan Senior Football Championship. Per quella stagione non fu decretato nessun regolamento per le retrocessioni, in previsione di un allargamento dei quadri della Division 1 programmato per la stagione successiva: per lo stesso motivo furono annullati i play-off e le prime due squadre del secondo girone avrebbero ottenuto la promozione automatica nella massima divisione.\nIl primo raggruppamento fu tra l'altro oggetto di ulteriori modifiche regolamentari, come il ripristino dell'uso delle maglie bianche per le squadre che giocavano i match in casa e l'uso del quoziente reti come discriminante in caso di parit\u00e0 di punteggio. A livello di club, continu\u00f2 l'afflusso di calciatori di ascendenze brasiliane con l'acquisto di Sergio Echigo e Luiz Seihan Higa da parte del Towa Real Estate e di George Yonashiro per l'esordiente Yomiuri, cos\u00ec come i casi di naturalizzazione con l'esordio di George Kobayashi nella nazionale maggiore.\nIl campionato.\nIl torneo prese avvio il 9 aprile 1972: la fine del girone di andata vide l'Hitachi al comando della classifica, con una lunghezza di vantaggio sul Toyo Kogyo e quattro sui campioni in carica dello Yanmar Diesel (unica squadra con cui l'Hitachi perse punti). Nella seconda met\u00e0 del torneo l'Hitachi si rivel\u00f2 pi\u00f9 costante del Toyo Kogyo e, ottenendo un punto in pi\u00f9 dell'andata, riusc\u00ec a resistere agli attacchi dello Yanmar Diesel, che pure era riuscito a prevalere nello scontro diretto: alla fine del torneo, il 26 novembre, l'Hitachi otterr\u00e0 di misura il suo titolo nazionale. Il secondo raggruppamento vide invece il dominio del Toyota Motors e Tanabe Pharma, favoriti da un pessimo girone di ritorno del Nippon Light Metal, inizialmente accreditatosi come candidato alla promozione.\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone\nNote:\nJSL Division 2.\nLegenda:\n\u00a0\u00a0\u00a0\u00a0\u00a0 Promossa in Japan Soccer League Division 1 1973\nNote:"}
{"id": "2074648", "revid": "1568601", "url": "https://it.wikipedia.org/wiki?curid=2074648", "title": "Waw an Namus", "text": "Waw an Namus (detto anche Wau-en-Namus, - Oasi delle zanzare) \u00e8 un vulcano a forma conica con caldera centrale, situato nel sud della Libia nel Deserto del Sahara.\nNella caldera del vulcano cresce una ricca vegetazione e vi sono tre laghi di acqua salata con colori che vanno dal giallo al turchese. Nella zona sono presenti anche sorgenti di acqua dolce che favoriscono la crescita di vegetazione, in contrasto con il desolato deserto circostante. Le eruzioni hanno lasciato, per un largo raggio attorno al vulcano, uno spesso strato di roccia basaltica di colore nero, che caratterizza la regione e lo rende molto visibile anche dallo spazio."}
{"id": "2074649", "revid": "712828", "url": "https://it.wikipedia.org/wiki?curid=2074649", "title": "Chess (personaggio)", "text": ""}
{"id": "2074650", "revid": "697352", "url": "https://it.wikipedia.org/wiki?curid=2074650", "title": "Expo 1985", "text": ""}
{"id": "2074651", "revid": "767487", "url": "https://it.wikipedia.org/wiki?curid=2074651", "title": "Louis Le Roy", "text": "Biografia.\nLouis (\"Loys\", secondo l'antica grafia), che latinizz\u00f2 il suo cognome in \"Regius\", nacque a Coutances, in Normandia, da una famiglia di condizione molto modesta. La povert\u00e0, del resto, sembra averlo accompagnato per tutta la vita e averne condizionato, almeno in parte, le scelte esistenziali e intellettuali.\nDopo aver compiuto i primi studi, l'umanista e futuro vescovo di Coustances, Philippe de Coss\u00e9, gli offr\u00ec l'aiuto economico necessario per potersi trasferire a Parigi e frequentarvi prima il Coll\u00e8ge Harcourt, riservato agli studenti normanni, e poi il Coll\u00e8ge Royale, per apprendervi il latino e il greco dai maestri Pierre Dan\u00e8s (1497-1577) e Jacques Toussaint (1498-1547), entrambi allievi del grande Guillaume Bud\u00e9 (1468-1540).\nFu quest'ultimo, insieme al grecista Nicolas Berault (1473-1540), a raccomandare nel 1535 Le Roy al vescovo di Rieux, Jean De Pins - il cui aiuto fu fondamentale, come riconoscer\u00e0 lo stesso Le Roy - e al giurista Jean de Boissonn\u00e9, insegnante nell'Universit\u00e0 di Tolosa, che Le Roy era intenzionato a frequentare. Terminato il corso quadriennale di giurisprudenza, al quale tuttavia aveva volentieri preferito privati studi umanistici, forse dopo un anno da lettore, lasciava l'Universit\u00e0 per rientrare il 22 aprile 1540 a Parigi. Qui, il 22 agosto, moriva il Bud\u00e9, e il suo vecchio protettore Philippe de Coss\u00e9 lo sollecit\u00f2 a scrivere una biografia dello scomparso umanista, che Le Roy complet\u00f2 in fretta entro l'anno, dedicandola al cancelliere di Francia Guillaume Poyet (1473-1548).\nScritta in un programmatico latino ciceroniano, la breve \"Vita Budaei\" non \u00e8 tanto una biografia critica dell'umanista parigino quanto un'apologia della cultura contemporanea e un esortativo panegirico di Francesco I (1494-1547) che, nelle speranze di Le Roy, deve essere il promotore della difesa e dello sviluppo dell'umanesimo francese minacciato da una retriva avversione che ha il suo fulcro nella Facolt\u00e0 di teologia della Sorbona - che vede nell'umanesimo il nemico mortale della vecchia cultura scolastica e fomento di eresie - con diramazioni nelle alte istituzioni, se \u00e8 vero che il Bud\u00e9, quando fu \"ma\u00eetre des requ\u00eates\", fu costretto ad allontanarsi dalla corte a causa dell'ostilit\u00e0 del cancelliere del tempo, il cardinale Duprat (1463-1535).\nLa pubblicazione del libro non pass\u00f2 inosservata a corte e nell'amministrazione del regno, alla quale Le Roy fu chiamato forse nel 1542, collaborando con i cancellieri Poyet e Olivier. Saranno quasi venti anni trascorsi da \u00ab cortigiano vagabondo, distratto dagli affari, ordinariamente passati vicino a grandi personaggi al loro alzarsi, andare a dormire e mangiare, senza poter studiare, tra indegnit\u00e0 infinite e tante traversie e disturbi che apporta la Corte, se non all'occasione \u00bb. Ma la distrazione dagli amati studi \u00e8 compensata dalla possibilit\u00e0 di ascoltare e osservare direttamente \u00ab ceux qui negocioyent \u00bb: un'esperienza viva, inibita all'erudito chi trascorre il tempo solo studiando, e indispensabile per potersi formare una coscienza e una scienza politica.\nNel 1545 Le Roy dovette tuttavia trovare il tempo di comporre una commemorazione del figlio di Francesco I, Carlo di Valois (1522-1545), \"Oratio\" dedicata a Pierre Duch\u00e2tel vescovo di M\u00e2con, ma maggior gratificazione dovette ricavare dalla pubblicazione, nel 1551, dei \"Trois livres d'Isocrate ancien orateur et philosophe\", che erano stati da lui completati fin dal 1547. Il primo libro, dedicato al delfino, consiste nella traduzione francese dell'orazione di Isocrate \"A Demonico\", il secondo, con dedica al re Enrico II, della traduzione dell'orazione \"A Nicocle\", e il terzo contiene le traduzioni del \"Nicocle\" di Isocrate, dell\"'Agesilao\" di Senofonte, dedicata al duca di Montmorency e del I libro della \"Istituzione di Ciro\", ancora di Senofonte, dedicata a Edoardo VI d'Inghilterra, al quale offr\u00ec personalmente il manoscritto quando, dall'ottobre 1551 al febbraio del 1552, si trov\u00f2 a Londra.\nAlla morte dell'amico e funzionario reale Fran\u00e7ois Conan (1508-1551), Le Roy scrisse un suo elogio che verr\u00e0 prefato all'edizione dei \"Commentaria iuris civilis\" del Conan e prosegu\u00ec la serie delle traduzioni dal greco, pubblicando le \"Olintiache\" e le \"Filippiche\" di Demostene, il settimo libro della \"Ciropedia\" di Senofonte, il \"Timeo\", il \"Gorgia\", il \"Fedro\", il \"Simposio\" e tre libri della \"Repubblica\" di \"Platone\", oltre a un sermone di Teodoreto di Cirro.\nIl \"Simposio\" fu tradotto nei primi mesi del 1558, come Le Roy stesso rivela nella dedica al Delfino, quando si trovava ospite di Pietro Strozzi (1510-1558), appartenente alla nota famiglia fiorentina e divenuto maresciallo di Francia, dopo che qui si stabil\u00ec seguendo l'esilio del padre Filippo avversario dei Medici. E a una Medici, Caterina, dedic\u00f2 la \"Consolatio\" per la morte, occorsa durante il torneo del Faubourg Saint-Antoine il 10 luglio 1559 del marito, Enrico II, al quale pochi mesi prima aveva dedicato l'orazione \"De pace et concordia\", in occasione della pace di Cateau-Cambr\u00e9sis.\nNon \u00e8 chiaro se Le Roy sia stato ammesso al Parlamento di Parigi, come potrebbe far ritenere la sua \"Oratio ad Curiam Parisiensis\", nella quale egli scrive che trovarsi in quell'\u00ab amplissimo Gallorum loco ac clarissimo torius Europae concilio \u00bb \u00e8 quanto di pi\u00f9 non potesse sperare, ma poi chiede di non sostenere la prova di ammissione al Parlamento, introdotta da Enrico II nel 1547, temendo di fallirla.\nCon la pubblicazione, nel 1562, dei \"Des differens et trobles advenans entre les hommes par la diversit\u00e9 des opinions en la Religion\", inizia la serie di trattati politici che si prolungher\u00e0 per tutto il decennio."}
{"id": "2074653", "revid": "1305772", "url": "https://it.wikipedia.org/wiki?curid=2074653", "title": "Raffaele Menici", "text": "Biografia.\nDurante la prima guerra mondiale aveva combattuto come alpino, richiamato nel secondo conflitto \u00e8 inviato sul fronte greco-albanese, come tenente colonnello del 6\u00ba alpini, dopo l'armistizio viene catturato dai tedeschi a Zara, riesce a fuggire e a ritornare in Val Camonica.\nAttivit\u00e0 nella resistenza.\n\u00c8 tra gli organizzatori della Resistenza e comandante delle brigate dell'alta valle, nel 1944 viene incaricato da Ferruccio Parri di prendere contatto con i dirigenti Edison per difendere gli impianti idroelettrici della zona dai nazifascisti.\nRifiuta l'adesione alle brigate cattoliche \"Fiamme Verdi\" per evitare frizioni con le Brigate Garibaldi. Costretto a prendere una decisione confluisce nella 54\u00aa Brigata Garibaldi attiva in Val Saviore e alta Val Camonica, il 5 ottobre 1944.\nDopo pochi giorni, le SS di stanza ad Edolo fanno irruzione nella sua casa e prelevano la moglie, la figlia, sua sorella e i nipoti Idilia e Zefferino Ballardini, il quale verr\u00e0 giustiziato nel campo di Edolo. La moglie e la figlia vengono deportate nel campo di transito di Gries-San Quirino vicino a Bolzano.\nIl 18 ottobre, avendo fissato un incontro con i tedeschi per il rilascio della moglie, nel luogo dell'appuntamento trova i partigiani delle Fiamme Verdi, che lo accusano di tradimento e lo costringono a seguirli in Val Brandet sede del comando della Brigata Schivardi. Sottoposto a processo dal tribunale della brigata, riesce a provar la propria lealt\u00e0 ma \u00e8 forzatamente obbligato all'espatrio in Svizzera..\nNon arriva mai in Svizzera: il 17 novembre, scortato da un partigiano, \u00e8 diretto verso Tirano e la Val Poschiavina quando in territorio di Corteno Golgi viene raggiunto da una raffica di mitra che lo uccide. La sua fine \u00e8 ricordata da una lapide posta a lato della strada sul luogo del fatto.\nControversie dopo la morte.\nMimmo Franzinelli nel 1995 pubblica nei \"Quaderni della Fondazione Micheletti\" un volume monografico dal titolo \"Un dramma partigiano. Il caso Menici. Fiamme verdi, garibaldini e tedeschi in Alta Val Camonica\", nel quale sostiene la responsabilit\u00e0 delle Fiamme verdi; Ermes Gatti presidente dell'Associazione partigiani cattolici nel 2002 pubblica un libro dal titolo \"Difendo le Fiamme Verdi\". L'Istituto Nazionale per la Storia del Movimento di Liberazione in Italia nella sua biografia definisce la sua morte come un agguato orchestrato dalle Fiamme Verdi e dai nazisti.\nAnche lo storico Paolo Pezzino riferendosi a casi confrontabili con quello di Dante Castellucci nella presentazione del libro \"il piombo e l'argento\" di Carlo Spartaco Capogreco cita il caso di Raffaele Menici:\nAnche il giornalista Guido Assoni pare sposare la tesi dell'accordo coi nazisti nel suo articolo \"La banda dei Russi\" ove per un parallelo colle motivazioni dell'assassinio di Nicolaj Pankoff cita, tra gli altri eventi analoghi, il caso Menici:\n\"...In Val Camonica per mano delle Fiamme Verdi del futuro generale Ragnoli, si verificher\u00e0 l\u2019assurda consegna ai tedeschi, con conseguente uccisione, del colonnello Raffaele Menici.\""}
{"id": "2074656", "revid": "287204", "url": "https://it.wikipedia.org/wiki?curid=2074656", "title": "Walter Melon", "text": "Walter Melon (\"Achille Talon\" nell'originale francese) \u00e8 un personaggio immaginario protagonista di una omonima serie a fumetti francese ideata da Greg nel 1963. Ha avuto una trasposizione a cartoni animati nel 1996.\nPersonaggio.\nIl personaggio \u00e8 un uomo di mezz'et\u00e0, calvo e corpulento, dal brutto carattere, arrogante, nazionalista e presuntuoso, spesso impegnato a dimostrare la correttezza delle proprie idee; spesso finisce nei guai imbarcandosi nelle sue imprese. Vive con suo padre, Alambic Dieudonn\u00e9 Corydon, grande bevitore di birra, e di sua madre, Mem\u00e9, ottima cuoca.\nStoria editoriale.\nIl personaggio esordisce nel 1963 sulla rivista \"Pilote\"; il successo del personaggio porter\u00e0 anni dopo a dedicargli una rivista omonima, \"Achille Talon Magazine\", esordita il 1\u00ba ottobre 1975 che ebbe per\u00f2 vita breve interrompendosi dopo solo sei numeri nel 1976. La serie delle storie verr\u00e0 nel tempo raccolta in 48 albi. Venne pubblicato anche in Italia dove esordisce con il nome di Serafino nel 1969 venendo poi pubblicato durante gli anni settanta dalla Mondadori e da altri in alcune riviste antologiche.\nElenco dei volumi.\nTutti i volumi sono stati realizzati da Greg, salvo dove diversamente indicato:"}
{"id": "2074657", "revid": "287204", "url": "https://it.wikipedia.org/wiki?curid=2074657", "title": "Japan Soccer League 1973", "text": "La stagione 1973 \u00e8 stata la nona edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nPer quanto riguarda i regolamenti, nella prima divisione venne ripristinata la differenza reti come discriminante per le situazioni di parit\u00e0 e fu eliminata la regola che prescriveva l'uso di divise bianche per le squadre che giocavano le gare interne. Fu infine attivata la regola dei playoff promozione-salvezza, accantonata nella stagione precedente per permettere l'allargamento del lotto delle partecipanti in Division 1. A livello di club, lo Yomiuri divenne la prima squadra giapponese ad affidare la panchina ad uno straniero, l'olandese Frans van Balkom.\nIl campionato.\nLa prima divisione fu dominata dal Mitsubishi Heavy Industries che, dopo aver perso nel match della prima giornata con il Furukawa Electric, inanell\u00f2 una serie di 14 risultati utili consecutivi che lo proietteranno verso il secondo titolo nazionale, ottenuto con quasi un mese di anticipo grazie ad un pareggio nello scontro diretto con lo Yanmar Diesel. Ebbero accesso ai playoff promozione-salvezza l'esordiente Tanabe Pharma, in grave ritardo sulle altre concorrenti gi\u00e0 al termine del girone di andata, e il Nippon Kokan nonostante un timido tentativo di rimonta nel girone di ritorno.\nMolto combattuta fu la lotta per i playoff promozione-salvezza nella seconda divisione: grazie ad un rendimento da alta classifica, il Kofu Club annull\u00f2 l'iniziale ascesa del Fujitsu e dell'NTTPC Kinki ottenendo, assieme all'Eidai Sangyo, l'accesso ai playoff promozione-salvezza. Gli spareggi che ne seguirono sancirono la promozione dell'Eidai Sangyo, che sconfisse il Tanabe Pharma rimontando il 2-1 rimediato all'andata, mentre un 2-1 nella gara di andata permise al Nippon Kokan di salvarsi a scapito della promozione del Kofu Club. Sul fondo della seconda divisione, Toyoda Automated Loom Works e Hagoromo Club lasciarono definitivamente la Japan Soccer League: dopo aver trascorso la maggior parte del campionato nelle parti basse della graduatoria, vennero sconfitte nella gara di ritorno dei playoff dall'Ibaraki Hitachi e dal Sumitomo Metals.\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone\n\u00a0\u00a0\u00a0\u00a0\u00a0 Retrocessa in Japan Soccer League Division 2 1974\nNote:\nJSL Division 2.\nLegenda:\n\u00a0\u00a0\u00a0\u00a0\u00a0 Promossa in Japan Soccer League Division 1 1974\n\u00a0\u00a0\u00a0\u00a0\u00a0 Retrocessa nei campionati regionali\nNote:"}
{"id": "2074658", "revid": "1318658", "url": "https://it.wikipedia.org/wiki?curid=2074658", "title": "Chris Wedge", "text": "Fondatore dello studio d'animazione Blue Sky Studios (1987-2021). \u00c8 noto per aver diretto il primo capitolo del franchise de \"L'era glaciale\" (2002), \"Robots\" (2005), \"Epic-Il mondo segreto\" (2013) e \"Monster Trucks\" (2017).\nNel 1998 vince il Premio Oscar al miglior cortometraggio d'animazione con \"Bunny\".\nBiografia.\nWedge \u00e8 nato a Binghamton, New York. Si interess\u00f2 all'animazione quando aveva 12 anni: \"Allora, c'era uno speciale televisivo sui bambini che facevano animazioni ritagliate in un seminario - come ricordo era il seminario sulla palla gialla - era una tecnica chiara per ho seguito e l'ho seguito. Questo mi ha affascinato e mi ha fatto iniziare. Era cos\u00ec semplice, efficace e magico nei risultati e mi sono bloccato con la creazione di cose durante la mia infanzia, l'adolescenza e poi il college\".\nHa frequentato la Fayetteville-Manlius High School, laureandosi nel 1975. Successivamente ha conseguito un master in computer grafica e educazione artistica presso l'Ohio State University. Ha insegnato animazione alla School of Visual Arts di New York City, dove strinse amicizia con Carlos Saldanha, da cui nacque una longeva collaborazione lavorativa.\nCarriera.\nNel 1982, Wedge ha lavorato per lo studio di effetti speciali MAGI/SynthaVision, con il quale ha collaborato al film Disney \"Tron\". Wedge \u00e8 cofondatore e vicepresidente dello sviluppo creativo dei Blue Sky Studios, uno dei principali studi di animazione al computer. Negli anni '90, lui e il suo studio hanno lavorato agli effetti CGI per i film \"Alien - La clonazione\" e \"Titan A.E.\"\nNel 1998 ha vinto un Premio Oscar al miglior cortometraggio d'animazione \"Bunny\". Nel 2002, ha diretto il primo film animato al computer di Blue Sky Studios \"L'era glaciale\" e figura come produttore esecutivo per i suoi sequel. Doppia anche Scrat nella serie di film, interpretando gli squittii e gli strilli del personaggio in tutte le sue apparizioni. Nel 2005, ha diretto \"Robots\", basato su una storia che ha creato con William Joyce. Nel 2007, Wedge avrebbe dovuto dirigere il film \"Hugo Cabret\", ruolo poi riassegnato a Martin Scorsese. Nel 2013 ha seguito \"Epic - Il mondo segreto\", liberamente ispirato al libro di Joyce. Nel 2017, dirige il film \"Monster Trucks\", il suo primo progetto live-action.\nNel 2019, la Disney acquista la 20th Century Fox e, di conseguenza, anche i Blue Sky Studios."}
{"id": "2074659", "revid": "1282260", "url": "https://it.wikipedia.org/wiki?curid=2074659", "title": "Twinset", "text": "Con il termine twinset o twin set si indica una combinazione di due capi di abbigliamento in maglia, normalmente un cardigan ed una maglia. I primi twinset cominciarono a diffondersi negli anni trenta.\nNormalmente si tratta di due capi realizzati in lana o cashmere. La maglia \u00e8 solitamente in materiale pi\u00f9 leggero e pi\u00f9 aderente, mentre il cardigan viene indossato sbottonato.\nFra i personaggi celebri ad averli indossati si ricordano Grace Kelly, Marilyn Monroe fra le altre. Negli anni recenti, nella cultura popolare, soprattutto cinematografica il twinset tende ad indicare una tendenza al conservatorismo. Un esempio recente \u00e8 rappresentato da Joan Cusack nel film del 2004 \"School of Rock\", nel quale il suo personaggio di carattere rigido e conservatore indossa un twinset grigio."}
{"id": "2074672", "revid": "712828", "url": "https://it.wikipedia.org/wiki?curid=2074672", "title": "Jesus Burgess", "text": ""}
{"id": "2074673", "revid": "324090", "url": "https://it.wikipedia.org/wiki?curid=2074673", "title": "Pi\u00f9 grandi dell'amore", "text": "Pi\u00f9 grandi dell'amore (titolo francese \"Plus grands que l'amour\", 1985) \u00e8 un romanzo dello scrittore Dominique Lapierre.\nTrama.\nIn questo romanzo Dominique Lapierre ha raccolto le storie di decine di eroi, famosi o oscuri, che sono stati testimoni della nascita dell'epidemia causata dal virus dell'HIV.\nFrutto di una lunga e minuziosa inchiesta, questo libro non intende semplicemente descrivere gli avvenimenti che portarono, tra il 1980 e il 1986, alla scoperta del virus responsabile dell'AIDS e alla creazione del primo farmaco efficace contro la malattia, ma approfondisce soprattutto il lato umano dei protagonisti di quegli eventi.\nLapierre narra contemporaneamente vicende e realt\u00e0 apparentemente scollegate tra loro (la storia di una giovane indiana, di un monaco libanese, di scienziati, di ricercatori e di medici) che alla fine risultano essere tutte strettamente connesse al dramma AIDS.\nHIV: scoperta del virus e prime terapie.\nI primi sintomi della malattia.\nL'avventura medica pi\u00f9 spettacolare degli ultimi tempi inizi\u00f2 all'incirca alle nove del mattino di luned\u00ec 6 ottobre 1980 quando, al pronto soccorso dell'ospedale dell'UCLA, si present\u00f2 il caso di Ted Peters, trentun anni, indossatore che lavorava per un'agenzia di moda di Westwood (quartiere residenziale a ovest di Los Angeles). Quello che colp\u00ec i medici, tra cui Michael Gottlieb, fu soprattutto il forte deficit dei suoi globuli bianchi, non dipendente da nessuna causa nota, che evidenziava una grave alterazione del sistema immunitario. Nel reparto di malattie infettive dell'ospedale dell'UCLA, Ted Peters divenne ben presto \u201cl'enigma della camera 516\u201d. \nNel febbraio del 1981 Michael Gottlieb cerc\u00f2 di convincere Arnold Relman, dirigente del \u201cNew England Journal of Medicine\u201d, che aveva fra le mani una sindrome nuova e devastante, ma nonostante la convinzione con cui il giovane immunologo sosteneva la sua causa, il male misterioso che stava stroncando gi\u00e0 cinque giovani omosessuali californiani non riusciva a suscitare l'interesse del responsabile della prima rivista medica del mondo. Arnold Relman si limit\u00f2 a consigliare a Michael Gottlieb di comunicare le sue osservazioni al Centro di controllo delle malattie infettive (CDC Centers for Disease Control and Prevention) d'Atlanta. Debitamente controllate dal rappresentante del CDC a Los Angeles, le osservazioni del dottor Michael Gottlieb rappresentavano uno scoop per il modesto bollettino d'Atlanta. Esse furono pubblicate il 5 giugno 1981 con il titolo \u201cCasi di pneumocistosi-Los Angeles\u201d, a pagina 2 del tomo 30, fascicolo 21, un numero che diventer\u00e0 storico per essere stato il primo al mondo a parlare di AIDS. Il secondo SOS in quella primavera del 1981 arriv\u00f2 da New York: un primario della facolt\u00e0 di medicina della New York University, il dottor Alvin E. Friedman-Kien, annunciava un'epidemia di un'altra malattia rarissima, che non assomigliava a quella di Los Angeles, se non per il fatto che colpiva a sua volta giovani omosessuali il cui sistema di difesa immunitaria era stato annientato da una causa inesplicabile. Il 4 luglio 1981, un mese dopo la rivelazione dell'epidemia di polmonite che colpiva gli omosessuali di Los Angeles, un secondo articolo del bollettino di Atlanta, intitolato \u201cSarcoma di Kaposi e pneumocistosi negli omosessuali maschi \u2013 New York e California\u201d, faceva scoppiare un'altra bomba nell'ambiente medico internazionale. La direzione della \u201cTask Force\u201d organizzata dal CDC fu affidata a Jim Curran, che decise di fare un \u201cCase control study\u201d (studio comparativo dei casi) attraverso la creazione di un questionario composto da circa 500 domande da sottoporre ad ogni malato e al maggior numero di omosessuali sani possibile. La loro lista riempiva le 23 pagine del documento il cui nome in codice era \u201cCDC Protocollo 577\u201d. L'avventura della prima grande inchiesta organizzata per ricercare le cause dell'ignoto flagello ebbe inizio il primo ottobre 1981. La cosa che colp\u00ec immediatamente esaminando i primi dati fu il constatare fino a che punto i soggetti colpiti fossero stati sessualmente molto pi\u00f9 attivi dei soggetti sani, questo port\u00f2 subito a pensare ad una trasmissione sessuale della malattia. Nonostante la numerosit\u00e0 di agenti infettivi trovati nella grande quantit\u00e0 di campioni biologici prelevati ai malati nessuno di questi poteva essere giudicato responsabile dello scatenarsi dello strano flagello. Non riuscendo a trovarne il colpevole, i medici-detective di Atlanta gli diedero un nome, GRID (Gay Related Immune Deficiency). Molti medici ed infermieri che avevano avuto a che fare con quella malattia preferirono nominarla invece The Wrath of God, la Collera di Dio. Come epidemiologo la prima missione di Jim Curran era di convincere che ci si trovava effettivamente di fronte ad una nuova epidemia i ricercatori di laboratori come quello del campus di Bethesda incaricato di salvaguardare la salute del popolo statunitense. Questo prodigioso complesso disponeva per il 1981 di un bilancio di circa sei miliardi di dollari, vale a dire il quadruplo di quello delle Nazioni Unite. Un quarto di quella miniera d'oro spettava all'organizzazione che monopolizzava la lotta ufficiale contro le malattie con un grande impatto sociale, ma per il momento, nel campus di Bethesda nessuno pensava che fosse il caso di impegnarsi in quella piccola epidemia quando c'erano argomenti di studio urgenti e pi\u00f9 importanti come il cancro al seno e quello dei polmoni.\nLa svolta nelle ricerche.\nOtto settimane dopo il rifiuto dell'establishment di Bethesda, un medico di Denver richiedeva cure per uno dei suoi malati, anche lui colpito da gravissima pneumocistosi, ma che non rientrava in nessuna delle tipologie note di malati. Il nuovo paziente era infatti un pacifico padre di famiglia, da sempre vissuto nello stesso quartiere borghese e mai sottoposto alla minima cura immunodepressiva. L'unico fattore che lo esponeva ad un particolare rischio di contaminazione derivava dalle periodiche trasfusioni di fattori coagulanti a cui doveva sottoporsi per evitare emorragie talvolta fatali. Egli era infatti emofiliaco. Altri tre casi simili sconvolsero completamente i termini della sfida, infatti, oltre ai ventimila emofiliaci, circa tre milioni e mezzo di americani erano sottoposti ogni anno a trasfusioni del sangue. I responsabili del centro di Atlanta decisero di segnare questa nuova attenzione all'epidemia con una diversa denominazione: AIDS (Acquired Immune Deficiency Syndrome).\nI primi passi verso la scoperta del virus.\nSolo nell'estate del 1982 Robert Gallo inizi\u00f2 ad interessarsi marginalmente all'AIDS mettendo a lavorare sul caso solo un membro della sua \u00e9quipe, Prem S. Sarin che fu, suo malgrado, responsabile dell'insuccesso della ricerca. Verso la met\u00e0 di novembre, otto settimane dopo l'America, la Francia con Luc Montagnier entrava timidamente in competizione per scoprire l'agente responsabile dell'AIDS. La piccola \u00e9quipe francese dell'istituto Pasteur era composta da due provetti ricercatori e da due tecnici donne, fra cui Jean-Claude Chermann e Fran\u00e7oise Barr\u00e9-Sinoussi. Questo gruppo inizi\u00f2 a lavorare in una stanza del primo piano, una ex lavanderia trasformata in laboratorio sperimentale, sulla cui porta un cartellino indicava \u201csala Bru\u201d. Questo nome richiamava semplicemente la prima sillaba del cognome dello stilista di moda parigino che aveva fornito all'unit\u00e0 di Luc Montagnier un campione del suo linfonodo infetto nel quale si doveva cercare l'eventuale virus. Luned\u00ec 9 maggio 1983, una giovane francese praticamente sconosciuta nella comunit\u00e0 scientifica internazionale arrivava in uno dei templi mondiali della biologia molecolare, Cold Spring Harbor, per assistere ad un congresso sui retrovirus. Fran\u00e7oise Barr\u00e9-Sinoussi, che con Luc Montagnier e Jean-Claude Chermann aveva forse scoperto l'agente responsabile dell'AIDS, era l\u00ec solo in veste di semplice uditrice. Fran\u00e7oise Barr\u00e9-Sinoussi, decisa a scuotere l'indifferenza generale, riusc\u00ec ad ottenere cinque minuti alla fine della seduta del venerd\u00ec per esporre le conclusioni a cui lei e il suoi collaboratori erano giunti. Interessato dalla relazione di Fran\u00e7oise Barr\u00e9-Sinoussi, Robert Gallo comunic\u00f2 a Luc Montagnier che nel numero di \u201cScience\u201d del 20 maggio del 1983 avrebbe pubblicato uno studio atto a dimostrare come L'HTLV (primo retrovirus umano scoperto proprio da Robert Gallo) fosse implicato nell'AIDS e proponeva al collega parigino di pubblicare nello stesso numero una relazione sui risultati ottenuti dall'\u00e9quipe dell'Istituto Pasteur. Dato che infettava essenzialmente i linfociti, l'\u00e9quipe di Luc Montagnier l'aveva battezzato Human T Lymphotropic Virus, il che dava le stesse iniziali HTLV del retrovirus di Robert Gallo: Human T- cell Leukemia Virus. Lo scienziato si affrett\u00f2 quindi ad annunciare a tutto il paese che gli stessi francesi consideravano il loro virus come uno stretto parente del suo HTLV, dal momento che gli avevano dato lo stesso nome. Questa provocazione lasci\u00f2 stupefatta l'\u00e9quipe del Pasteur, che immediatamente ribattezz\u00f2 il suo retrovirus Lymphadenopathy Associated Virus. Le tre iniziali LAV potevano anche leggersi come Lymphadenopathy Aids Virus. Poco dopo l'\u00e9quipe di Montagnier riusc\u00ec ad elaborare un test, chiamato Elisa, in grado di stabilire la sieropositivit\u00e0 di un individuo, test che poteva subito essere utilizzato per controllare il sangue destinato alle trasfusioni. La fabbricazione e la vendita del test Elisa presentavano un notevole interesse economico. Temendo di vedersi sfuggire un mercato di parecchi milioni di dollari, Robert Gallo si affrett\u00f2 a screditare l'invenzione dei francesi. Nell'aprile del 1984 l'istituto Pasteur ne richieder\u00e0 il brevetto alle competenti autorit\u00e0 americane. Qualche tempo dopo gli americani faranno lo stesso per un test analogo messo a punto in base ad un diverso procedimento. Otterranno il brevetto in pochi mesi, mentre i francesi dovranno aspettare ben due anni. Ormai infuriava la guerra fra scienziati francesi e americani. Una mattina dell'aprile 1983, Robert Gallo riun\u00ec tutto il personale del suo laboratorio annunciando di aver deciso di coinvolgere tutti i ricercatori del suo gruppo nello studio del nuovo virus. Il 24 aprile 1984 il segretario di stato americano annunci\u00f2 ufficialmente che il professor Robert Gallo e la sua \u00e9quipe avevano trovato un nuovo virus, l'HTLV-3, fornendo la prova che si trattava dell'agente dell'AIDS. Sul piano dell'etica scientifica, l'annuncio ufficiale della scoperta era quanto mai discutibile in quanto fu dimostrato che il virus americano e il virus francese erano esattamente identici. La decrittazione del loro codice genetico dimostrava che si trattava di un virus nuovo, senza legami di parentela, come aveva creduto Robert Gallo, con il primo retrovirus umano da lui scoperto. La minuziosa identificazione dei suoi geni permise soprattutto di confermare ci\u00f2 che tutti aspettavano: l'HTLV-3/LAV era proprio l'agente mortale dell'epidemia. Si apriva ormai un campo di sperimentazione completamente nuovo, infatti, scoprendo ad uno ad uno i segreti dei geni del virus, si sarebbe potuto capire meglio il suo ruolo nella malattia e forse mettere a punto una cura o un vaccino. \nLa sperimentazione del primo farmaco.\nUn ruolo chiave nella ricerca di un farmaco in grado di debellare la malattia lo ebbe il Research Triangle Park della North Carolina dove si era stabilita la filiale americana della societ\u00e0 britannica Burroughs Wellcome Co., uno dei giganti della produzione farmaceutica mondiale. Fin dall'autunno del 1983 Michael Gottlieb che per primo aveva diagnosticato la malattia era andato a sollecitare l'attenzione dei ricercatori del Research Triangle Park sull'AIDS e sulle sue infezioni opportuniste. Il primo giugno 1984 Fran\u00e7oise Barr\u00e9-Sinoussi esponeva alla prestigiosa industria farmaceutica la scoperta del virus LAV di cui aveva redatto la carta d'identit\u00e0 genetica con i colleghi dell'Istituto Pasteur. Il 3 luglio 1985 la prima dose del primo trattamento dell'AIDS a base di AZT fu somministrata nell'ospedale di Bethesda ad un giovane commerciante di mobili di Boston che si chiamava Joseph Rafuse. La sperimentazione su vasta scala del primo farmaco anti-AIDS fu avviata il 18 febbraio 1986; si trattava di una \u201cricerca clinica comparativa in doppio cieco\u201d. Essa consisteva nel selezionare diverse centinaia di malati, nel suddividerli in due gruppi omogenei, nel somministrare il farmaco a tutti i membri di un solo gruppo, mentre agli altri veniva dato un prodotto neutro detto placebo. N\u00e9 i malati n\u00e9 i medici dovevano sapere chi prendesse il farmaco e chi il placebo. L'11 settembre 1986 la sperimentazione clinica ebbe un esito positivo confermando l'efficacia del farmaco. Finalmente tutti i malati poterono beneficiare del primo farmaco anti-AIDS.\nGli altri protagonisti.\nAnanda.\nRagazza indiana di tredici anni, il suo nome significava \u201cla Gioia\u201d, ma il soprannome che le era stato dato non evocava nessuna idea di felicit\u00e0. La chiamavano \u201cil piccolo sciacallo del Gange\u201d. \nFiglia dell'addetto alle cerimonie della cremazione dei cadaveri sui roghi funebri del Gange, Ananda passava le sue giornate a frugare nel limo alla ricerca di resti preziosi mescolati alle ceneri dei defunti. Appartenente alla casta dei Dom, la pi\u00f9 bassa e la pi\u00f9 impura della gerarchia ind\u00f9, Ananda era stata costretta a lasciare la famiglia dopo che le era stata diagnosticata la lebbra: alle sue condizioni umili si aggiungeva cos\u00ec una nuova degradazione che la rendeva un essere umano doppiamente impuro. Dopo aver vagabondato e mendicato per un mese Ananda finiva vittima di uno dei commerci profani pi\u00f9 attivi e fiorenti di Benares, quello della prostituzione. Come in altri paesi, la leggenda diceva che deflorare una vergine rinvigoriva la virilit\u00e0 e guariva dalle malattie veneree. Scappata dall'inferno del quartiere popolare della prostituzione Ananda trovava rifugio e cure in uno dei centri fondati da Madre Teresa di Calcutta gestito dalle Missionarie della Carit\u00e0. L'esempio di carit\u00e0 offerto ogni giorno in quel lebbrosario avrebbero finito per cancellare le sue stigmate di paria, permettendole di sentirsi uguale agli altri e di scoprire il cristianesimo. Ananda aveva cos\u00ec intrapreso il noviziato con volont\u00e0 e coraggio, superando ad una ad una tutte le difficolt\u00e0: aveva imparato a parlare, leggere e scrivere in inglese, quanto bastava per poter partecipare pienamente alla vita della comunit\u00e0, ma soprattutto si era liberata della corazza di disprezzo ed impurit\u00e0 di cui si sentiva irrimediabilmente prigioniera. Anzich\u00e9 prendere il nome di una santa della cristianit\u00e0, Madre Teresa le aveva suggerito di conservare nella vita religiosa quello che i genitori le avevano dato alla nascita. La figlia del bruciatore di cadaveri si chiamava adesso suor Ananda, sorella Gioia. Terminato il noviziato, l'8 dicembre 1985 Ananda diventava la 2458a suora dell'ordine fondato da Madre Teresa che decise di mandarla a New York a lavorare in un ricovero per malati di AIDS. Durante l'intero processo di conversione ed aiuto ai bisognosi suor Ananda era stata sostenuta spiritualmente da un monaco libanese di nome Philippe Malouf che, rimasto paralizzato, offriva la sua sofferenza attraverso la preghiera affinch\u00e9 ogni giorno ella avesse la forza di compiere la sua opera di misericordia.\nPhilippe Malouf.\nPhilippe Malouf era un giovane monaco libanese appartenente alla comunit\u00e0 religiosa dell'abbazia dei Sette Dolori di Latroun, in Israele. Il territorio su cui sorgeva l'abbazia aveva una tradizione di fuoco e di sangue che risaliva alla pi\u00f9 remota antichit\u00e0 biblica, e, per questo motivo, i monaci semplicemente arando o dissodando la terra erano riusciti a portare alla luce sarcofagi, ruderi di colonne romane e antiche vestigia. Un giorno Philippe Malouf aveva ricevuto la visita di due giovani archeologi americani, Josef Stein e Sam Blum, che desideravano esaminare la raccolta di selci preistoriche conservate in un ripostiglio adibito a museo. I due americani erano tornati diverse volte all'abbazia per fotografare e fare schizzi dei pezzi pi\u00f9 interessanti del piccolo museo. I tre diventarono presto amici e durante la Pasqua del 1981 decisero di visitare una galleria scavata nella roccia per settanta metri che conduceva ad una gigantesca caverna a forma di cattedrale sotterranea piena d'acqua. In seguito ad una disastrosa caduta nell'abisso di quella galleria Philippe Malouf rimase paralizzato riuscendo, grazie a numerose operazioni chirurgiche, a recuperare il solo uso delle braccia e delle mani. Inizialmente incapace di accettare ci\u00f2 che aveva umanamente perduto, era riuscito, grazie alla visita in ospedale di una giovane paralitica israeliana che lo aveva invitato a brindare alla nuova vita, ad accettare la sua disgrazia e a realizzarsi per altre vie. Venuto a conoscenza dell'Associazione dei malati e dei sofferenti affiliata alle Missionarie della Carit\u00e0, aveva deciso di offrire le sue sofferenze attraverso la preghiera alle suore che si prodigavano nei tuguri, nei lebbrosari, nei dispensari, negli orfanotrofi e nei lazzaretti creati da Madre Teresa in tutto il mondo. Gli era stato cos\u00ec affidato il sostegno spirituale di suor Ananda, una delle ultime religiose entrate nella congregazione.\nJosef Stein.\nGiovane archeologo omosessuale, scopre di essere malato di AIDS che gli si era manifestata attraverso il sarcoma di Kaposi, malattia molto rara che colpisce individui affetti da gravi alterazioni del sistema immunitario. Inizialmente ricoverato in un ospedale del Bronx, nel quale per terrore della malattia fu lasciato praticamente senza cure n\u00e9 cibo per due giorni, fu successivamente trasferito dall'amico Sam Blum all'ospedale Saint-Clare, dove un numero assai ridotto di medici e infermiere volontari erano allora i soli ad alleviare il dolore delle vittime della malattia che molti continuavano a chiamare \u201cla collera di Dio\u201d. Paziente aperto, intelligente, ricco di senso dell'umorismo e di fantasia, divent\u00f2 presto un sostegno per medici ed infermiere che potevano finalmente ridere e parlare di qualcosa che non fosse quella malattia che spesso colpiva persone della loro stessa et\u00e0, portandole inesorabilmente alla morte fra atroci sofferenze. Josef Stein fu, inoltre, il primo paziente della casa del Dono d'Amore fondata, da Madre Teresa di Calcutta, al posto dell'ex presbiterio al numero 657 di Washington Street a New York. Josef ricevette cos\u00ec le cure di suor Ananda, la giovane religiosa in sari bianco sorella spirituale dell'amico monaco libanese Philippe Malouf. Il racconto di Dominique Lapierre si conclude con le ultime parole di Josef Stein, che riesce a sussurrare a fatica a chi l'aveva amato e curato \u201csiete tutti anche pi\u00f9 grandi dell'amore\u201d frase che dar\u00e0 anche il titolo al libro."}
{"id": "2074675", "revid": "712828", "url": "https://it.wikipedia.org/wiki?curid=2074675", "title": "Van Ooger", "text": ""}
{"id": "2074677", "revid": "33689", "url": "https://it.wikipedia.org/wiki?curid=2074677", "title": "Unit\u00e0 di controllo elettronico", "text": ""}
{"id": "2074679", "revid": "712828", "url": "https://it.wikipedia.org/wiki?curid=2074679", "title": "Doc Q", "text": ""}
{"id": "2074681", "revid": "712828", "url": "https://it.wikipedia.org/wiki?curid=2074681", "title": "Lafitte (personaggio)", "text": ""}
{"id": "2074689", "revid": "767487", "url": "https://it.wikipedia.org/wiki?curid=2074689", "title": "Kirbogha", "text": "Biografia.\nEra un mamelucco, cio\u00e8 uno schiavo di origine transcaucasica o est-europea, per lo pi\u00f9 non musulmano, addestrato all'uso delle armi.\nKirbogha fece carriera durante il regno (1072-1092) del sultano selgiuchide Malik Shah I, che gli affid\u00f2 incarichi sempre pi\u00f9 delicati sino a diventare un alto ufficiale del sultano. Dopo la sua morte, pass\u00f2 al servizio del figlio, Mahmud I (1092-1094) e, alla morte di questi, del fratello Barkiyaruq (1094-1105): questi nel 1094 lo invi\u00f2 ad aiutare Aq Sunqur al-Hajib, che, dopo aver occupato Mosul per conto dello zio di Barkiyaruq, Tutush I, sultano di Siria, non solo non lo volle riconoscere sultano di tutta la Siria ma si era alleato col sultano dei Selgiuchidi, Barkiyaruq.\nDopo la morte di Aq Sunqur al-Hajib, sul campo di battaglia, Kirbogha rimase a Mosul e nel 1096 fu nominato Atabeg di Mosul, capitale della Jazira, per conto del nuovo sultano, il figlio di Aq Sunqur al-Hajib, \u02bfIm\u0101d al-D\u012bn Zeng\u012b, che era un bambino di circa nove anni.\nDato che la Jazira, la regione di cui Mosul era la capitale, era una pianura tra il Tigri e L'Eufrate molto fertile ed inoltre ricca di nafta Kirbogha era divenuto il pi\u00f9 potente emiro di tutta la Siria.\nNella primavera del 1098, il governatore della citt\u00e0 di Antiochia (assediata dall'esercito crociato), il selgiuchide Yaghisiyan, dopo aver invano chiesto soccorso ai sultani di Aleppo, Ridw\u0101n, e Damasco, Duq\u0101q, decise di rivolgersi all'Atabeg pi\u00f9 potente della Siria, all'Atabeg di Mosul, Kirbogha. Questi, con l'approvazione del califfo di Baghdad, al-Mustazhir, ed il sultano dei Selgiuchidi, Barkiyaruq, organizz\u00f2 una grande armata musulmana, per liberare Antiochia dall'assedio dei crociati. Kirbogha si mise in marcia per Antiochia alla fine di aprile, per\u00f2 era preoccupato per il fatto che nel mese di marzo un gruppo di Crociati si era impadronito della citt\u00e0 armena di Edessa, che si trovava sul percorso da Mosul ad Antiochia. Pertanto Kirbogha decise di attaccare Edessa per non trovarsi preso tra due eserciti cristiani, uno ad Antiochia ed uno a Edessa. I suoi emiri erano contrari, perch\u00e9 i crociati di Edessa erano solo tremila ed ogni giorno di ritardo avrebbe potuto essere fatale per Antiochia. Kirbogha per\u00f2 mise l'assedio a Edessa e solo dopo tre settimane cap\u00ec che la citt\u00e0 era imprendibile in pochi giorni, e quindi solo allora, verso la fine di maggio, decise di riprendere l'avanzata verso Antiochia, con una marcia a tappe forzate.\nI difensori di Antiochia, non vedendo arrivare a met\u00e0 maggio gli aiuti sperati, cominciarono a disperare di salvarsi, mentre nello stesso mese di maggio ai capi crociati era giunta voce che l'armata musulmana di Kirbogha si stava dirigendo verso Antiochia, per cui un certo numero di crociati, ritenendo la loro situazione molto debole e dando per scontata la sconfitta contro l'armata di Kirbogha, tra la fine di maggio ed i primi di giugno disert\u00f2.. Ma il 3 giugno i crociati, guidati da Boemondo d'Altavilla, che era riuscito a convincere Firuz, un responsabile musulmano di una delle torri (la \"Torre delle due Sorelle\") della citt\u00e0 a farli passare da una finestra della torre, erano entrati in Antiochia, occupandola tutta, meno la cittadella a sud della citt\u00e0, che era difesa da una guarnigione comandata da Shams al-Dawla, figlio di Yaghisiyan, fuggito nella notte del 3 giugno.\nIl 5 giugno Kirbogha arriv\u00f2 in vista della citt\u00e0, si accamp\u00f2 a otto miglia dalla citt\u00e0 al \"Ponte di ferro\" e in tre giorni complet\u00f2 l'accerchiamento. Nel frattempo alcuni emiri dell'armata musulmana si erano recati nella cittadella e alle domande di Shams al-Dawla, erede di Yaghisiyan, incolparono Kirbogha per il ritardo nell'arrivo dell'armata, assegnandogli tutti i difetti possibili: arrogante, pretenzioso, incapace e vigliacco. A parte la questione del ritardo dei soccorsi, gli emiri erano sobillati dal sultano di Damasco, Duq\u0101q, il quale aveva raggiunto l'armata, ma aveva timore che, se Kirbogha avesse vinto la battaglia, tutta la Siria sarebbe caduta sotto la sua autorit\u00e0 ed in poco tempo aveva convinto gli altri che il loro vero nemico era Kirbogha. Inoltre Kirbogha aveva sollevato dall'incarico Shams al-Dawla, che tentava di mettere pace tra le varie fazioni.\nI crociati erano s\u00ec difesi dalle mura di Antiochia, ma non ricevevano rifornimenti e cos\u00ec altri nobili abbandonarono i loro compagni. Per la prima volta, tuttavia, essi si dettero un comando unificato e scelsero come capo Boemondo d'Altavilla, il quale decise di affrontare gli assedianti in campo aperto. Il 28 giugno, l'esercito crociato usc\u00ec dalla citt\u00e0 e pass\u00f2 il ponte sull'Oronte per posizionarsi a nord della citt\u00e0, senza che Kirbogha intervenisse. Oltre alle truppe siriache di Mosul di Kirbogha all'assedio partecipavano anche truppe provenienti da Aleppo e da Damasco ed anche altre truppe mesopotamiche e anatoliche: in un dibattito tra i vari comandanti fu deciso di non impedire n\u00e9 di ostacolare il passaggio delle truppe crociate sul ponte dell'Oronte. Kirbogha riteneva che un attacco troppo massiccio all'inizio avrebbe spaventato i crociati, che sarebbero potuti rientrare in citt\u00e0, dopo aver subito poche perdite. A coloro che suggerirono di colpire i crociati man mano che uscivano dalla porta, Kirbogha rispose \"Aspettate che siano tutti fuori e li uccideremo sino all'ultimo uomo\". Cos\u00ec, mentre i crociati si dispiegavano per il combattimento, una parte delle truppe musulmane, che voleva attaccare al ponte, lasci\u00f2 il campo prima dell'inizio della battaglia, mentre il resto delle truppe si accusava a vicenda di vigliaccheria e tradimento. Kirbogha che si era posizionato all'ala sinistra dello schieramento, constatando che il controllo delle truppe gli stava sfuggendo di mano, chiese una tregua. La richiesta di tregua lo scredit\u00f2 definitivamente agli occhi dei suoi soldati e ridiede fiducia ai crociati, i quali non solo non gliela concessero ma attaccarono senza nemmeno rispondergli. Questo obblig\u00f2 Kirbogha a ordinare un attacco di cavalieri-arcieri, che per\u00f2 non ottenne l'effetto sperato, perch\u00e9 nel frattempo Duq\u0101q e la maggior parte degli emiri aveva lasciato il campo di battaglia. Kirbogha con le sue truppe era rimasto inattivo e, alla vista della sconfitta del primo attacco, non solo non intervenne ma diede l'ordine di ritirata; rientr\u00f2 al proprio campo, diede fuoco alle tende e fugg\u00ec dal campo di battaglia, trasformando la ritirata in rotta e permettendo ai crociati di riportare una netta vittoria senza praticamente combattere. Anzi i crociati, temendo una trappola evitarono di inseguire i fuggiaschi che poterono cos\u00ec rientrare a Mosul.\nTornato a Mosul, con la sua reputazione di soldato annientata, mor\u00ec pochi anni dopo."}
{"id": "2074692", "revid": "486946", "url": "https://it.wikipedia.org/wiki?curid=2074692", "title": "Kerbogha", "text": ""}
{"id": "2074695", "revid": "106937713", "url": "https://it.wikipedia.org/wiki?curid=2074695", "title": "Internet Dating Superstuds", "text": "Internet Dating Superstuds \u00e8 un album della band The Vandals pubblicato nel 2002."}
{"id": "2074696", "revid": "124514561", "url": "https://it.wikipedia.org/wiki?curid=2074696", "title": "Walter Melon (serie animata)", "text": "Walter Melon (\"Achille Talon\"), nota anche come Walter eroe a tempo perso, \u00e8 una serie televisiva a disegni animati ispirata al fumetto francese Achille Talon. Venne trasmessa in Italia su Fox Kids ed \u00e8 in seguito replicata su Italia 1, K2 e Frisbee.\nTrama.\nWalter Melon e il suo socio Erasmo dirigono un'attivit\u00e0 di \"Eroi a noleggio\". Praticamente quando i supereroi o altri personaggi famosi del mondo dei fumetti o del cinema non possono ottemperare ai loro impegni per motivi di salute o perch\u00e9 sono rimasti vittima di qualche piano ordito a loro spese, Walter ed Erasmo vengono chiamati per sostituirli temporaneamente nei loro incarichi. Nel cartone i due simpatici amici prendono il posto di ogni genere di eroe famoso, o meglio di parodie degli stessi, dato che i nomi degli stessi sono storpiati. Troviamo: Superman, Hulk, James Bond, Batman e Robin, Kirk e Spock, Tarzan, Luke Skywalker, Mad Max, Spider-Man, due dei Power Rangers, Alan Grant, Fox Mulder, Jim Phelps, Casper e tanti altri. Walter non ha l'aspetto del classico eroe bello e forzuto, al contrario \u00e8 panciuto e con un grosso nasone, ma soprattutto ha una sfortuna a dir poco sfacciata. Nonostante le numerose differenze tra gli eroi originali e Walter, nessuno nel cartone si accorge mai della differenza, se si esclude qualche commento iniziale relativo alla forma fisica non proprio perfetta."}
{"id": "2074698", "revid": "729019", "url": "https://it.wikipedia.org/wiki?curid=2074698", "title": "Rodolfo Ambrosio", "text": "Biografia.\nProveniente dal Tala Rugby Club di C\u00f3rdoba, Ambrosio fu il primo italo-argentino a vestire la maglia della Nazionale italiana: avvenne il 22 maggio 1987 ad Auckland, nel primo incontro in assoluto della Coppa del Mondo di rugby, contro la .\nCon la Nazionale, disput\u00f2 12 incontri tra il 1987 e il 1989; tre quarti centro d'elezione, disput\u00f2 alcuni incontri anche come apertura, tra cui quello citato contro gli \"All Blacks\".\nDa allenatore, diresse in patria il C\u00f3rdoba Rugby Club poi, tornato in Italia, fu allenatore del Petrarca; nel 2005 assunse la conduzione di un piccolo club laziale, il Segni (allora in serie A), riuscendo per due anni consecutivi a fargli raggiungere la salvezza.\nTornato in patria, dall'ottobre 2008 a tutto il 2011 diresse il Centro federale di Sviluppo e Alto Rendimento della provincia di C\u00f3rdoba, su incarico della Uni\u00f3n Argentina de Rugby; con il passaggio di tale incarico al connazionale Francisco Rubio, Ambrosio ha assunto la direzione del settore tecnico federale giovanile.\nDal novembre 2014 \u00e8 il nuovo tecnico selezione brasiliana. Nel novembre 2019 si dimette dall'incarico per problemi legati allo stipendio; gli subentrer\u00e0 il brasiliano Fernando Portugal."}
{"id": "2074699", "revid": "119234043", "url": "https://it.wikipedia.org/wiki?curid=2074699", "title": "Tabar\u00e9 Silva", "text": "Da calciatore ha vinto la Copa Am\u00e9rica 1995 con la nazionale di calcio uruguaiana.\nCarriera.\nCalciatore.\nClub.\nDebutt\u00f2 nel 1993 con il Defensor Sporting Club. Nel 1998 si trasfer\u00ec in Spagna, dove gioc\u00f2 per Siviglia, Levante e Elche.\nNel 2003 torn\u00f2 in Uruguay, dove gioc\u00f2 per Central Espa\u00f1ol, Sud Am\u00e9rica, River Plate de Montevideo, Rampla Juniors e Villa Espa\u00f1ola.\nNazionale.\nHa giocato 19 volte con la nazionale di calcio dell'Uruguay, tra il 1994 e il 2000, vincendo la Copa Am\u00e9rica 1995.\nAllenatore.\nDal 2009 ha intrapreso la carriera di allenatore, guidando diverse squadre sudamericane: Sud Am\u00e9rica, El Tanque Sisley, Defensor Sporting, Oriente Petrolero, Deportivo Quito, Real Garcilaso ed Aucas."}
{"id": "2074707", "revid": "222549", "url": "https://it.wikipedia.org/wiki?curid=2074707", "title": "Tess Gerritsen", "text": "Biografia.\nNata a San Diego, in California, \u00e8 figlia di Ernest Tom, un cuoco di origine cinese, e Jui Chiung Tom, detta Ruby, un'immigrata cinese proveniente da Kunming. Ha un fratello, Thimothy, che \u00e8 medico e svolge la professione in Texas.\nCrescendo, impara a suonare il violino e il pianoforte, ma ha gi\u00e0 una grande passione per la scrittura e per i romanzi di Nancy Drew. Tuttavia i genitori le consigliano una professione sicura, come quella di medico. Nel 1975 consegue cos\u00ec la Bachelor of Arts Degree in antropologia alla Stanford University e successivamente frequenta a San Francisco l'Universit\u00e0 della California, laureandosi in medicina nel 1979.\nL\u00ec conosce Jacob Gerritsen, uno studente di medicina di discendenza olandese cresciuto alle Hawaii. Tess e Jacob si sposano e iniziano poi la loro pratica medica a Honolulu. Negli anni \u201880 nascono i loro due figli, Adam e Joshua (detto Josh).\nProprio mentre \u00e8 in congedo per maternit\u00e0, ricomincia a scrivere, sottoponendo una storia breve a una competizione indetta da un giornale locale. Vince il primo premio (500 $) e vede pubblicata la storia. Finalmente, nel 1987, il suo primo romanzo, \"Call After Midnight\" \u00e8 pubblicato dalla casa editrice Harlequin. \u00c8 in questo momento che decide di usare lo pseudonimo \"Tess Gerritsen\" per firmare i propri romanzi. Infatti la Harlequin ritiene che il nome Terry sia troppo maschile e inadatto a romanzi d'amore. In seguito vede pubblicati altri otto romanzi sentimentali.\nNel 1990, stanchi della vita isolana alle Hawaii e innamoratisi del Maine nel corso di una vacanza, Tess e la sua famiglia si trasferiscono a Camden (Maine), dove ella abbandona la carriera di medico per dedicarsi a tempo pieno alla scrittura e alla famiglia. Qui riprende a suonare il violino dopo molti anni di inattivit\u00e0, entrando a far parte di un gruppo di musica celtica.\nNel 1993, con Graham Flashner e Ed Gernon, scrive la sceneggiatura di \"Con l'acqua alla gola\" (\"Adrift\"), un film per la TV con Kate Jackson e Kenneth Welsh.\nNel 1996 pubblica il primo romanzo del genere medical thriller, intitolato \"Harvest\", arrivato poi anche in Italia con il titolo \"Il prezzo\". Questo libro diventa il suo primo best seller.\nNel 2001 pubblica il primo romanzo della famosa serie sulla detective Rizzoli e sul medico legale Maura Isles, \"The Surgeon\" (\"Il chirurgo\"). La TNT, dal 2010, produce e trasmette la serie televisiva \"Rizzoli &amp; Isles\", basata su questi personaggi.\nNel 2011 perde la madre Ruby. Dedica quindi il romanzo\" Last to Die\" (\"L'ultima vittima\") alla sua memoria. Inoltre, nell'aprile 2013, pubblica sul Wall Street Journal un articolo in cui parla del viaggio che ha compiuto in Cina per riportare le ceneri della madre nella citt\u00e0 natale di Kunming. Nel novembre 2013 diventa nonna di una nipotina, Levina Elizabeth Gerritsen alla quale dedica il successivo romanzo \"Die Again\".\nNel 2019 pubblica la storia di fantasmi \"The Shape of Night,\" che esce il 14 maggio 2020 in Italia presso l'Editore Longanesi con il titolo \"Ombre nella notte.\"\nPremi e riconoscimenti.\nNel 1991 ha vinto il \"Reviewers' Choice Award\", premio rilasciato dalla rivista\" Romantic Times,\" per il miglior romanzo della collana Harlequin Intrigue, con \"Never Say Die.\". Nel 1999 ha nuovamente vinto il \"Reviewers' Choice Award\", ma nella categoria Best Suspense Novel per \"Gravity\" (\"Forza di gravit\u00e0\").\n Nel 2002 ha vinto il RITA Award, premio indetto dall'associazione Romance Writers of America, per il romanzo \"The Surgeon\" (\"Il chirurgo\") nella categoria Best Romantic Suspense.\n Nel 2006, il romanzo \"Vanish \"(\"Sparizione\") le \u00e8 valso il Premio Nero Wolfe, la candidatura agli Edgar Allan Poe Awards indetti dall'associazione Mystery Writers of America, nonch\u00e9 la candidatura al Premio Macavity nella categoria \"Best Mystery Novel\".\n Nel 2011 e nel 2012 ha ottenuto altre due candidature al Premio Nero Wolfe, rispettivamente con i romanzi \"Ice Cold\" (\"Il silenzio del ghiaccio\") e \"The Silent Girl\" (\"La fenice rossa\").\nIniziative benefiche.\nSostiene apertamente campagne per la raccolta fondi nella ricerca contro l'Alzheimer, malattia di cui ha sofferto il padre.\nIn particolare nel 2013 ha lanciato l'iniziativa \"Tess Gerritsen's War on Alzheimer's. \"Questa ha avuto successo, permettendo di raccogliere 25.000 dollari che sono stati donati allo Scripps Research Institute per la ricerca sull'Alzheimer.\nSerie con Jane Rizzoli e Maura Isles.\nNel 2001 pubblica il romanzo \"The Surgeon\" (\"Il chirurgo\"), in cui i protagonisti sono il detective Thomas Moore e il chirurgo Catherine Cordell. Viene qui introdotta Jane Rizzoli, una giovane detective che lavora con Moore. L'autrice decide poi di scrivere un secondo romanzo in cui dare spazio a Jane Rizzoli e nel 2002 pubblica \"The Apprentice\" (\"Lezioni di morte\"), dove viene introdotto un nuovo medico legale, la dottoressa Isles. Scrive quindi un terzo romanzo che ha come protagonista Maura Isles, e con la pubblicazione di \"The Sinner\" (\"Corpi senza volto\"), Tess Gerritsen crea una vera e propria serie.\nDal giugno 2010, va in onda una serie televisiva che ha come protagoniste proprio Jane Rizzoli e Maura Isles, intitolata\" Rizzoli &amp; Isles\". Angie Harmon interpreta Jane, mentre il medico legale \u00e8 interpretato da Sasha Alexander."}
{"id": "2074708", "revid": "104458", "url": "https://it.wikipedia.org/wiki?curid=2074708", "title": "Varisci", "text": ""}
{"id": "2074714", "revid": "15756", "url": "https://it.wikipedia.org/wiki?curid=2074714", "title": "Automotrice ARST ADe", "text": "Le automotrici ADe sono una famiglia di automotrici a scartamento ridotto e motore Diesel costruita per le concessionarie della rete secondaria sarda negli anni cinquanta, oggi impiegate dall'ARST.\nIl nome di questi rotabili leggeri \u00e8 l'acronimo di \"Automotrice Diesel elettrica\", in quanto si tratta di mezzi in cui la propulsione \u00e8 garantita da carrelli elettrici alimentati dalla corrente prodotta da generatori azionati da motori termici.\nQuesti mezzi costituiscono tuttora una buona parte del parco rotabile impiegato per i servizi di trasporto su rotaia dell'ARST in tutta la Sardegna.\nStoria.\nNel secondo dopoguerra, nell'ambito della stesura del piano di ammodernamento delle ferrovie secondarie dell'isola, emerse la necessit\u00e0 di velocizzare i collegamenti intervenendo non solo sull'infrastruttura ferroviaria, ma anche sui rotabili. Sino ad allora, se si escludono le linee del compartimento di Macomer delle Ferrovie Complementari della Sardegna e le linee delle Ferrovie Meridionali Sarde, sulle linee a scartamento ridotto si utilizzava la sola trazione a vapore, fatto che si ripercuoteva sui tempi di percorrenza. Fu quindi deciso il passaggio alla trazione termica, e per quanto riguarda il materiale leggero fu progettata una famiglia di automotrici che sarebbero poi state destinate alle tre concessionarie della rete a scartamento ridotto sarda (FCS, FMS e Strade Ferrate Sarde).\nLe FCS e le FMS ottennero la versione a trazione diesel-elettrica di questi rotabili, mentre le SFS si dotarono delle \"cugine\" ADm a propulsione diesel-meccanica.\nLa produzione della fornitura delle 20 ADe della \"serie 20\" o \"prima serie\" (numerate da 01 a 20) e delle relative rimorchiate (10), destinata alle linee FCS nel centro e nel sud dell'isola, fu avviata nel 1957, e l'anno dopo i primi esemplari entrarono in servizio. 12 ADe furono destinate al compartimento cagliaritano, mentre le restanti 8 a quello di Macomer. Nel 1958 ebbe inizio anche la produzione delle 6 ADe serie 300 (numerazione da 301 a 306) e delle 4 rimorchiate destinate alle FMS, che inizieranno a circolare nella rete sulcitana dal 14 agosto 1960.\nSia le ADe che le ADm erano caratterizzate in origine da una livrea con base di tonalit\u00e0 bruno e tortora, con sulle fiancate la sigla della concessionaria di appartenenza realizzato con lettere metalliche.\nUnite alle migliorie apportate all'infrastruttura ferroviaria, l'adozione del nuovo materiale a propulsione termica produsse importanti risultati sul fronte dei tempi di percorrenza, fatto che si ripercosse positivamente sul numero di utenti delle linee: dal 1957 al 1963 il numero di passeggeri del compartimento cagliaritano delle FCS pass\u00f2 da 133.012 viaggiatori a 1.228.452, mentre nelle linee facenti capo a Macomer (che avevano gi\u00e0 a disposizioni 6 automotrici termiche OM e Fiat dagli anni trenta), si pass\u00f2 da 176.628 utenti a 697.418.\nNel 1974 le linee FMS furono chiuse, e l'anno successivo la serie 300 delle ADe fu rilevata dalle FCS. Nel corso degli anni i motori delle ADe della serie FCS furono sostituiti, portando la potenza complessiva di ogni singola automotrice da 220 kW agli attuali 234.\nNel 1989 le gestioni governative di FCS e SFS si fusero nelle Ferrovie della Sardegna. Sotto questa gestione si registra il cambio di livrea di tutto il materiale leggero, identificato ora da una colorazione grigia con strisce verdi gialle e nere (queste ultime in alcune automotrici con tonalit\u00e0 tendenti al blu scuro o al viola). Nel corso degli anni inoltre le ADe sono state sottoposte a revamping degli interni.\nDalla seconda met\u00e0 degli anni novanta a questi rotabili si sono affiancate le automotrici ADe serie 90, ci\u00f2 nonostante le ADe sono ancora ampiamente utilizzate dall'ARST (dal 2010 gestore delle linee a scartamento ridotto sarde) sia per il servizio di trasporto pubblico, sia per quello turistico del Trenino Verde.\nA novembre 2010 risultavano in esercizio 16 delle 20 ADe della fornitura FCS e 2 delle 6 serie 300.\nTecnica.\nQuesti rotabili furono realizzati da Officine Meccaniche della Stanga per quel che concerne la cassa e le parti meccaniche, con l'apporto del Tecnomasio Italiano Brown Boveri per gli apparati elettrici.\nProgettate con uno schema di rodiggio Bo-Bo, queste automotrici in origine erano dotate di 2 motori Fiat 203S a sei cilindri da 10676 cm\u00b3, sovralimentati e con potenza di 110\u00a0kW. Questi motori, derivati da quelli dei camion Fiat 682, erano gi\u00e0 stati impiegati sulle ALn 668 serie 1400 delle FS, e sulle ADe FCS garantivano quindi una potenza complessiva per automotrice di 220\u00a0kW. In un secondo tempo tali motori sono stati sostituiti con dei Fiat 203H61, stavolta aspirati, da 117\u00a0kW ciascuno, fatto che port\u00f2 la potenza delle automotrici agli attuali 234\u00a0kW. Gli scarichi sono installati in posizione centrale sul tetto.\nLa trasmissione \u00e8 elettrica, con generatrici che azionate dai propulsori diesel producono la corrente, trasferita poi ai motori elettrici montati sui carrelli. La velocit\u00e0 massima omologata \u00e8 di 75\u00a0km/h.\nCaratterizzate esteticamente per i frontali spioventi, le ADe sono automotrici bidirezionali, dotate di comandi in entrambe le sue estremit\u00e0. Come gli altri mezzi delle ferrovie a scartamento ridotto sarde sono dotate di respingente unico centrale, fatto che permette a questi mezzi di percorrere curve di minor raggio quando pi\u00f9 unit\u00e0 sono accoppiate. A tal proposito le ADe sono dotate di sistemi di accoppiamento in ciascun lato, con la maggior parte dei connettori nascosti da un sistema ad ante sul muso, e col connettore dell'accoppiatore situato immediatamente sotto il lunotto. Col comando multiplo sono gestibili composizioni con un'altra ADe e/o RPe. Non sono tuttavia presenti intercomunicanti che permettano il passaggio da un'unit\u00e0 all'altra con il treno in movimento.\nRiguardo all'impianto d'illuminazione, sono presenti 2 fari a luce bianca per frontale (pi\u00f9 quello superiore), che richiedono l'apposizione di appositi dischi per colorare il fascio luminoso di rosso e/o verde (a seconda dei segnali da comunicare al personale di linea) quando quel lato costituisce la coda del treno.\nGli interni offrono 55 posti, di cui 15 di prima classe e 40 di seconda, su panche rivestite in simil pelle che ricordano quelle montate in origine sulle ALn668. La finestratura attuale \u00e8 di tipo Klein, installata durante un revamping degli interni. Le porte, a comando pneumatico, sono in posizione defilata verso la prima classe.\nSerie 300.\nProdotta per le FMS, la serie 300, composta da 6 unit\u00e0, esteticamente si distingue dalle ADe FCS per la doppia presa dell'accoppiatore elettrico nel frontale in luogo di quella singola, inoltre pur montando gli stessi motori in dotazione alle unit\u00e0 delle ex Ferrovie Complementari pu\u00f2 vantare velocit\u00e0 di punta superiori alla serie 20 per via di un rapporto di trasmissione pi\u00f9 lungo (1:5,15 contro 1:6,27 della fornitura FCS), che consente alle automotrici FMS di raggiungere i 95\u00a0km/h. Meccanicamente le macchine differiscono per un particolare accorgimento in gomma all'interno del cerchione, nonch\u00e9 di un differente sistema di aerazione dei motori elettrici posti sui carrelli. Due di questi rotabili prestano ancora servizio nella sede ferroviaria territoriale di Macomer dell'ARST, gli altri sono stati accantonati o demoliti o cannibalizzati per ricavarne pezzi di ricambio.\nLe automotrici ADm.\nLe automotrici ADm (automotrice Diesel-Meccanica) costituiscono la versione a trazione diesel-meccanica delle ADe. Realizzate da Fiat e Officine Meccaniche della Stanga per le SFS in 11 esemplari (numerati da 51 a 61), queste automotrici sono entrate in servizio nel 1958 nelle linee a scartamento ridotto sassaresi.\nRispetto alle versioni diesel-elettriche, le ADm sviluppano una minore velocit\u00e0 di punta, fissata in fase di omologazione a 72\u00a0km/h. Dal punto di vista estetico la differenza principale con le ADe, di cui condividono la livrea, \u00e8 la presenza dei soli impianti di scarico sull'imperiale. Ad esclusione della ADm51, l'intera fornitura \u00e8 ancora utilizzata per i treni passeggeri delle linee della sede ferroviaria sassarese dell'ARST.\nRimorchiate.\nSia le 2 serie delle ADe che le ADm furono dotate di relative serie di rimorchiate semipilota unidirezionali, identificate rispettivamente dalle sigle RPe e RPm. Oltre che per la mancanza degli scarichi e di qualunque impiantistica sul tetto, le rimorchiate differiscono esteticamente dalle unit\u00e0 motorizzate per la presenza di un bagagliaio, con apertura a serranda, ottenuto riducendo lo spazio dello scompartimento di prima classe e sfruttando l'assenza della cabina di guida in quel lato del rotabile.\nComplessivamente furono costruiti 22 rimorchi, 10 RPe per le allora FCS (numerate da 101 a 110, di cui 4 ancora in esercizio), 4 per la serie 300 originariamente delle FMS (numerate da 351 a 354, oggi tutte accantonate) e 8 RPm per le Strade Ferrate Sarde (numerate da 151 a 158, tutte operative tranne la RPm158). La presenza del connettore di accoppiamento e dei fari solo su un lato rende possibile l'inserimento delle rimorchiate nei convogli in un solo senso.\nCol passare degli anni questi rotabili hanno visto calare il loro utilizzo, spesso infatti si preferisce utilizzare composizioni di due automotrici rispetto alla combinazione automotrice-rimorchiata. Ci\u00f2 nonostante non \u00e8 affatto raro trovare le RPe e le RPm in testa o in coda a convogli ARST composti da materiale leggero."}
{"id": "2074719", "revid": "1888309", "url": "https://it.wikipedia.org/wiki?curid=2074719", "title": "Potenza Picena", "text": "Potenza Picena \u00e8 un comune italiano di abitanti della provincia di Macerata nelle Marche.\nFino al 1862 si chiamava Monte Santo. Nei suoi pressi scorre il fiume Potenza.\nGeografia fisica.\nTerritorio.\nIl territorio del comune di Potenza Picena si divide in quattro nuclei abitati: Potenza Picena, Porto Potenza Picena, Montecanepino e San Girio.\nPotenza Picena, fino al 1862 Monte Santo, si presenta come un tipico paese medievale, arroccato su un colle e cinto da mura in parte consolidate da interventi piuttosto recenti. Il suo aspetto monumentale \u00e8 caratterizzato dalla presenza delle chiese (un tempo il paese ne contava 27) e dai relativi campanili.\nPorto Potenza Picena (o semplicemente Porto Potenza) \u00e8 il nucleo abitato pi\u00f9 grande del comune. \u00c8 una stazione balneare con spiagge prevalenza sabbiose, inframezzate a brevissime zone di scogliera. \nIl quartiere di Montecanepino sorge su un'altura, lungo la direttrice meridionale che da Porto Potenza conduce al capoluogo. Il nome deriva forse da \"canepini\", cordai, lavoranti la canapa, un tempo numerosi nella zona.\nSan Girio sorge sulla strada provinciale che collega il paese di Potenza Picena alla strada \"Regina\". \u00c8 costituito da un piccolo numero di case sparse sorte nelle vicinanze del santuario dedicato a San Girio.\nClima.\nSecondo la classificazione dei climi di K\u00f6ppen, Potenza Picena appartiene alla fascia \"Csa\", ossia al clima temperato delle medie latitudini.\nIl clima di Potenza Picena presenta tanto elementi mediterranei quanto continentali. Infatti il territorio comunale si estende dal litorale fino alle colline dell'entroterra e fa s\u00ec che possano verificarsi leggeri scostamenti di temperatura tra le zone pi\u00f9 interne e quelle a ridosso del mare. Generalmente il clima risulta essere mite per gran parte dell'anno, con frequenti picchi di caldo in estate (che spesso sono afose) e rare nonch\u00e9 brevi nevicate nel periodo invernale. Sia d'estate che d'inverno pu\u00f2 esserci un elevato tasso di umidit\u00e0.\nOrigini del nome.\nL'attuale denominazione del Comune di Potenza Picena \u00e8 relativamente recente e risale al 21 dicembre 1862, quando il Consiglio Comunale dovette mutare il medievale nome di Monte Santo in Potenza Picena.\nDi antichissima origine, nel 184 a.C. divenne colonia romana (Potentia). Distrutta nel V secolo e ricostruita su una collina vicina, ebbe nell'Alto Medioevo il nome di Monte o di Castel San Giovanni. \nRasa al suolo nel 1116 dall'imperatore Enrico V, fu ricostruita nel 1128 con il nome di Montesanto;\nnel 1862 ebbe il nome attuale di Potenza Picena.\nIl termine \"Potenza\" stava chiaramente a ricordare l'antica e nobile citt\u00e0 romana di Potentia, la cui rovina e il cui spopolamento hanno dato origine al borgo di Monte Santo, in un tratto di territorio pi\u00f9 interno e pi\u00f9 sicuro. L'aggiunta dell'aggettivo \"Picena\" \u00e8 stata determinata non solo dalla necessit\u00e0 di distinzione dal capoluogo lucano, ma anche per ricordare che questo luogo era abitato dai Piceni gi\u00e0 prima dell'avvento di Roma, come testimoniato dai numerosi ritrovamenti di resti archeologici e necropoli.\nAncora oggi \u00e8 misteriosa l'origine di questo popolo, che secondo la leggenda sarebbe giunto in questa terra dalla Sabina inseguendo un picchio, da loro ritenuto animale sacro.\nCirca l'antica citt\u00e0 di Potentia, \u00e8 interessante osservare che essa fu fondata nel 184 a.C. sotto il consolato di Publio Claudio Pulcro e Lucio Porcio Licino, quasi certamente tra la foce del fiume omonimo e l'abbazia di Santa Maria in Potentia, oggi in territorio di Porto Recanati.\nStoria.\nPotenza Picena prende il nome dall'antica Potentia, una fiorente colonia romana le cui prime informazioni risalgono al 184 a.C. e che venne distrutta nel IV secolo, durante la guerra greco-gotica. Alcuni superstiti avrebbero fondato, sul colle adiacente, il borgo di Monte Santo, attorno all'antica pieve di Santo Stefano, la quale sorgeva sul punto pi\u00f9 alto (l'attuale piazza Matteotti). Il documento pi\u00f9 antico che attesta l'esistenza della pieve e del nucleo abitato, entrambi feudi del vescovo di Fermo, risale al 947.\nIl passaggio da \u201cministero\u201d della contea di Fermo (dominata dal vescovo) a Comune (inizialmente \"castrum\") avviene nel settembre del 1128 quando Liberto, presule fermano, rinunciando a riscuotere il fodro (diritto di casermaggio) e a presiedere il \u201cplacido\u201d (tribunale), riconosce di fatto l'autonomia di Monte Santo, che pertanto si svincola dalla soggezione feudale; nonostante questo, le questioni estere e l'alta giustizia rimarranno di pertinenza vescovile per oltre un secolo. Nel corso degli anni, Montesanto raggiunger\u00e0 libert\u00e0 sempre pi\u00f9 ampie: nel 1252 papa Innocenzo IV concede a Montesanto il diritto di eleggersi autonomamente il podest\u00e0, il quale ha soprattutto competenza giudiziarie, mentre nel 1376 papa Gregorio XI accorda il cosiddetto \"mero e misto imperio\", ossia il pi\u00f9 alto grado di giudizio, la pena capitale. In questi anni diverse guerre insanguinano la regione (l'antica Marca, da cui l'attuale denominazione Marche), coinvolgendo direttamente Montesanto: risale al 1318 la devastazione del territorio comunale a opera dei ghibellini osimani guidati da Lippaccio e Andrea da Osimo. Nel 1407 i santesi, arroccati all'interno delle mura cittadine protette da baluardi, impediscono a Ludovico Migliorati, signore di Fermo, scortato dai suoi soldati, di entrare nella cittadina, attraverso il lancio non solo di insulti verbali, ma anche di frecce, giavellotti e pietre.\nLo sviluppo del centro abitato avviene intorno all'antica pieve di Santo Stefano, ubicata nel mezzo della piazza del Comune, che nel 1796 venne abbattuta allo scopo di ampliare la piazza; da quel momento in quest'area vennero organizzati spettacoli pubblici, giochi e gare sportive: lo spettacolo pi\u00f9 popolare era la \u201cgiostra del bue\u201d, detta anche \u201cdello steccato\u201d, quasi una sorta di corrida dai connotati un po' violenti, tanto che venne proibita durante la dominazione napoleonica.\nLo stemma comunale.\nLo stemma del Comune di Potenza Picena si compone di una croce in campo rosso sovrapposta a cinque monti. Secondo la tradizione, mentre la croce significa Monte Santo, i monti rappresentano cinque distinte comunit\u00e0 minori che formarono il comune maggiore, ossia Gerola (o Girola), Terchio (noto come Tergi), Sacrata, che ricorda anche nel nome l'antica vicina citt\u00e0 romana mai pi\u00f9 risorta, Monte Coriolano (o Monte Grugliano) e Santara.\nMonumenti e luoghi d'interesse.\nArchitetture civili.\nProgettata da Pietro Bernasconi, 1745-50. Circondata dallo splendido giardino all'italiana.\nArchitetture religiose.\nLa chiesa, denominata \"collegiata di Santo Stefano\" in Potenza Picena, gi\u00e0 Monte Santo, altro non \u00e8 che l'antica chiesa di Sant'Ignazio, appartenuta ai padri della Compagnia di Ges\u00f9. Anche l'annesso edificio, sulla sinistra del tempio, oggi quasi interamente adibito ad alloggio delle suore della congregazione Figlie dell'Addolorata e in piccola parte a sagrestia e sala riunioni (congregazione degli artisti), \u00e8 stato fino al 1773 - anno della soppressione della Compagnia di Ges\u00f9 - il collegio dei Gesuiti di Monte Santo.\nLa chiesa della Madonna delle Grazie, sita in prossimit\u00e0 di Porta San Giovanni (una delle tre porte di accesso al paese), ricopre un ruolo importante nella storia del culto dei Potentini. Il tempio sembra sorga nel luogo dove, in origine, vi era un'edicola votiva, ampliata nel corso degli anni per volere dei fedeli. La tradizione narra che l'immagine della Madonna con il Bambino, dipinta su muro intorno al 1400, fosse dispensatrice di grazie, tanto che gi\u00e0 nello Statuto comunale, approvato nel 1455 si fa menzione del luogo come \"Via Gratiarum\".\nPiuttosto antiche appaiono le origini del convento dei Francescani conventuali, detti di San Francesco. Secondo la tradizione, sarebbe stato lo stesso Santo di Assisi il fondatore del monastero di Monte Santo attorno all'anno 1222-23, quando sarebbe giunto nella cittadina marchigiana con un gruppo di frati.\nLa chiesa di San Giacomo Maggiore, nei pressi della porta Galiziano, risale alla seconda met\u00e0 del secolo XIV. Oltre che allo sviluppo edilizio di Monte Santo (crescita del borgo di Galazzano), la costruzione e l'officiatura della chiesa sono legate all'attivit\u00e0 della confraternita del \"Corpus Christi\", detta anche di San Giacomo. Nel 1943 la facciata della chiesa venne riprogettata dall'architetto Eusebio Petetti.\nDiscendendo via Silvio Pellico, si scopre l'ex complesso di Sant'Agostino, che si estende su una porzione non trascurabile del centro storico. Oltre l'ex convento, adibito a scuola elementare, vi sono la chiesa, il campanile e il chiostro. Lungo via Silvio Pellico sorge l'ex complesso di Sant'Agostino, oggi usato come sede del Centro Culturale 'Ferdinando Scarfiotti'. Incerta \u00e8 la data del rifacimento del complesso di Sant'Agostino, in particolare della chiesa. Il primo documento, che attesta la presenza degli Agostiniani a Potenza Picena risale al 1250, quando la chiesa era intitolata a S. Maria Maddalena. \u00c8 probabile che il convento fosse stato ricostruito o, quanto meno, rimaneggiato, attorno all'anno 1420. Fino al primi decenni del Settecento la chiesa era a due navate, con quattro archi, otto altari e tre porte; tracce di due aperture sulla strada pubblica, sono visibili anche oggi. La sistemazione attuale viene fatta risalire alla met\u00e0 del Settecento e i lavori si sono protrassero fino agli anni Settanta dello stesso secolo. Circa i dipinti che ornavano il tempio, di rilievo il San Nicola da Tolentino intercede per le anime del Purgatorio, attribuito alla scuola di Cristoforo Roncalli, detto il Pomarancio e una pittura lignea di Bernardino di Mariotto (1506) raffigurante la Madonna col Bambino tra i Santi Antonio e Francesco e Angeli musicanti. L'organo del maestro Giovanni Fedeli di Rocchetta di Camerino \u00e8 uno strumento di particolare pregio (1757). \u00c8 collocato al centro della zona absidale, sotto un grande dipinto di Piero Tedeschi (1750-1805) raffigurante la Maddalena ai piedi della Croce.\nRestano ancora incerte le origini del monastero e della chiesa di Santa Caterina di Potenza Picena. Secondo un catalogo generale benedettino, segnalato dallo studioso mons. Cotognini, i due complessi sarebbero stati eretti nell'anno 1280.\nFuori della cinta muraria, che divideva il centro abitato dalla campagna, davanti a ogni porta d'accesso a Potenza Picena (allora Monte Santo), erano state costruite piccole chiese dedicate alla Madonna, probabilmente in segno di riconoscenza alla Vergine da parte della popolazione scampata a gravi crisi epidemiologiche e a conflitti bellici del secolo XIV.\nUna volta isolati dal centro abitato, oggi il convento e la chiesa dei Cappuccini si trovano quasi al centro di un nuovo quartiere, il Colle Bianco.\nIl monastero di San Tommaso Apostolo di Potenza Picena \u00e8 uno dei pi\u00f9 antichi insediamenti del secondo ordine francescano. Secondo la tradizione, il cenobio sarebbe stato fondato, vivente santa Chiara, da due consorelle della santa.\nIl collegio dei Gesuiti era un edificio annesso, sino al 1773, alla chiesa di Sant'Ignazio, fondatore dell'omonima Compagnia. Dopo la soppressione dell'ordine, il plesso \u00e8 stato adibito ad alloggio delle Suore della congregazione \"Figlie del Santissimo Redentore e della Beata Vergine Addolorata\" e in piccola parte a sacrestia e sala riunione (congregazione degli artisti) annessa alla chiesa (divenuta collegiata) parrocchiale dei Santi Stefano e Giacomo. Il collegio dei Gesuiti \u00e8 frutto di una dazione ereditaria di 10.500 scudi alla Compagnia di Ges\u00f9 in Roma da parte del nobile Antonio Casagrande.\nRisale alla fine del Quattrocento, anche se sono documentati precedenti tentativi di insediamento degli Zoccolanti a Potenza Picena. Infatti, nel 1463, papa Pio II, con due bolle inviate al Comune, promosse la costruzione di un convento presso la chiesa di San Girio. I frati per\u00f2, forse anche a causa dell'insalubrit\u00e0 della valle del Potenza, preferirono un luogo pi\u00f9 vicino al centro abitato.\nIl Santuario di San Girio, posto sulla provinciale omonima che unisce Potenza Picena alla Santissima 'Regina', \u00e8 uno dei luoghi di culto pi\u00f9 cari ai potentini. La chiesa, edificata originariamente sopra la tomba del Santo nel 1298, fu ricostruita nel 1560 a spese della comunit\u00e0 di Monte Santo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2012 la popolazione straniera era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusei.\nIl convento dei frati minori ospita il museo missionario marchigiano, il quale ospita una raccolta opere Novecentesche provenienti da varie missioni francescane in giro per il mondo.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata arte della tessitura finalizzata alla realizzazione di tappeti e di tanti altri prodotti caratterizzati da motivi artistici pregiati.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Potenza Picena Calcio\" che milita nel girone B marchigiano di Promozione, l'altra squadra \u00e8 la \"Union Picena\" che invece milita in Seconda Categoria.\nAnche la frazione di Porto Potenza Picena ha una squadra che milita in Seconda Categoria.\nL\"'A.S.D. Potenza Picena 1945 Calcio\" \u00e8 nata nel 1945.\nLa squadra di calcio a 5 Futsal Potenza Picena milita in Serie D marchigiana ed \u00e8 la principale squadra potentina.\nPallavolo.\nLa principale squadra di pallavolo \u00e8 il Volley Potentino, che dalla stagione 2012/2013 milita nella serie professionista A2.\nCiclismo.\nLa squadra di ciclismo di Porto Potenza \u00e8 la \"A.S.D. Rinascita cicli Baldoni\", in cui militano i giovani ciclisti della categoria Esordienti. Per la categoria Giovanissimi i bambini dai 6 ai 12 anni gareggiano con la \"Scuola di Ciclismo Potentia-Rinascita.\""}
{"id": "2074721", "revid": "767487", "url": "https://it.wikipedia.org/wiki?curid=2074721", "title": "Richard Herrmann", "text": "Carriera.\nHerrmann inizi\u00f2 a giocare nella squadra della sua citt\u00e0 natale, l'1. FC Kattowitz. Nel 1945, quando la squadra scomparve, pass\u00f2 al Kickers Offenbach e nel 1947 al FSV Francoforte, in cui chiuse la carriera nel 1960.\nConta 8 presenze e un gol con la Nazionale tedesca occidentale, con cui esord\u00ec il 22 novembre 1950 contro la Svizzera (1-0).\nFece parte della selezione che vinse i Mondiali nel 1954, dove disput\u00f2 una sola partita contro l'Ungheria realizzando una rete, unica con la maglia della Nazionale.\nMor\u00ec nel 1962 a causa di una cirrosi epatica."}
{"id": "2074722", "revid": "1748167", "url": "https://it.wikipedia.org/wiki?curid=2074722", "title": "Strada statale 84 Frentana", "text": "La strada statale 84 Frentana (SS 84) \u00e8 una strada statale e regionale italiana.\nIl tragitto.\nIl suo percorso \u00e8 interamente circoscritto nell'ambito della regione Abruzzo, nato dal vecchio tracciato della Strada nazionale 76 Frentana: parte dalla S.S. 17 Appulo-Sannitica, nel territorio di Roccaraso; attraversati gli Altipiani maggiori d'Abruzzo con a sud-est i Monti Pizzi, passato il valico della Forchetta, percorre la valle dell'Aventino, sul versante meridionale della Maiella; dopo 47\u00a0km, presso Casoli, si dirama nella S.S. 81 Piceno-Aprutina e, dopo altri 7\u00a0km (tratta ancora rientrante nella gestione dell'ANAS), arriva nei pressi dello svincolo della S.S. 652 \"Fondovalle Sangro\", vicino Selva di Altino. Da qui prosegue attraversando i territori di Casoli quindi Sant'Eusanio del Sangro, Castel Frentano, Lanciano, Treglio e San Vito Chietino, fino alla SS 16 Adriatica.\nAttraversa i comuni di Roccaraso, Rivisondoli, Pescocostanzo, Palena, Lama dei Peligni, Taranta Peligna, Civitella Messer Raimondo, Gessopalena, Casoli, Altino, Sant'Eusanio del Sangro, Castel Frentano, Lanciano, Treglio, San Vito Chietino."}
{"id": "2074724", "revid": "161374", "url": "https://it.wikipedia.org/wiki?curid=2074724", "title": "Strada Statale 81", "text": ""}
{"id": "2074726", "revid": "161374", "url": "https://it.wikipedia.org/wiki?curid=2074726", "title": "Strada Statale 84", "text": ""}
{"id": "2074727", "revid": "6923", "url": "https://it.wikipedia.org/wiki?curid=2074727", "title": "Cardigan", "text": "Il cardigan \u00e8 un tipo di maglione che si apre, tramite bottoni o cerniera sul davanti.\nIl nome di questo capo di abbigliamento deriva da James Brudenell, VII conte di Cardigan, un comandante dell'esercito britannico, che svolse il suo servizio durante la guerra di Crimea.\nI cardigan sono normalmente realizzati in lana o cotone e sono utilizzabili da ambo i sessi, bench\u00e9 siano quasi sempre stati parte del guardaroba maschile - nel corso degli anni \u00e8 stato introdotto anche nell'abbigliamento femminile (il classico twinset), riscuotendo notevole successo. Si possono anche trovare con allacciatura tipo alamari."}
{"id": "2074729", "revid": "1573940", "url": "https://it.wikipedia.org/wiki?curid=2074729", "title": "Carlo Pavesi", "text": ""}
{"id": "2074730", "revid": "767487", "url": "https://it.wikipedia.org/wiki?curid=2074730", "title": "Natale a Rio", "text": "Natale a Rio \u00e8 il cinepanettone di Neri Parenti, uscito nelle sale il 19 dicembre 2008.\nIl film ripropone la coppia composta da Christian De Sica e Massimo Ghini, nel ruolo di due padri in vacanza in Brasile coi loro figli: Ludovico Fremont ed Emanuele Propizio. De Sica e Ghini avevano gi\u00e0 recitato assieme in \"Natale a Miami\" e \"Natale a New York\".\nCome in \"Natale in crociera\", protagonisti dell'episodio parallelo sono Michelle Hunziker e Fabio De Luigi, coppia comica gi\u00e0 attiva in tv nella sit-com \"Love Bugs\".\nTrama.\nPaolo Berni, amministratore di una ditta immobiliare, e Mario Patani, professore di etica alla Sapienza, entrambi divorziati, si sono conosciuti poich\u00e9 i rispettivi figli Piero e Marco stanno per partire insieme per una vacanza a Madrid: i figli per\u00f2 hanno raccontato una bugia ai genitori, visto che sono diretti in realt\u00e0 a Rio de Janeiro. Paolo decide di coinvolgere anche Mario nella sua vacanza organizzata per l'appunto proprio a Rio. Padri e figli sono ignari del fatto che anche le due ex mogli sono in Brasile per un'operazione di chirurgia plastica.\nI due pacchetti vacanza per\u00f2 vengono invertiti: i due ragazzi sfrecciano su una cabriolet verso una bella villa; i padri invece si ritrovano in un ostello in una delle zone pi\u00f9 malfamate di Rio e sono anche vittime dei pericolosi \"meninos de rua\" che derubano Mario e Paolo di tutti i loro averi. Da l\u00ec, una serie di rocambolesche avventure, coinvolgeranno padri e figli fino a farli re-incontrare.\nFabio Speranza, impiegato alla redazione online di Sky, \u00e8 innamorato da sempre di Linda Vita, la quale a sua volta \u00e8 fidanzata e prossima al matrimonio con il caporedattore Gianni Corsi. Per un equivoco via chat, Fabio si ritrova sullo stesso aereo che porta i due promessi sposi in Brasile, per andare a trovare il padre di lei e annunciargli l'imminente matrimonio. Ma all'arrivo in Brasile, le carte verranno mescolate da un \"nascondino con le pinne\", dove Gianni cadr\u00e0 in preda alla debolezza con una ragazza locale, e Linda, accortasi del tradimento, dovr\u00e0 chiedere a Fabio di recitare la parte del fidanzato/futuro genero con il padre.\nAccoglienza.\nIncassi.\nIl film ha incassato milioni di \u20ac."}
{"id": "2074731", "revid": "1458600", "url": "https://it.wikipedia.org/wiki?curid=2074731", "title": "Albertino", "text": "Biografia.\nRadio.\nFratello minore del disc jockey Linus, Albertino muove i primi passi nel mondo della radiofonia nel 1978 lavorando a \"Radio Music\", piccola emittente della zona di Milano. Conseguito il diploma di operatore turistico, dal 1982 al 1984 lavora a Radio Milano International, con il nome d'arte Alberto Ray. Nel 1984 viene inserito da Claudio Cecchetto nell'organico della giovane Radio Deejay, dove lo segue poco dopo il fratello. Dal 1985 conduce la prima parte del Deejay Time (14.00 - 16.00) e dal 1986 la \"Deejay Parade\", che poco dopo presenta su Deejay Television.\n\u00c8 in questi anni che modifica il nome d'arte in Albertino. La sua popolarit\u00e0 come dj radiofonico aumenta quando nel 1988 comincia a lavorare con la partecipazione di Mario Fargetta. Nel settembre 1991 il \"Deejay Time\" viene ridotto alla sola fascia di Albertino. Nei primi due anni in cui il \"Deejay Time\" divent\u00f2 un programma dance, il format comprendeva una selezione pi\u00f9 concentrata sulla house da club e la techno/rave europea. Dall'estate 1993 la selezione si allarg\u00f2 maggiormente sull'eurodance. Il \"Deejay Time\" divenne molto presto uno dei programmi pi\u00f9 ascoltati a livello nazionale, mantenendo il primato per quasi tutto l'arco degli anni novanta e gli inizi del duemila, lanciando nel mondo della musica artisti come Neffa e Articolo 31.\nNel 1994 grazie alla sua passione per l'hip hop e il rap Albertino crea il programma \"Venerd\u00ec Rappa\", trasformato pochi anni dopo in \"One-Two One-Two\". Nel 1997 l'Accademia della Crusca ha assegnato ad Albertino un premio per la sua capacit\u00e0 di comunicare ai giovani. Dal settembre 1998 il \"Deejay Time\" diventa un talk show radiofonico con l'ingresso ufficiale di DJ Giuseppe come co-conduttore e Giorgio Prezioso agli effetti. Il programma dal 2000 comprese anche la musica Pop, sebbene la trasmissione fosse comunque indirizzata di pi\u00f9 verso la dance. Questo tipo di selezione venne mantenuta fino al 2005.\nCome produttore, dal 1993 al 2004, si avvale dell'aiuto di Fargetta per la scelta dei brani delle Deejay Parade \"Compilation\", dischi che annualmente hanno venduto centinaia di migliaia di copie. Dal 1999 DJ Prezioso si un\u00ec a Fargetta nel mixaggio della compilation. Ne sono state vendute oltre 5.000.000 di copie. Dal 2002 conduce, sempre per Radio Deejay, \"Dance Revolution\", un'antologia radiofonica di successi, di cui uscir\u00e0 una serie di 7 compilation sulla storia delle varie anime della dance. Nel 2004 termina la messa in onda della \"Deejay Parade\".\nTra il 2005 e il 2007 pubblica tre volumi di compilation Dance Revolution, col meglio della musica suonata nel programma serale dedicato alla musica da club.\nA partire dal 2005 conduce il programma \"Deejay Time\" senza la sua spalla DJ Giuseppe, che lascia il programma a causa di divergenze ed entra successivamente a far parte di Radio 105. Nell'estate 2006 conduce assieme al Dj Angelo e a Roberto Ferrari il programma a sfondo calcistico \"Noi con voi\", in concomitanza con i Mondiali di calcio del 2006. Nella stagione 2006 conduce, ancora con Dj Angelo e Roberto Ferrari, \"Sciambola!\", programma che va cos\u00ec a sostituire \"Deejay Time\". Dall'estate del 2008 conduce una nuova edizione del \"Deejay Time\". Nello stesso anno pubblica una raccolta chiamata Deejay Parade Collection, raccolta in 5 CD dei maggiori successi trasmessi durante le varie edizioni della Deejay Parade.\nDopo una breve parentesi di alcuni mesi, durante la quale il programma veniva trasmesso dal luned\u00ec al venerd\u00ec in fascia pomeridiana e poi in fascia serale, con l'arrivo del 2009 il \"Deejay Time\" diventa un programma settimanale. La nuova collocazione oraria \u00e8 quella dalle 22 alle 24 del venerd\u00ec sera (con replica il sabato sera) e pubblicher\u00e0 quattro compilation Deejay Time \"The Party One - Session 1-2-3-4\". Dal 2009 conduce il programma \"50 Songs\": il programma musicale del weekend (14:00 - 16:00) di Radio Deejay dove vengono trasmesse le cinquanta canzoni pi\u00f9 trasmesse dall'emittente. Dal 2011 al 2014 ha condotto \"Asganaway\" assieme a Fabio Alisei, Paolo Noise e Wender; il programma proponeva tutte le novit\u00e0 discografiche internazionali.\nDal settembre 2015 conduce \"Albertino Everyday\" dalle 14 alle 16. Il 9 gennaio 2016 \u00e8 tornato a condurre, insieme a Mario Fargetta, il sabato alle 14 la \"Deejay Parade,\" mentre dal 15 gennaio 2016 torna a condurre anche \"Dance Revolution\", una selezione della migliore musica da club, ogni venerd\u00ec e sabato notte dall'1 alle 2.\nL'11 dicembre 2018 viene ufficializzato che sar\u00e0 il nuovo direttore artistico di Radiom2o, subentrando a Fabrizio Tamburini.\nIl 1\u00ba marzo 2019 va in onda l'ultima diretta su Radio Deejay del programma Albertino Everyday il quale passa dal primo aprile su Radiom2o dalle 17 alle 19. Albertino quindi lascia dopo 35 anni Radio Deejay, con la quale per\u00f2 continuer\u00e0 a collaborare con il programma Deejay Time con Fargetta, Molella e Prezioso in onda ogni sabato dalle 14.00 alle 15.00 in simulcast su Radiom2o.\nConduce sulla nuova Radiom2o ogni venerd\u00ec e domenica sera anche Dance Revolution, di cui a partire dalla primavera del 2020 lancia una nuova serie di compilation (Vol. 1-2-3), mixate da \"Dj Shorty\", il quale lo coadiuva nella regia del programma.\nTelevisione.\nNel 1995 Italia 1 ha trasmesso in diretta dal Forum di Assago lo spettacolo in diretta di Albertino.\nNell'ottobre 1997 conduce su Italia 1 il programma \"Volevo salutare\", insieme al fratello Linus. Il programma va in onda in contemporanea anche sulle frequenze di Radio Deejay.\nNell'estate 1998, assieme a Fargetta, grazie alla collaborazione con Italia 1, realizza in diretta dall'Aquafan di Riccione il programma \"Italia Unz\".\nNel 1997 viene scelto da Rai 2 per condurre la striscia quotidiana \"I fanatici del Libro\", trasmissione in cui Albertino si trova ad intervistare alcuni autori italiani, tra cui Carlo Lucarelli e Niccol\u00f2 Ammaniti.\nDal 2005 entra a far parte del cast di \"Zelig\", con il personaggio di \"Marco Ranzani\", imprenditore brianzolo che interviene nella trasmissione di Canale 5 solo con la voce, senza mai apparire sul palco.\nNel 2007 entra a far parte del cast di \"Quelli che il calcio\", cui partecipa realizzando una parodia di \"Lucignolo\". Nella primavera del 2008 conduce su All Music il programma \"Blister - Pillole dal web\". A partire dal 9 novembre 2009 Albertino presta la sua voce per il programma televisivo \"50 Songs\" in onda su Deejay TV.\nDal 13 maggio 2014 conduce \"TOP DJ\" insieme a Lele Sacchi e Stefano Fontana.\nAltre attivit\u00e0.\nNel 1992 partecipa al programma comico di Fiorello e Baldini \"Viva Radio Deejay\" con il nome di \"Ambrogino\". Gli sketch del programma vennero pubblicati lo stesso anno anche su musicassetta.\nNel 1995 prest\u00f2 la sua voce, assieme a parte dello staff di radio DeeJay, per realizzare il comparto audio dell'edizione italiana del videogioco \"Trucks\", realizzato da Microfolie's.\nNel 2001 Albertino \u00e8 apparso per un cameo nel film degli Articolo 31 \"Senza filtro\".\nSempre nel 2001 incide insieme a Gigi D'Agostino la canzone \"Super\"; il brano resta nella classifica italiana dei singoli per tredici settimane, raggiungendo la seconda posizione.\nAlbertino ha pubblicato quattro libri. Il primo nel 1998 si intitola \"Benissimo. Autobiografia inutile di Giuseppe\" ed \u00e8 scritto insieme a Giorgio Carpinteri. Ad inizio 2000 pubblica insieme a DJ Giuseppe il libro \"Il Testicolo\", basato anche sulla collaborazione dei due personaggi nel Deejay Time. Dal personaggio di \"Marco Ranzani\", prendono corpo due libri, scritti insieme al Dj Angelo nel 2005, dal titolo rispettivamente \"Ooookey!\" e \"VaaaaBene!\".\nNel 2005 ha doppiato il personaggio di Tino Porcospino nel film d'animazione \"Chicken Little - Amici per le penne\".\nNel 2007 Albertino ha prestato la voce del suo personaggio \"Marco Ranzani\" all'azienda produttrice di navigatori satellitari TomTom, che l'ha utilizzata come voce per una serie di linee di navigatori.\nNel 2003 e nel 2012 interpreta se stesso rispettivamente nei film \"Natale in India\" di Neri Parenti e \"Ti stimo fratello\" di Giovanni Vernia; nel 2014 ha recitato nel film \"Numero zero - Alle origini del rap italiano\" e nello stesso anno \u00e8 diventato giudice del programma televisivo \"Top DJ\" su SkyUno."}
{"id": "2074732", "revid": "196390", "url": "https://it.wikipedia.org/wiki?curid=2074732", "title": "Hockey Club Latina in-line", "text": ""}
{"id": "2074733", "revid": "712828", "url": "https://it.wikipedia.org/wiki?curid=2074733", "title": "Montblanc Cricket", "text": ""}
{"id": "2074752", "revid": "188116", "url": "https://it.wikipedia.org/wiki?curid=2074752", "title": "Nico dei Gabbiani", "text": ""}
{"id": "2074753", "revid": "1543377", "url": "https://it.wikipedia.org/wiki?curid=2074753", "title": "Ulrich Biesinger", "text": "Carriera.\nBiesinger trascorse buona parte della sua carriera, dal 1952 al 1965, all'.\nConta 7 presenze e 2 gol con la Nazionale tedesca occidentale, con cui esord\u00ec il 26 settembre 1954 contro il Belgio (0-2).\nFece parte della selezione che vinse i Mondiali nel 1954, dove tuttavia non scese mai in campo."}
{"id": "2074757", "revid": "547034", "url": "https://it.wikipedia.org/wiki?curid=2074757", "title": "Unione Sportiva Palermo 1993-1994", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1993-1994. Fu l'ultima stagione che la societ\u00e0 ebbe questo nome: dal 1994-1995 prese la denominazione di \"Unione Sportiva Citt\u00e0 di Palermo\".\nStagione.\nTornato in Serie B, nel 1993-1994, prima dell'inizio del torneo il Palermo gioc\u00f2 nuovamente e per l'ultima volta una propria amichevole con la .\nIn campionato i rosanero riescono a salvarsi con un solo punto sulla zona retrocessione, dopo aver battuto 1-0, all'ultima giornata, il gi\u00e0 anticipamente retrocesso, con un gol del capitano Roberto Biffi su punizione. In Coppa Italia il club viene eliminato al secondo turno dal . Questa fu l'ultima stagione in cui la vittoria valse 2 punti.\nPer le prime sei partite esterne, cos\u00ec come nella stagione 1995-1996, la squadra non \u00e8 riuscita a realizzare gol fuori casa, record battuto solo nella stagione 2011-2012.\nMaglie e sponsor.\nLa maglia era rosanero mentre i calzoncini erano nerorosa.\nPer quest'annata lo sponsor ufficiale \u00e8 Toka."}
{"id": "2074758", "revid": "38845", "url": "https://it.wikipedia.org/wiki?curid=2074758", "title": "Calder\u00f3n de la Barca", "text": ""}
{"id": "2074759", "revid": "339392", "url": "https://it.wikipedia.org/wiki?curid=2074759", "title": "Automotrice FdS ADm", "text": ""}
{"id": "2074762", "revid": "223320", "url": "https://it.wikipedia.org/wiki?curid=2074762", "title": "Ted Dibiase", "text": ""}
{"id": "2074781", "revid": "1979289", "url": "https://it.wikipedia.org/wiki?curid=2074781", "title": "Hobo", "text": "Un hobo \u00e8 un vagabondo che adotta in maniera tendenzialmente volontaria uno stile di vita senzatetto improntato alla semplicit\u00e0, al viaggio, all'avventura, alla ricerca interiore, alla marginalit\u00e0, svolgendo talvolta lavori occasionali.\nLa cultura hobo nasce negli Stati Uniti, alla fine dell'800, coinvolgendo soprattutto disoccupati e orfani che viaggiano per gli Stati Uniti svolgendo lavori stagionali e imbarcandosi clandestinamente sui treni merci alla ricerca di avventura. La cultura hobo, soprattutto in una seconda fase, trova per\u00f2 molti praticanti anche tra i giovani irrequieti spinti non dalla necessit\u00e0 quanto da un'istanza libertaria, da un'insofferenza verso la cultura mainstream e da uno spirito ribelle e tardo romantico espresso, ad esempio, da scrittori hobo come Jack London e come il padre della Beat Generation Jack Kerouac che renderanno mitica questa cultura.\nEtimologia.\nL'origine del termine \u00e8 sconosciuta. L'etimologo Anatoly Liberman sostiene che l'unico dato certo \u00e8 che la parola nacque intorno al 1890 nella cultura anglo-americana. Lo scrittore Todd DePastino suggerisce che potrebbe derivare da \"hoe-boy\" (\"bracciante\") o dal saluto \"Ho-boy\". Il collega Bill Bryson ipotizza la sua derivazione dal saluto \"Ho, beau\" in uso presso i lavoratori delle ferrovie statali americane, oppure dalle iniziali di \"homeward bound\" (\"diretto a casa\"). Peraltro \"Ho\" potrebbe essere una contrazione di \"homeless\" e \"Bo\" di \"boy\", pertanto \"homeless-boy\".\nStoria della cultura hobo.\nIl fenomeno del viaggio avventuroso e del \"vagabondaggio\" come esperienza e come scelta esistenziale volontaria ha le sue radici, almeno limitandosi all'et\u00e0 moderna, nel Grand Tour settecentesco e nella Wanderung romantica. In realt\u00e0 la cultura hobo, che \u00e8 un fenomeno americano, risente piuttosto dello spirito avventuroso dei primi coloni, degli avventurieri e dei cercatori d'oro.\nStoricamente la controcultura hobo nasce verso la fine dell'Ottocento e si diffonde, in particolare negli Stati Uniti, prima tra gli sbandati prodotti dalla Guerra Civile Americana ed in un secondo tempo tra i disoccupati e gli orfani della Grande depressione. In questo contesto gli hobo, spesso fin da una giovane et\u00e0, viaggiano soli o in piccoli gruppi imbarcandosi clandestinamente e al volo sui treni merci. In questo periodo le rotte pi\u00f9 battute sono quelle che seguono i cantieri e le grandi ferrovie in costruzione attraversando gli Stati Uniti in direzione ovest, o che tagliano il paese da nord a sud seguendo la stagione dei raccolti.\nConfusi tra le centinaia di migliaia di vagabondi e di disoccupati che viaggiano per l'America in questo periodo, gli hobo si distinguono perch\u00e9 intendono la loro condizione di nomadi e di lavoratori saltuari come una scelta volontaria derivante da un desiderio di libert\u00e0 e di avventura. Lo scrittore Jack London, avventuriero e cercatore d'oro, \u00e8 uno dei personaggi che in questo periodo, sia con la sua vita che con molti dei suoi racconti, porta alla ribalta la cultura \"hobo\" e l'immagine del duro poeta avventuriero che \u00e8 tuttavia in parte una interpretazione successiva.\nIl sociologo chicagoense Nels Anderson distingue l'hobo, lavoratore di passaggio o occasionale, sia dai lavoratori stagionali che dai vagabondi e dai barboni (tramp). Nella prassi, soprattutto fino a tutta la Grande depressione, il termine hobo viene tuttavia utilizzato in maniera ampia per designare ogni genere di \"disadattato\" anche stanziale: secondo una ricerca del 1906, ad esempio, gli hobo americani sarebbero 500.000 pari allo 0,6% della popolazione. Le \"hobo jungles\" (\"giungle hobo\"), veri e propri quartieri frequentati da hobo, entrano ad inizio Novecento a far parte del paesaggio urbano delle grandi metropoli americane e diventano un centro di incontro e di produzione culturale, ma anche di fermenti politici e delle prime ricerche sociali sulle controculture.\nIn questo periodo la vita dell'hobo \u00e8 una vita dura, e i vagabondi sono oggetto di indignazione e di diffidenza mediatica e popolare venendo genericamente additati come criminali. Il fenomeno del vagabondaggio, vissuto come un vero e proprio allarme sociale e come un sintomo di \"disgregazione morale\", \u00e8 in questi anni oggetto anche di leggi dure che puniscono il reato di vagabondaggio in quanto tale e che lasciano un'ampia discrezionalit\u00e0 alle forze di polizia. In alcuni stati americani legislazioni di questo tipo rimarranno in vigore fino agli anni settanta, prima di essere dichiarate incostituzionali.\nLa cultura hobo, sedimentatasi nel tempo come un insieme caratteristico di valori ed anche di linguaggi particolari, emerge con gli scrittori ed i cantautori degli anni cinquanta e della Beat Generation come Jack Kerouac, autore di \"Sulla strada\", e Neal Cassady. Ridimensionato il fenomeno del vagabondaggio endemico degli anni della crisi economica, la cultura hobo si stabilizza e diventa in qualche modo pi\u00f9 consapevole acquisendo un taglio pi\u00f9 romantico ed idealista ed accentuando gli aspetti dell'individualismo anarchico, del gusto per l'avventura e di un certo esistenzialismo poetico ed allo stesso tempo torbido.\nEtica hobo.\nSecondo i poeti e gli avventurieri che si sono riconosciuti ed hanno contribuito alla rivalutazione della cultura hobo, l'etica dell'hobo (che distingue l'hobo dai vagabondi, dai disoccupati e dai criminali) \u00e8 un'etica di libert\u00e0 che \u00abnon rifiuta il lavoro ma rifiuta lo schiavismo\u00bb e che allo stesso tempo condanna la violenza e il furto.\nL'etica e la cultura hobo si forma a partire dalla seconda met\u00e0 dell'Ottocento nelle giungle hobo, sobborghi periferici dove i vagabondi fanno spesso tappa o dove trovano rifugio nei periodi stanziali di lavoro. In questi luoghi, popolati da sbandati e da disoccupati, si viene a creare quella controcultura comunque fluida che sar\u00e0 poi fissata e resa celebre dagli scrittori americani.\nInfluenze della cultura hobo.\nNegli anni sessanta e settanta, pur continuando, il fenomeno hobo vede declinare la sua filosofia originaria nella cultura degli hippie statunitensi e poi europei e nei loro viaggi, spesso in autostop o con furgoni adattati, tra i grandi festival americani, in Europa o in India.\nAttualmente tracce della cultura e soprattutto dello spirito hobo sono riscontrabili soprattutto nel \"Backpacking\", nell\"'Interrail\" (bench\u00e9 esperienza generalmente di durata limitata, e parzialmente organizzata), nel \"couchsurfing\", tra i motociclisti, nella cultura \"rave\" o tra i \"Punkabbestia\", ed in minima parte tra gli odierni senzatetto."}
{"id": "2074782", "revid": "287204", "url": "https://it.wikipedia.org/wiki?curid=2074782", "title": "Psylloidea", "text": "Le Psille (Psylloidea) sono una superfamiglia di insetti appartenenti alla sezione Sternorrhyncha dei Rhynchota Homoptera.\nMorfologia.\nSi tratta di insetti di piccole dimensioni, che arrivano al massimo intorno ai 4\u20135\u00a0mm.\nGli adulti sono in genere di colore chiaro nelle generazioni estive, mentre gli adulti che svernano sono scuri o anche nerastri. La forma del corpo richiama quella degli Auchenorrinchi.\nIl capo presenta antenne generalmente di dieci articoli, al di sotto delle quali spesso si trovano due processi chiamati \"coni frontali\" (uno per lato). Gli occhi composti sono ben formati, gli ocelli sono presenti in numero di tre. L'apparato boccale possiede un rostro composto da tre articoli (trimero).\nIl torace \u00e8 sempre dotato di ali, trasparenti e tenute \"a tetto\" allo stato di riposo. Le zampe sono dotate di due tarsi anzich\u00e9 tre; quelle metatoraciche consentono a questi insetti di saltare (curiosamente, anche all'indietro). La morfologia della venulazione \u00e8 il pi\u00f9 marcato carattere differenziale che discerne fra la famiglia dei Triozidae e quella degli Psyllidae. Altre famiglie presentano una morfologia alare riconducibile a quella degli Psyllidae.\nIn tutti gli Psilloidei, la costa e la subcosta subcosta sono fuse. Le altre nervature longitudinali della regione remigante (radio, media e cubito) sono fuse in un tratto basale detto \"nervatura basale\". Il modo in cui si dirama la nervatura basale differenzia Trioze e Psille propriamente dette:\nIn tutti gli Psilloidei, sul margine esterno delle cellule r2, m2, m1 e cu1, sono presenti spine apicali.\n \nNegli adulti, l'addome \u00e8 composto da dieci uriti: il nono \u00e8 ampio e porta sul dorso il decimo; attraverso quest'ultimo sbocca l'apertura anale. In qualche caso comunque il 9\u00b0 e il 10\u00b0 segmento addominale sono fusi insieme.\nAll'interno dell'addome sono sempre presenti camere filtranti, come in molti altri Omotteri.\nNelle femmine \u00e8 presente l'ovopositore morfologico.\nNei maschi l'apice dell'addome \u00e8 rivolto verso l'alto e porta l'armatura genitale.\nSviluppo.\nLe uova sono dotate di un peduncolo infisso nei tessuti vegetali; tale peduncolo serve ad assorbire dalla pianta un minimo di umidit\u00e0, senza la quale l'uovo si dissecca.\nGli stadi giovanili (2 di neanide e 3 di ninfa oppure 3 di neanide e 2 di ninfa) hanno una forma tipica , tozza e molto appiattita, con gli ultimi segmenti addominali fusi in una struttura chiamata pigidio.\nDanni.\nGli Psilloidei emettono una enorme quantit\u00e0 di escrementi zuccherini (melata); le gocce possono essere espulse anche all'interno di piccole capsule cerose. \nLa melata pu\u00f2 ostacolare la lotta chimica e su di essa si sviluppa la fumaggine. Quest'ultima \u00e8 formata da funghi saprofiti di colore nero, che impediscono alla luce di giungere nei tessuri vegetali sottostanti, ostacolando la fotosintesi.\nL'elevata concentrazione zuccherina della melata pu\u00f2 inoltre anche arrecare causticazioni alle foglie delle piante infestate.\nGli Psilloidei arrecano gravi danni alle piante anche perch\u00e9 immettono saliva tossica con le loro punture. Effetto dell'immissione di saliva \u00e8 la deformazione dei germogli (frequente \u00e8 l'arrotolamento verso l'alto dei margini fogliari) e la formazione di galle.\nInoltre talvolta possono essere vettori di virosi di una certa gravit\u00e0.\nSistematica.\nLa superfamiglia degli Psilloidei comprende oltre 3000 specie ripartite fra 235 generi. Si suddivide in sei famiglie:\nLe famiglie pi\u00f9 numerose e rappresentative sono Psyllidae e Triozidae, mentre le altre comprendono pochi generi. Alcuni Autori contemplano separatamente anche le famiglie Aphalaridae, Liviidae e Spondyliaspididae, che in questo schema, largamente adottato in letteratura, sono scorporate in pi\u00f9 sottofamiglie e incluse all'interno degli Psyllidae."}
{"id": "2074791", "revid": "716642", "url": "https://it.wikipedia.org/wiki?curid=2074791", "title": "Heinz Kubsch", "text": "Carriera.\nKubsch inizi\u00f2 a giocare nello Sportfreunde Katernberg, per poi trasferirsi nel 1953 al Pirmasens, dove chiuse la carriera nel 1961.\nConta 3 presenze con la Nazionale tedesca occidentale, con cui esord\u00ec il 26 settembre 1954 contro la Belgio (0-2).\nFece parte della selezione che vinse i Mondiali nel 1954, dove tuttavia non scese mai in campo."}
{"id": "2074792", "revid": "729019", "url": "https://it.wikipedia.org/wiki?curid=2074792", "title": "Giuseppe Artuso", "text": "Carriera.\nGiocatore.\nCalabrese di origine, Artuso ha legato tutta la sua carriera rugbistica al Petrarca, club padovano nel quale raggiunse i successi da giocatore e del quale fu allenatore e team manager.\nNegli anni ottanta fu tra i protagonisti della squadra che vinse cinque scudetti, quattro dei quali consecutivi dal 1984 al 1987, il primo con Lucio Boccaletto, gli altri tre con Vittorio Munari sulla panchina del club.\nEsord\u00ec in Nazionale nel corso della Coppa FIRA 1977-78 a Varsavia contro la e prese parte ai tornei FIRA fino al 1987; la sua ultima apparizione in azzurro, nel ruolo di terza linea centro, fu il 22 maggio 1987 ad Auckland, nell'incontro inaugurale della I Coppa del Mondo, tra e .\nAllenatore e dirigente.\nDa allenatore, guid\u00f2 dapprima la squadra cadetta del Petrarca, poi la prima squadra (2001-05).\nDopo una stagione come dirigente accompagnatore, \u00e8 passato ai ranghi federali: si occup\u00f2 dello sviluppo del rugby giovanile e allen\u00f2 la selezione Under-16 delle province di Padova e Vicenza del Comitato Interregionale delle Venezie della Federazione Italiana Rugby.\nDall 2009 al 2014, fu allenatore della prima squadra della Roccia Rugby di Rubano, in provincia di Padova.\nDalla stagione 2015-16 allena l'Under 18 del Petrarca Padova. Diventa in seguito direttore generale del club, e nel febbraio 2018 promuove il progetto \"Accademia del Petrarca Rugby\", finalizzato a valorizzare e ad arricchire l'esperienza dei giocatori e dei tecnici delle giovanili."}
{"id": "2074797", "revid": "712828", "url": "https://it.wikipedia.org/wiki?curid=2074797", "title": "Fucili di precisione (Guerre stellari)", "text": ""}
{"id": "2074798", "revid": "1543377", "url": "https://it.wikipedia.org/wiki?curid=2074798", "title": "NBA All-Star Game 1954", "text": "L'NBA All-Star Game 1954, svoltosi a New York City, vide la vittoria finale della Eastern Division sulla Western Division per 98 a 93 dopo i tempi supplementari.\nBob Cousy, dei Boston Celtics, fu nominato MVP della partita."}
{"id": "2074801", "revid": "767487", "url": "https://it.wikipedia.org/wiki?curid=2074801", "title": "Henry Marillier", "text": " Appassionato di arazzi, grande amico di Oscar Wilde\nBiografia.\nHenry all'epoca allievo dello Christ's Hospital conobbe Oscar Wilde quando egli era appena giunto a Londra, entr\u00f2 nella sua casa di 3 piani e si meravigli\u00f2 nel vedere tutti i libri che possedeva il ragazzo. Appassionato di greco. In seguito la sua amicizia con Wilde non fin\u00ec, durante i suoi studi si sentivano ancora anche se distanti: nel 1881 quando frequentava il Peterhouse del Cambridge scrisse allo scrittore chiedendogli di venire alla presentazione delle Eumenidi che stava preparando."}
{"id": "2074809", "revid": "2730", "url": "https://it.wikipedia.org/wiki?curid=2074809", "title": "Festivalbar 1985", "text": "Il ventiduesimo Festivalbar and\u00f2 in onda ogni gioved\u00ec sera alle 20,30 dal 20 giugno su Canale 5. Le finali andarono in onda il 9, 10 e 11 settembre 1985.\nPresentatori furono Gabriella Carlucci, Licia Col\u00f2, Susanna Messaggio e lo stesso patron Vittorio Salvetti. La finale dall'Arena di Verona si apr\u00ec con un miniconcerto di Loredana Bert\u00e8 che dal vivo con la sua band cant\u00f2 in sequenza \"Banda clandestina\", \"Ragazzo mio, Iris\", \"Non sono una signora\" e \"Sei bellissima\". La sigla iniziale della manifestazione era il video girato in Brasile di \"Acqua,\" altro brano di Loredana Bert\u00e8. I vincitori furono invece i Righeira con \"L'estate sta finendo\".\nOrganizzazione.\nMediaset\nDirezione Artistica.\nVittorio Salvetti"}
{"id": "2074813", "revid": "287204", "url": "https://it.wikipedia.org/wiki?curid=2074813", "title": "Trave (fiume)", "text": "La Trave \u00e8 un fiume della Germania settentrionale, che scorre per 124\u00a0km nella regione dello Schleswig-Holstein. Dopo aver attraversato Lubecca si getta nel Mar Baltico a Travem\u00fcnde."}
{"id": "2074817", "revid": "287204", "url": "https://it.wikipedia.org/wiki?curid=2074817", "title": "Monti Sangre de Cristo", "text": "I Monti Sangre de Cristo (in spagnolo \"Sangue di Cristo\") sono una delle sottocatene pi\u00f9 meridionali delle Montagne Rocciose. Attraversano da nord verso sud gli Stati del Colorado e del Nuovo Messico negli Stati Uniti. La catena si estende dal Passo Poncha nel Colorado centro meridionale, e terminano in un punto a sud-est di Santa Fe, Nuovo Messico. Di questi due stati la catena contiene le cime pi\u00f9 elevate.\nIl nome spagnolo di \"sangue di Cristo\", si ritiene provenga dal colore rosso che tinge i pendii della catena durante certe albe e certi tramonti, specialmente quando le montagne sono ricoperte di neve. Tuttavia l'origine del nome non \u00e8 totalmente chiara, anche se in realt\u00e0 risale solo ai primi anni del XIX secolo. Prima erano in auge altri termini, quali \"La Sierra Nevada\", \"La Sierra Madre\", \"La Sierra\" e \"The Snowies\" (utilizzato dagli anglofoni)."}
{"id": "2074820", "revid": "125030394", "url": "https://it.wikipedia.org/wiki?curid=2074820", "title": "Mario Carit\u00e0", "text": "Biografia.\nFiglio di ignoti, visse a Lodi dove a quindici anni prese parte alle azioni dello squadrismo guidate dal giornalista Luigi Freddi. \nLo squadrismo.\nA soli quindici anni inizi\u00f2 la sua attivit\u00e0 di criminale. Dapprima, nel 1919 fu arrestato per aver sparato sulla folla durante un comizio elettorale a Milano; poi, fu coinvolto in un omicidio squadrista. Negli anni venti si trasfer\u00ec a Firenze dove all'inizio lavor\u00f2 come piazzista di apparecchi radiofonici e, in seguito, licenziato per truffa, apr\u00ec un proprio laboratorio di radioriparazioni in Via Panzani, di cui si serv\u00ec anche per segnalare alla Questura i clienti che durante la guerra gli avevano rivelato di ascoltare Radio Londra. In seguito, estese il giro di affari trasformando il retrobottega in una bisca per il gioco d'azzardo. Allo scoppio della guerra partecip\u00f2 come volontario nella campagna di Albania e alla seguente Campagna italiana di Grecia con il grado di centurione (equivalente a capitano) di un manipolo della Milizia Volontaria per la Sicurezza Nazionale. Prese poi parte alla campagna balcanica. Carit\u00e0 era noto anche per fare uso di cocaina, come altri componenti del suo reparto.\nIl Reparto di Servizi Speciali a Firenze.\nAll'armistizio dell'8 settembre 1943 Carit\u00e0 si trovava a Bologna dove tent\u00f2 di ricostituire la locale federazione fascista. Rientrato a Firenze il 17 settembre 1943, Carit\u00e0 costitu\u00ec un reparto di polizia della Repubblica Sociale Italiana che rese autonomo dalla MVSN, il \"Reparto di Servizi Speciali\". Probabilmente fu l'acronimo di \"Servizi Speciali\" abbreviato in SS la base dell'errore che vide il reparto identificato con le SS italiane.\nIl 2 novembre 1943 il reparto di Carit\u00e0, insieme all'UPI fiorentino, arrest\u00f2 l'intero comitato militare del CLN, tra cui Adone Zoli, con la sola eccezione del rappresentante comunista Alessandro Sinigaglia. Sinigaglia costitu\u00ec quindi i primi Gruppi di Azione Patriottica (GAP) che il 1\u00ba dicembre uccisero il colonnello Gino Gobbi, comandante del distretto militare di Firenze impegnato nella ricostituzione dell'esercito a Firenze. Gli elementi pi\u00f9 intransigenti del fascismo fiorentino reclamarono una rappresaglia e un improvvisato tribunale militare condann\u00f2 a morte cinque antifascisti detenuti nelle carceri di Firenze.\nUfficio Politico Investigativo II di Firenze.\nLo stato maggiore del reparto era composto inoltre dal colonnello dell'aeronautica Gildo Simini, dai tenenti Piero Koch, Eugenio Varano e Armando Tela, e da Ferdinando Manzella. Il reparto fu conosciuto soprattutto come \"Banda Carit\u00e0\" e fu noto per le confessioni estorte con le torture e le intimidazioni ma anche per le azioni di infiltrazione nelle bande partigiane. Contava su un organico di circa una sessantina di elementi, suddivisi in tre squadre: la \"Manente\", comandata da Erno Manente, detta \"la squadraccia degli assassini\"; la \"Perotto\", chiamata anche \"la squadra della labbrata\", e infine \"la squadra dei quattro santi\". Delle tre squadre solo la squadra Perotto dipendeva sicuramente dall'UPI della GNR mentre le altre due probabilmente dipendevano dal comando tedesco.\nIl primo quartier generale del reparto a Firenze fu in un villino in via Benedetto Varchi. Si trasfer\u00ec poi in una villa in via Ugo Foscolo ed infine in via Bolognese al civico 67 a \"villa Loria\", chiamato successivamente \"villa Triste\", nell'attuale Largo Fanciullacci. All'interno di villa Loria il reparto condivise alcuni locali con la locale Sicherheitsdienst, il servizio segreto delle SS.\nLa formazione oper\u00f2 in totale autonomia fino all'uccisione del colonnello Gobbi, quando il Ministero dell'Interno della RSI decise di ricondurre alla normalizzazione tutti i reparti autonomi di polizia che si erano autocostituiti e il RSS fu fuso con l'Ufficio Politico Investigativo (UPI) del capitano Roberto Lawley e inquadrato all'interno della 92\u00aa Legione Camicie nere della Guardia Nazionale Repubblicana costituendo l'Ufficio II del comando territoriale di Firenze.\nLe contestazioni all'operato di Carit\u00e0 erano giunte da pi\u00f9 parti e significativa era in particolare l'avversione del filosofo Giovanni Gentile, il quale minacci\u00f2 di parlare con Mussolini per denunciarne \"i metodi della polizia politica\". Gli stessi tedeschi nei loro rapporti interni sottolinearono come in alcuni casi si eccedesse la misura con i prigionieri. Nonostante le denunce di cui fu fatto oggetto, Carit\u00e0 mantenne l'incarico, a dimostrazione di come l'azione di alcuni reparti autonomi fossero pienamente inseriti nelle strategie dell'esercito tedesco e nell'organizzazione repressiva della RSI.\nIn una lettera di risposta alle accuse inviata direttamente a Mussolini il 14 dicembre 1943, Carit\u00e0 sostenne la sua intransigenza nell'alveo del rinato spirito fascista repubblicano della RSI e nella necessit\u00e0 di colpire non solo gli antifascisti, ma anche la massoneria, la borghesia e la vecchia classe dirigente fascista del periodo del ventennio che, dopo aver boicottato per anni le istanze rivoluzionarie del fascismo, lo aveva tradito nel momento della difficolt\u00e0. Mentre per disperdere il movimento partigiano sarebbero stati sufficienti \"\"pochi mezzi e uomini di buona volont\u00e0\", anche se il reparto continuava a rimanere privo \"di tutti quei mezzi atti a portare una fattiva opera di demolizione dei gruppi partigiani\".\nNella lettera inviata a Mussolini Carit\u00e0 giustific\u00f2 il proprio operato:\nIntanto gli attentati partigiani e le uccisioni da parte dei gappisti continuarono. Oltre al colonnello Gobbi, era stato ferito il 17 gennaio il milite Averardo Mazzoli, mentre il 27 gennaio era stata uccisa una sentinella presso il ponte della Vittoria. Il 5 febbraio erano caduti due militi della Guardia Nazionale Repubblicana e il 9 febbraio un sottufficiale della GNR presso la Fortezza da Basso. Il 15 gennaio diverse bombe esplosero in molti punti della citt\u00e0, tra cui una presso la federazione del Partito Fascista Repubblicano in via dei \nServi. Il 21 gennaio, in una casa di tolleranza frequentata da militari, e il 30 gennaio nel Teatro della Pergola, dove avrebbe dovuto tenere un incontro il segretario del partito Gino Meschiari. Il 10 febbraio un tentativo di piazzare una bomba nel bar Paskowski fallisce e due gappisti riuscirono a fuggire mentre uno fu catturato.\nAllo stesso tempo il reparto di Carit\u00e0 ottenne notevoli successi. Il 13 febbraio individu\u00f2 Sinigaglia dentro a una trattoria. L'uomo, datosi alla fuga, fu colpito mortalmente per strada. Tredici giorni dopo invece individu\u00f2 e sequestr\u00f2 un deposito di armi del partito d'Azione. Anche importanti dirigenti del CLN furono arrestati come Max Boris e insieme a lui fu sequestrato il linotype del giornale \"La libert\u00e0\"\"\nPer i successi conseguiti nel febbraio 1944 Carit\u00e0 fu promosso \u201cSeniore\u201d (grado equivalente nell'esercito a quello di maggiore).\nCiononostante il 22 febbraio un altro milite della GNR fu ucciso in viale Amedeo dai gappisti, il 7 marzo il maggiore Mario Giovannelli e il 10 marzo un altro milite in via Bolognese. Il 17 marzo fu ucciso il capo della Provincia di Pisa e il 27 anche altre due sentinelle presso il ponte della Carraia.\nDopo l'uccisione di Giovanni Gentile avvenuta da parte dei GAP di Bruno Fanciullacci il 15 aprile 1944, furono effettuati alcuni fermi di polizia nei confronti dei presunti mandanti dell'omicidio, come Francesco Calasso, l'archeologo Ranuccio Bianchi Bandinelli e Renato Biasutti.\nGli arrestati rischiarono nei primi giorni di finire fucilati per rappresaglia, ma l'ipotesi fu accantonata anche, secondo la testimonianza di Biasutti, per la ferma opposizione di Carit\u00e0. Nei giorni seguenti la morte di Gentile, tra le varie ipotesi fatte sui mandanti, circol\u00f2 anche l'ipotesi che tra di essi vi fosse lo stesso maggiore Carit\u00e0, il quale avrebbe temuto nuovi interventi del filosofo presso Mussolini. Gli arrestati furono liberati quasi un mese dopo per l'intervento dei familiari di Gentile che non volevano fossero effettuate rappresaglie. \nLa presenza all'interno del comitato clandestino comunista che decise l'uccisione di Gentile proprio di Bianchi Bandinelli fu confermata anni dopo dall'ex partigiana Teresa Mattei.\nBruno Fanciullacci il 26 aprile 1944 fu catturato dal reparto di Carit\u00e0 in relazione al ferimento del fascista Bruno Landi. Fanciullacci fu picchiato e torturato, ma non conoscendo la sua partecipazione all'attentato a Giovanni Gentile fu ricoverato in ospedale, da dove fu poi liberato dai gappisti.\nIl 7 giugno 1944, in seguito a una delazione, furono arrestati tutti i componenti della antifascista Radio CORA. Alcuni di costoro furono poi fucilati presso il torrente Terzolle insieme alla partigiana Anna Maria Enriques Agnoletti.\nL'8 luglio 1944 Carit\u00e0 lasci\u00f2 Firenze per Bergantino e poi per Padova, lasciando la guida dell'UPI a Giuseppe Bernasconi. In seguito all'uccisione, l'11 luglio, del milite Valerio Volpini (inquadrato nell'UPI), Bernasconi svolse indagini che portarono il 15 luglio all'arresto di Fanciullacci il quale fu condotto a Villa Loria. Gravemente ferito nel tentativo di fuga, Fanciullacci mor\u00ec il 17 luglio. Firenze fu raggiunta dagli Alleati l'11 agosto 1944.\nAttivit\u00e0 nel Veneto e a Padova.\nDopo l'attivit\u00e0 svolta a Firenze si trasfer\u00ec prima nel rodigino a Bergantino e successivamente, su richiesta del questore Menna, a Padova dove oper\u00f2 presso Palazzo Giusti, in via san Francesco 55, dal luglio del 1944 fino alla fine della guerra. L'attivit\u00e0 di polizia che Carit\u00e0 con il suo RSS svolse a Padova non fu quella di una normale formazione militare della RSI, ma ebbe un obiettivo di guerra \"non convenzionale\". Il suo ruolo era pi\u00f9 politico che militare ed oper\u00f2 con azioni di raccolta di informazioni e di infiltrazione tra i resistenti.\nL'attivit\u00e0 era poco eclatante tanto che si era creato un alone di mistero attorno a lui e alla sua struttura.(4) Il 25 aprile 1945 il \"Reparto\" (che alla fine di febbraio era passato sotto il comando tedesco con il nome di \"Reparto Speciale Italiano\") si divise: una parte scapp\u00f2 verso nord e una parte cerc\u00f2 di intavolare trattative con i partigiani. Il \"Reparto\" \u00absi sciolse il 27 aprile 1945, alle ore 16 e 30\u00bb Carit\u00e0 non tent\u00f2 di fuggire oltre frontiera ma si rifugi\u00f2 con l'amante Emilia Chiani e le due figlie Franca e Elisa in un paesino verso l'Alpe di Siusi, a Castelrotto, a circa 30\u00a0km da Bolzano. Nella notte tra il 18 e il 19 maggio 1945 fu ucciso in un conflitto a fuoco da due militari americani. Le versioni della sua morte sono diverse e contrastanti. \nLa morte.\nAl momento della caduta della Repubblica Sociale Italiana Carit\u00e0 sparisce, ma nel mese di maggio, i militari statunitensi lo trovano entrando armi alla mano nella stanza di una pensione dell'Alpe di Siusi, in Alto Adige, dove il maggiore crede di essere al sicuro. Al momento dell'irruzione \u00e8 a letto con l'amante; appena vede le divise alleate afferra la pistola che ha a portata di mano e spara. Nel conflitto a fuoco Mario Carit\u00e0 riesce ad uccidere un soldato americano, ma infine muore colpito da una sventagliata di mitra, mentre la donna che \u00e8 con lui viene ferita e dopo essere stata medicata viene condotta nel campo di concentramento americano di Coltano. Le due figlie si salvano essendo state poste dal padre, per sicurezza, in un edificio vicino. La figlia Franca di 20 anni verr\u00e0 poi condannata dalla Corte d\u2019assise straordinaria di Padova, convocata il 25 settembre 1945, a 16 anni per complicit\u00e0 nelle torture, mentre Elisa di 17 anni verr\u00e0 assolta non avendo commesso alcun reato."}
{"id": "2074823", "revid": "36426", "url": "https://it.wikipedia.org/wiki?curid=2074823", "title": "D\u00e9coupage classico", "text": ""}
{"id": "2074824", "revid": "167080", "url": "https://it.wikipedia.org/wiki?curid=2074824", "title": "Armoricana", "text": ""}
{"id": "2074830", "revid": "92723", "url": "https://it.wikipedia.org/wiki?curid=2074830", "title": "Trasporti in Canada", "text": "Il sistema dei trasporti in Canada si \u00e8 sviluppato basandosi principalmente sul trasporto e commercio delle materie prime che ha portato alla realizzazione di un complesso sistema comprendente oltre 1,4 milioni di km di strade, dieci aeroporti internazionali e 300 piccoli aeroporti, 72.093\u00a0km di ferrovie, e oltre 300 porti e approdi commerciali che consentono l'accesso all'Oceano Pacifico, a quello Atlantico e a quello Artico, oltre alla possibilit\u00e0 di scambi attraverso i Grandi laghi e la St. Lawrence Seaway. Nel 2005, il settore dei trasporti costituiva il 4,2% del PIL del Canada, maggiore addirittura del 3,7% derivato dal settore minerario e petrolchimico.\nLa Transport Canada sorveglia e regola la maggior parte degli aspetti giuridici riguardanti i trasporti ed \u00e8 sotto la direzione del Ministero dei Trasporti del governo federale canadese. La Transportation Safety Board of Canada \u00e8 invece responsabile della manutenzione delle strutture e della sicurezza dei trasporti attraverso controlli degli incidenti, ricerche e studi.\nStrade.\nIn totale ci sono circa 1.542.300\u00a0chilometri di strade in Canada, dei quali 754.600\u00a0chilometri sono asfaltati, inclusi 17.000\u00a0chilometri di strade a scorrimento veloce). Dagli ultimi dati del 2011 risulta che sono 787.700 i chilometri invece non asfaltati.\nSempre nel 2011 risultavano esserci 21.489.843 veicoli registrati sul suolo canadese, dei quali il 96,1% erano veicoli sotto le 4,5 tn, il 2,3% invece era di veicoli fra le 4,5 e le 15 tonnellate e ancora un 1,6% di veicoli oltre alle 15 tonnellate. \u00c8 stato calcolato che in totale questi chilometri abbiano percorso circa 326,14 miliardi di chilometri, dei quali 296,9 miliardi erano veicoli sotto le 4,5 tonnellate, 7,4 miliardi fra le 4,5 e le 15 tonnellate, e 21,8 miliardi da parte dei veicoli di peso maggiore alle 15 tonnellate. \nI veicoli circolanti in Canada, sempre secondo i dati del 2011, avrebbero consumato all'incirca un totale di 31,1 miliardi di litri di benzina e 10,1 miliardi di litri di diesel. I mezzi di trasporto su gomma rappresentano ben il 35% del PIL generato dal settore dei trasporti, pi\u00f9 del 25% derivante dal trasporto su rotaia, acqua e aria sommate insieme. Pertanto le strade sono il principale mezzo di trasporto per passeggeri e per merci in Canada.\nLe strade e le autostrade erano di solito gestite dalle autorit\u00e0 regionali e comunali, fino alla costruzione della Northwest Highway System (l'autostrada dell'Alaska) e l'inizio del progetto della Trans Canada Highway. L'autostrada dell'Alaska fu iniziata nel 1942, ossia durante la Seconda guerra mondiale a scopo soprattutto militare, per unire le localit\u00e0 di Fort St. John, Columbia Britannica con Fairbanks, in Alaska. L'autostrada transcontinentale, finanziata da una joint venture fra stato e regioni, fu iniziata invece nel 1949, appoggiata dal decreto nominato \"Trans Canada Highway Act\", emanato il 10 dicembre 1949. I 7.821\u00a0chilometri di autostrade vennero ultimati nel 1962, con un esborso totale di ben 1,4 miliardi di dollari. \nA livello di trasporti con l'estero, il Canada ha ottimi collegamenti stradali con i 48 stati a sud e con l'Alaska. Oltre al ministero dei trasporti federale, che gestisce tutto il sistema viabilistico del paese, vi sono anche ministeri a livello regionale, come in Ontario e in Nuovo Brunswick. Questi apparati a differenza del ministero, riescono a intervenire meglio sui problemi di manutenzione e di viabilit\u00e0 locale delle strade e autostrade.\nLa legislazione canadese sul tema delle autostrade \u00e8 regolata del \"Motor Vehicle Safety Act\", promulgato nel 1971, e dall\"'Highway Traffic Act\", del 1990.\nLe strade canadesi sono molto sicure, e il tasso di mortalit\u00e0 sulle strade \u00e8 di molto inferiore a quello di altri stati occidentali..\nAeroporti.\nSolo il 16.4% dei Canadesi utilizza l'aereo per lunghi viaggi, ovvero sopra le 6 ore. Il trasporto su aria contribuisce con il 9% del PIl derivante dal settore dei trasporti, come quanto affermano i dati del 2005. il maggior vettore dello stato \u00e8 la compagnia di bandiera dell'Air Canada, che nel 2006 \u00e8 stata scelta da 34 milioni di viaggiatori, e dispone di ben 344 aeromobili (inclusi quelli della Air Canada Jazz). La WestJet \u00e8 la seconda compagnia del Canada, \u00e8 nata nel 1996, e dispone di 73 aeroplani. L'industria aeronautica canadese ha subito una notevole svolta dopo gli accordi dell\"'US-Canada Open Skies Agreement\" firmato nel 1995, quando il mercato venne fatto diventare pi\u00f9 competitivo per le aziende.\nLa Canadian Transportation Agency si occupa dei funzionari incaricati di mantenere gli standard minimi di sicurezza degli aeromobili, e di condurre ispezioni periodiche di tutti i vettori aerei.\nAeroporti principali.\nDegli oltre 1.700 aeroporti, eliporti, e idroscali registrati sul suolo canadese, 26 sono sotto la gestione attente del National Airports System (NAS): questo apparato si occupa di tutti quegli aeroporti che fanno volare oltre 200.000 persone ogni anno, in pratica gli aeroporti delle citt\u00e0 pi\u00f9 popolose o che sono capitali di qualche provincia. Per questi aeroporti il governo federale affida la gestione a compagnie private. Nella scala d'importanza, dopo i ventisei maggiori, vi sono 64 aeroporti regionali/locali in precedenza di propriet\u00e0 del governo federale, la maggior parte dei quali sono stati trasferiti ad altri proprietari (soprattutto ai comuni).\nSotto viene presentata una tabella con i 10 maggiori aeroporti del Canada per numero di passeggeri (dati del 2007). Il Toronto Pearson International Airport \u00e8 il pi\u00f9 trafficato aeroporto del Canada, ed \u00e8 l'unico a superare la simbolica soglia dei 30 milioni di viaggiatori, facendolo diventare l'unico scalo canadese fra i pi\u00f9 importanti al mondo. Nel 2007, 94,5 milioni di passeggeri hanno volato partendo dai dieci maggiori aeroporti del Canada.\nFerrovie.\nNel 2006, il Canada disponeva di un totale di 72.131\u00a0chilometri di rotaie per il trasporto passeggeri e merci, dei quali 31\u00a0km elettrificati. Sempre nello stesso anno, il trasporto passeggeri a lunga percorrenza risultava limitato, mentre il trasporto di merci era pi\u00f9 diffuso.\nIl giro d'affari complessivo delle linee ferroviarie canadesi nel 2006 era di 10,4 miliardi di $, dei quali solo il 2,8% proveniva da servizi di trasporto passeggeri. La Canadian National e la Canadian Pacific Railway sono le due compagnie pi\u00f9 famose e importanti, ed entrambe sono fra le maggiori compagnie del settore di tutto il Nord America. Nel 2006 sono state trasportate su rotaia circe 352 miliardi di tonnellate di merci, mentre 4,24 milioni di passeggeri hanno viaggiato attraverso i treni. Nell'industria ferroviaria nel 2006 erano impiegate 34.137 persone.\nI servizi di trasporto nazionale per passeggeri sono garantiti dalla Crown corporation VIA Rail. re citt\u00e0 canadesi dispongono di linee regionali private: nell'area metropolitana di Montr\u00e9al agisce la AMT, nell'area invece di Toronto opera la GO Transit, mentre infine a Vancouver il servizio \u00e8 garantito dalla West Coast Express. Vi sono anche altre piccole compagnie, come la Ontario Northland e la Algoma Central, che unisono aree prevalentemente rurali e poco abitate.\nIl Canada dispone di allacciamenti ferroviari con tutti i 48 Stati Uniti meridionali, ma non dispone di collegamenti diretti con l'Alaska, se non si esclude il servizio di traghetto con partenza a Prince Rupert, in Columbia Britannica, sebbene gi\u00e0 in passato fosse stata promossa l'idea di costruire una linea diretta con lo stato americano.\nCorsi d'acqua.\nNel 2004, attraverso i porti canadesi sono stati caricati e scaricati 137,7 milioni di tonnellate di cargo. Il Porto di Vancouver \u00e8 il pi\u00f9 trafficato del Canada, con oltre 68 milioni di tonnellate di merci scambiate, equivalenti al 15% di tutti gli scambi commerciali marittimi dell'anno 2003.\nLa Transport Canada si occupa di molti aspetti riguardo al controllo delle merci in arrivo negli scali nazionali, curando anche la manutenzione dei mezzi, e il traffico in entrata e in uscita. Molti dei porti canadesi, per quanto riguarda la gestione, sono stati affidati dal governo federale a compagnie private.\nI corsi d'acqua interni sono di circa 3.000\u00a0chilometri, inclusa la Saint Lawrence Seaway. La Transport Canada favorisce i controlli sui corsi d'acqua e si preoccupa della sicurezza della navigazione. \nCanali.\nIl corso d'acqua del San Lorenzo \u00e8 uno dei pi\u00f9 grandi percorsi per la navigazione nell'entroterra al mondo. Il percorso principale intrapreso dagli scafi passa infatti attraverso il fiume e attraverso i Grandi laghi. Vi sono anche altri canali, ma di minore importanza.\nPorti e approdi.\nLa \"National Harbours board\" amministra gli scali di Halifax, Saint John, Chicoutimi, Trois-Rivi\u00e8res, Churchill, e di Vancouver. Oltre 300 porti in tutto il Canada sono supervisionati dal Dipartimento dei Trasporti.\nMarina mercantile.\nLa Marina mercantile del Canada comprende un totale di 173 imbarcazioni, con 716.340 tonnellate/metriche di peso a vuoto. La situazione \u00e8 aggiornata alla fine del 2007.\nGasdotti.\nI gasdotti sono un importante elemento nelle attivit\u00e0 petrolchimiche, soprattutto per il trasporto in tutto il Canada di gas naturale, gas liquido, petrolio, e di altri tipi di idrocarburi utilizzati nelle industrie.\nIl Canada ha 23.564\u00a0chilometri di gasdotti per il trasporto di petrolio naturale e raffinato, e anche di 74.980\u00a0chilometri di gasdotti per il trasporto del GPL.\nTrasporti urbani.\nMolte delle citt\u00e0 del Canada dispongono di sistemi pubblici di trasporto, generalmente sono dei bus. Sei citt\u00e0 canadesi invece dispongono di una rete di metropolitana, mentre ancora tre citt\u00e0 dispongono di sistemi ferroviari computerizzati. Nel 2006, l'11% dei canadesi ha utilizzato mezzi pubblici per raggiungere il luogo di lavoro. Invece chi vi si reca in auto \u00e8 il 72.3%, mentre il 6.4% vi va a piedi, e un 1.3% utilizza la bicicletta. In generale il Canada ha dati sul trasporto pubblici di quasi due/tre volte migliori rispetto a citt\u00e0 statunitensi di pari dimensioni.\nMetropolitane.\nQuesta \u00e8 la lista delle sei reti di metropolitane del Canada: sono a Toronto, Montr\u00e9al, Calgary, Vancouver, Edmonton, e infine a Ottawa.\nSistemi ferroviari computerizzati.\nQuesti mezzi sono in uso a Montr\u00e9al, Toronto e a Vancouver.\nStoria.\nContatto con gli Europei.\nI primi coloni ed esploratori europei introdussero in Canada l'uso della ruota presso le popolazioni autoctone, che fino ad allora si muoveveano con le canoe, con i kayak, piccole barche, in aggiunta alle slitte nei rigidi mesi invernali. Gli europei utilizzarono molti di questi mezzi di trasporto per esplorare l'interno del paese, fino a poter navigare senza problemi grazie da corsi d'acqua come il San Lorenzo fino alla Baia di Hudson.\nNel corso dell'Ottocento e nei primi anni del Novecento su terra i trasporti si basavano sull'uso del cavallo e di animali da soma. Invece per mare venivano utilizzate canoe oppure barche a vela. Con queste tecnologie si potevano percorrere circa in un'ora dagli 8 ai 15\u00a0chilometri.\nI primi insediamenti si trovavano tutti lungo le sponde di un fiume. Allora i prodotti agricoli di base erano deperibili, e i centri commerciali pi\u00f9 vicini si trovavano a meno di 50 chilometri di distanza. Le aree rurali si sviluppavano intorno ad alcuni piccoli villaggi, distanti circa 10 chilometri. Comunque verso la fine dell'Ottocento la svolta arriv\u00f2, con i primi progetti di ferrovia, un'innovazione che avrebbe aiutato a collegare le localit\u00e0 dell'enorme Canada. Le ferrovie collegarono anche i centri urbani, in modo tale che il viaggiatore si potesse anche fermare durante la notte presso dei \"Railway Hotel\" in citt\u00e0. Per attraversare il paese erano necessari dai quattro ai cinque giorni, in quanto le automobili ancora non erano state inventate. La gente viveva in generale entro cinque miglia dal centro urbano pi\u00f9 vicino, cos\u00ec che il treno potesse essere utilizzato per viaggi extraurbani, mentre il tram per il pendolarismo.\nA rivoluzionare ancora i viaggi sulla lunga distanza, ci fu anche la Trans-Canada Highway, completata nel 1963, che permette con maggior velocit\u00e0 di raggiungere l'altro capo del paese.\nEvoluzione.\nIl Dipartimento Federale dei Trasporti stabil\u00ec il 2 novembre del 1936 di incaricarsi della gestione delle ferrovie, dei canali, dei porti, dell'aviazione civile, e della meteorologia. Il \"Transportation Act\" del 1938 e il successivo \"Railway Act\" invece regolarono i diritti e i doveri dei dirigenti dei vari settori dei trasporti. La \"Royal Commission on Transportation\" fu creata il 29 dicembre 1948, per esaminare i servizi dei trasporti di tutto il Canada, e per cercare anche di favorire le regioni meno sviluppate."}
{"id": "2074832", "revid": "1839752", "url": "https://it.wikipedia.org/wiki?curid=2074832", "title": "Robert Harborough Sherard", "text": "Come l'amante di Wilde, Alfred Douglas, in et\u00e0 matura Sherard ader\u00ec a teorie antisemite.\nBiografia.\nRobert Harborough Sherard nacque dal reverendo Bennet Sherard Calcraft Kennedy e da Jane Stanley Wordsworth, nipote di William Wordsworth. Quando in seguito si trasfer\u00ec a Parigi (nel 1882) decise di abbandonare il cognome Kennedy. Si spos\u00f2 con Marthe Lipska nel 1887, con Irene Osgood nel 1908, e con Alice Muriel Fiddian nel 1928. Nel 1900 fu testimone della morte di Ernest Dowson.\nL'incontro con Oscar Wilde.\nWilde di ritorno dal suo giro statunitense desiderava viaggiare ancora e trov\u00f2 nella Francia, e precisamente a Parigi, un luogo dove vivere per qualche tempo. Sherard lo aiut\u00f2 a sistemarsi. A lui dobbiamo molte informazioni sullo scrittore, nei suoi libri racconta molti aneddoti: ad esempio una volta Wilde gli disse che per tutta una mattina era riuscito soltanto a levare una virgola da una sua poesia e che nel pomeriggio l'aveva rimessa. Ci \u00e8 noto il suo pensiero sul tradimento e sull'importanza del \"non amare\". Robert e Oscar in quel periodo si incontravano quasi ogni giorno salutandosi con baci sulle labbra, notizia che aliment\u00f2 i pettegolezzi su di loro."}
{"id": "2074834", "revid": "204012", "url": "https://it.wikipedia.org/wiki?curid=2074834", "title": "Robert Sherard", "text": ""}
{"id": "2074836", "revid": "1543377", "url": "https://it.wikipedia.org/wiki?curid=2074836", "title": "NBA All-Star Game 1955", "text": "L'NBA All-Star Game 1955, svoltosi a New York City, vide la vittoria finale della Eastern Division sulla Western Division per 100 a 91.\nBill Sharman, dei Boston Celtics, fu nominato MVP della partita."}
{"id": "2074839", "revid": "1793900", "url": "https://it.wikipedia.org/wiki?curid=2074839", "title": "Uomo dei dolori (Maarten van Heemskerck)", "text": "L'Uomo dei dolori \u00e8 il soggetto di tre dipinti di Maarten van Heemskerck. Il pi\u00f9 conosciuto \u00e8 un olio su tavola (84,2x72,5\u00a0cm) firmato e datato 1532, e conservato nel Museum voor Schone Kunsten di Gand.\nDescrizione e stile.\nIl dipinto rappresenta Cristo dopo la crocifissione, sostenuto da due angeli, con ferite ben evidenti in tutto il corpo e recante sul capo la corona di spine e un panno che gli copre i fianchi. In alto, su una tabella, si legge \"Ecce Rex Veriter\" e la data 1532 tra le iniziali dell'artista.\nOggetto di controversie \u00e8 il fatto che il panno copra una visibile erezione. Van Heemskerck non \u00e8 l'unico a dipingere Cristo con un'erezione da morto, caratteristica che molti studiosi hanno visto come simbolo di resurrezione e di forza rigenerativa.\nPer quanto riguarda lo stile, l'opera rivela contorni delicati e colori accesi."}
{"id": "2074840", "revid": "767487", "url": "https://it.wikipedia.org/wiki?curid=2074840", "title": "Red Rocha", "text": ""}
{"id": "2074841", "revid": "247933", "url": "https://it.wikipedia.org/wiki?curid=2074841", "title": "Sangre de Cristo Mountains", "text": ""}
{"id": "2074842", "revid": "716642", "url": "https://it.wikipedia.org/wiki?curid=2074842", "title": "Heinz Kwiatkowski", "text": "Carriera.\nClub.\nKwiatkowski inizi\u00f2 a giocare nel 1947 con la squadra della sua citt\u00e0 natale, lo per poi passare al Rot-Weiss Essen nel 1950.\nNel 1952 si trasfer\u00ec al , con cui vinse un campionato tedesco occidentale e una Coppa di Germania e dove concluse la carriera nel 1966.\nFu anche allenatore del Borussia Dortumnd per un breve periodo mentre ancora era attivo come giocatore, da maggio a giugno 1964, al posto di Hermann Eppenhoff.\nNazionale.\nKwiatkowski conta 4 presenze con la Nazionale tedesca occidentale.\nFece parte della selezione che vinse i Mondiali nel 1954, competizione nella quale esord\u00ec in Nazionale il 20 giugno 1954 contro l'Ungheria (3-8).\nFu convocato anche per i Mondiali 1958, dove la Germania Ovest arriv\u00f2 al quarto posto, dove gioco la finale per il terzo posto persa per 3-6 contro la Francia."}
{"id": "2074844", "revid": "712828", "url": "https://it.wikipedia.org/wiki?curid=2074844", "title": "Sistema di armi intercambiabili DC-17m", "text": ""}
{"id": "2074853", "revid": "287204", "url": "https://it.wikipedia.org/wiki?curid=2074853", "title": "Japan Soccer League 1974", "text": "La stagione 1974 \u00e8 stata la decima edizione della Japan Soccer League, massimo livello del campionato giapponese di calcio.\nAvvenimenti.\nIl campionato.\nLa prima giornata del torneo fu giocata il 7 aprile 1974: tutta la prima parte della competizione, conclusasi il 2 giugno, vide una lotta a tre tra Towa Real Estate, Yanmar Diesel e i campioni in carica del Mitsubishi Heavy Industries, che arrivarono al giro di boa appaiate in vetta. Nella seconda parte della competizione, iniziata il 10 ottobre, il Towa Real Estate cal\u00f2 drasticamente il proprio rendimento (rischiando di essere risucchiato nella zona della classifica valida per i playoff promozione-salvezza) rendendo Mitsubishi e Yanmar Diesel le uniche pretendenti al titolo: inizialmente ebbero la meglio i campioni in carica, ma la sconfitta per 3-1 nello scontro diretto permise l'aggancio da parte della squadra del capocannoniere Kunishige Kamamoto (che proprio in quella stagione verr\u00e0 insignito di un particolare riconoscimento per aver raggiunto le cento reti segnate in Japan Soccer League). L'8 dicembre, giorno in cui furono giocate le ultime gare del torneo, Mitsubishi e Yanmar Diesel conclusero in vetta, ma la miglior differenza reti premi\u00f2 la squadra di Osaka.\nSul fondo della classifica, entrambe le squadre piazzatesi nelle posizioni valide per i play-off ottennero la salvezza: grazie a due vittorie di misura, il Toyota Motors ebbe ragione dello Yomiuri, piazzatosi primo in seconda divisione dopo aver sfoderato un rendimento regolare nel corso del campionato. Nel secondo confronto l'Eidai Sangyo, al suo esordio in prima divisione, riport\u00f2 due vittorie contro il Fujitsu che aveva raggiunto la seconda posizione dopo una grande rimonta. Per quanto riguarda i playoff promozione-retrocessione, l'Honda si assicur\u00f2 l'esordio in Japan Soccer League sconfiggendo per 2-0 l'Ibaraki Hitachi, mentre il Sumitomo Metals si salv\u00f2 sconfiggendo lo Yanmar Club.\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone\n&lt;/div style=\"font-size: smaller\"&gt;\nNote:\n&lt;/div style=\"font-size: smaller\"&gt;\nJSL Division 2.\nLegenda:\n\u00a0\u00a0\u00a0\u00a0\u00a0 Retrocessa nei campionati regionali\nNote:"}
{"id": "2074860", "revid": "167080", "url": "https://it.wikipedia.org/wiki?curid=2074860", "title": "\u00c9ditions Gallimard", "text": ""}
{"id": "2074861", "revid": "1543377", "url": "https://it.wikipedia.org/wiki?curid=2074861", "title": "Elizabeth Bathory (personaggio)", "text": "Il personaggio di Elizabeth Bathory, storicamente ispirato alla contessa Erzs\u00e9bet B\u00e1thory, \u00e8 protagonista (o antagonista) di numerose opere di letteratura, cinema, televisione o musica.\nLetteratura.\n\"Undead - Gli immortali\".\nLa contessa Elizabeth Bathory \u00e8 la principale antagonista del romanzo \"Undead - Gli immortali\", scritto da Dacre Stoker e Ian Holt e primo sequel ufficiale del classico \"Dracula\" di Bram Stoker.\nPersonaggio.\nCome accaduto per il personaggio di Dracula nel precedente romanzo (ispirato al realmente esistito principe Vlad III di Valacchia) anche il personaggio di Elizabeth Bathory \u00e8 basato su un personaggio realmente esistito e tristemente famoso, nel suo caso la contessa ungherese Erzs\u00e9bet B\u00e1thory, vissuta a cavallo tra il sedicesimo e il diciassettesimo secolo e nota per aver seviziato e ucciso pi\u00f9 di 600 ragazze. Tuttavia a differenza della realt\u00e0, nel romanzo viene data una motivazione alla crudelt\u00e0 e alla sete di sangue della contessa, il cui passato viene descritto come tragico e pieno di traumi e dolori, a causa di un marito violento e crudele e della perdita dei figli ai quali ella era molto legata. \u00c8 dunque a causa di questo doloroso passato che la contessa decide di rinnegare Dio e imboccare le vie del male, rivelando una crudelt\u00e0, una megalomania (la vampira sogna infatti di conquistare il mondo e di trasformarlo in un regno delle tenebre) e una perversione tali da disgustare perfino lo stesso Dracula (colpevole peraltro di averla trasformata in una vampira) il quale si prefigge dunque il compito di eliminarla per porre fine alla sua follia omicida. Inoltre a differenza della sua controparte storica la contessa non sembra essere dotata di grande vanit\u00e0, caratteristica che ha da sempre contraddistinto la Erzs\u00e9bet B\u00e1thory storica.\nStoria del personaggio.\nLa tragica storia di Elizabeth Bathory inizi\u00f2 quando, appena quindicenne, fu costretta a sposare il conte Ferenc N\u00e1dasdy, uomo grasso, rozzo, alcolizzato e violento, pi\u00f9 anziano di lei di vent'anni, il quale abus\u00f2 crudelmente di lei durante la loro prima notte di nozze. La traumatica esperienza radic\u00f2 nella testa della ragazzina, ancora vergine e completamente inesperta in materia sessuale, l'idea che l'amore romantico come lo aveva sempre immaginato non esistesse. Dopo la violenta consumazione dell'atto sessuale, la ragazza cerc\u00f2 di fuggire nel freddo mortale della notte, preferendo morire piuttosto che vivere accanto a quell'uomo ripugnante, ma purtroppo la sua fuga fu sventata dai servitori del marito, che la costrinsero a tornare da lui. Nei tre anni che seguirono, Elizabeth approfittando della scarsa intelligenza del marito, finse di apprezzare la sua lascivia e la sua dissolutezza, subendo ogni genere di violenza e abuso e cercando l'occasione giusta per metterlo nel sacco. Facendo appello alla vanit\u00e0 del marito, lo convinse ad assumere il comando delle truppe ungheresi nella guerra contro l'impero ottomano, sperando che morisse in battaglia, convincendolo che la vittoria avrebbe dato lustro alla sua famiglia e promettendogli, una volta vinto il conflitto che avrebbe cambiato il suo nome in contessa Nadasdy (ad Elizabeth infatti, dopo il matrimonio, fu permesso di mantenere il suo cognome di donna nubile, in quanto la sua famiglia era pi\u00f9 potente di quella di Ferenc). Durante l'assenza del marito, Elizabeth si ciment\u00f2 in opere umanitarie aiutando uomini e donne bisognosi, pregando Dio che il marito morisse in combattimento e facendo credere alle guardie di Ferenc di aver ormai abbandonato l'idea di fuggire. Fu in occasione di un'eclissi di luna che la ragazza riusc\u00ec a scappare dal castello del marito, per andare a rifugiarsi a casa di sua zia Karla, con la quale riusc\u00ec a vivere per un certo periodo un'esistenza tranquilla. Le cose cambiarono quando scopr\u00ec che la zia, donna all'apparenza austera e timorata di Dio, nonch\u00e9 vedova di quattro mariti, aveva assassinato i suoi quattro consorti perch\u00e9 avevano scoperto il motivo per cui ella rifiutava di giacere con loro; Karla era difatti lesbica, e fu grazie a lei che Elizabeth, la quale prima di sposare Ferenc aveva mostrato particolari tendenze nei confronti delle serve, scopr\u00ec la sua vera natura e intrecci\u00f2 una relazione amorosa con la zia. Di fronte alla bellezza di quel nuovo rapporto, infinitamente pi\u00f9 piacevole e amoroso di qualunque rapporto avesse avuto con il marito, Elizabeth cominci\u00f2 a ribellarsi a Dio. In seguito Elizabeth intrecci\u00f2 una relazione con una giovane domestica della zia, la quale, gelosa della nipote, fece impiccare la serva.\nI rapporti con Karla si interruppero bruscamente quando un manipolo di soldati inviati dalla famiglia irruppe a casa della zia per riportare Elizabeth dal marito.\nDopo il suo ritorno, Elizabeth ebbe due figli dal marito, Ursula e Andr\u00e0shad, dimostrandosi nei loro confronti una madre amorevole. Purtroppo i due bambini morirono per una grave malattia ed Elizabeth, distrutta dal dolore e dopo aver subito l'ennesima violenza da parte di Ferenc, che le addoss\u00f2 la colpa della loro morte, rinneg\u00f2 definitivamente Dio, giurandogli vendetta per la morte dei suoi amati figli.\nLa prima vittima della furia di Elizabeth fu proprio suo marito. Decisa a liberarsi di lui una volta per tutte, Elizabeth colse l'occasione per toglierlo di mezzo quando Ferenc fu gravemente ferito da una prostituta che aveva rifiutato di pagare: mentre Ferenc dormiva, Elizabeth gli sporc\u00f2 la ferita con del letame facendogliela infettare e portandolo ad una morte lenta e dolorosa.\nFinalmente libera dalla tirannia del marito e dai vincoli del matrimonio, e convinta di essere al di sopra delle leggi di Dio, Elizabeth pot\u00e9 dare finalmente libero sfogo alle sue tendenze intrecciando relazioni con varie donne locali, attirandosi la paura e la diffidenza degli abitanti del villaggio, che prima presero le distanze da lei, e poi si rivolsero alle autorit\u00e0, chiedendo loro di farla destituire ed imprigionare per la sua condotta dissoluta. Le autorit\u00e0 locali si rivolsero dunque ai familiari di Elizebeth, i quali prima cercarono di farla redimere inviando dei sacerdoti al suo castello e in seguito la fecero imprigionare, temendo il disonore del loro nome. In prigione Elizebeth ricevette periodicamente la visita di un uomo misterioso, che si rivel\u00f2 in seguito essere Dracula, il quale la prese sotto la sua custodia e la morse, iniettando nel suo corpo il veleno che, alla sua morte, la avrebbe trasformata in una vampira.\nTre anni dopo, all'et\u00e0 di quarant'anni, Elizabeth torn\u00f2 in Ungheria, nel suo castello, profondamente cambiata e pronta a dare il via al suo regno del terrore; vittime della sua follia e della sua depravazione furono alcuni membri della famiglia Bathory e della famiglia Nadasdy, nonch\u00e9 alcune ragazze contadine del villaggio, che scomparvero senza lasciare traccia. Elizabeth dimostr\u00f2 di aver ormai completamente rinnegato Dio, e di aver dichiarato guerra ai cristiani cimentandosi in un numero impressionante di rituali e pratiche blasfeme, gettando il panico sulla popolazione, con un numero sempre crescente di assassinii. Alla fine le autorit\u00e0 la arrestarono dopo averla sorpresa nel bel mezzo di uno dei suoi osceni rituali, e portarono a galla l'orrenda verit\u00e0, dopo aver rinvenuto nei sotterranei del suo castello numerosi strumenti di tortura di cui la contessa si serviva, nonch\u00e9 numerose ragazze del villaggio imprigionate dopo aver subito ogni sorta di violenza, e molte delle quali ormai senza vita.\nLe domestiche di Elizabeth, complici delle sue atrocit\u00e0, pagarono i loro crimini con la condanna al rogo, ed Elizabeth sembrava destinata a subire lo stesso destino, ma l'intervento della sua famiglia riusc\u00ec ad evitarle la condanna a morte, che venne commutata in carcere a vita.\nElizabeth venne cos\u00ec murata viva nella sua camera da letto, con un'unica fessura attraverso la quale riceveva i pasti giornalieri. Fu attraverso quel pertugio che ricevette una lettera da un uomo misterioso, una lettera che le spiegava che il veleno che Dracula le aveva inoculato nel corpo tramite il morso, avrebbe fatto effetto quando il suo corpo avrebbe smesso di vivere, facendola rinascere tramutata in un essere immortale dai poteri sovrumani. Elizabeth cos\u00ec smise di mangiare e si lasci\u00f2 morire di fame, per rinascere dopo la morte come vampira e continuare indisturbata a compiere spaventose atrocit\u00e0, con un solo obbiettivo: conquistare il mondo e trasformarlo in un regno di terrore e di perversione.\nNon si conosce la natura del legame che univa Elizabeth a Dracula, si pu\u00f2 tuttavia dire con certezza che non si trattava di amore, pur essendo a suo modo un legame profondo, che si spezz\u00f2 quando Dracula incontr\u00f2 Mina Harker dopo essere giunto in Inghilterra nell'anno 1888. Dracula, ormai conscio che la sua pupilla era divenuta ormai una creatura di male puro, si rec\u00f2 in Inghilterra per trovarla ed ucciderla; Elizabeth difatti, dopo essere divenuta una vampira aveva cominciato a viaggiare per il mondo compiendo sanguinosi omicidi per puro divertimento, e giunta in Inghilterra nel 1888 aveva ucciso barbaramente numerose ragazze, tra le quali alcune prostitute, dando cos\u00ec inizio alla leggenda del fantomatico e celebre serial killer Jack lo Squartatore.\nAl termine delle vicende che videro coinvolti Mina, il dottor Van Helsing e i loro amici nella caccia a Dracula (eventi raccontati nello storico romanzo di Bram Stoker) si scopr\u00ec che a dare il colpo di grazia a Dracula, (gravemente ferito dai colpi di Jonathan Harker e Quincey Morris), fu proprio Elizabeth; la contessa era infatti gelosa del rapporto di amore tra Mina Harker e il suo mentore, poich\u00e9 sapeva che Dracula aveva progettato di fuggire con Mina. Cos\u00ec, in risposta alle suppliche di Dracula di aiutarlo, Elizabeth lo pugnal\u00f2 con il coltello \"kukri\" che Quincey Morris gli aveva conficcato nel cuore, apparentemente uccidendolo, dopodich\u00e9 giur\u00f2 vendetta a Van Helsing, Mina e gli altri componenti della compagnia degli eroi.\nVenticinque anni dopo i fatti narrati nel romanzo di Bram Stoker, Elizabeth Bathory giunse a Parigi, per eliminare definitivamente Dracula il quale, sopravvissuto e sotto la falsa identit\u00e0 dell'attore teatrale Basarab, si trovava in citt\u00e0 proprio per darle la caccia. Fu nella succitata citt\u00e0 che l'anziano dottor Jack Seward (ossessionato dai ricordi del passato e ormai completamente dipendente dalla morfina) la vide torturare e uccidere barbaramente una giovane ragazza, con la complicit\u00e0 di due sue serve, vampire anche loro. In seguito Elizabeth e le sue serve irruppero nel Theatre de l'Od\u00e9on, per uccidere Dracula/Basarab, ma furono intercettate da Jack Seward, con il quale ingaggiarono un duro scontro ed un inseguimento al termine del quale Seward venne ucciso, travolto dalla carrozza di Elizabeth.\nLa seconda vittima della furia vendicatrice di Elizabeth Bathory (giunta nuovamente a Londra) fu Jonathan Harker; dopo una serata passata in un bar ad ubriacarsi, Harker si imbatt\u00e9 in una delle serve di Elizabeth che, spacciandosi per una prostituta, lo invit\u00f2 a seguirlo; la vampira attacc\u00f2 Harker, per poi venire uccisa da Dracula, che incit\u00f2 Harker a fuggire. Tuttavia l'alcol non permise ad Harker di andare lontano, e l'uomo venne raggiunto ed impalato vivo da Elizabeth, morendo dopo una lunga agonia. In seguito, la contessa si rec\u00f2 a casa di Mina Harker, seducendola, bevendo il suo sangue durante un bacio saffico e lasciando che Mina bevesse il suo, trasmettendole quindi parte della sua forza e i suoi ricordi, dopodich\u00e9 si rec\u00f2 al Lyceum Theatre, dove Dracula/Basarab stava provando per uno spettacolo, e lo sfid\u00f2 in un duello nel quale Elizabeth ebbe la meglio provocando un incendio nel quale Dracula rimase coinvolto e, all'apparenza, ucciso. Decisa ad uccidere Mina, arrestata dall'ispettore Cotford con l'accusa di omicidio (la donna aveva infatti ucciso la seconda serva di Elizabeth), Elizabeth attacc\u00f2 i poliziotti che l'avevano arrestata, assumendo le mostruose sembianze di un demone alato ed uccidendoli tutti, quindi insegu\u00ec Mina che (su esortazione dell'ispettore Cotford, che si sacrific\u00f2 per darle il tempo di fuggire) fu costretta a rifugiarsi su un treno della metropolitana, dove fu raggiunta dalla diabolica vampira e diede inizio ad una lotta impari, al termine della quale Mina fu messa fuori combattimento e quasi uccisa.\nA salvare Mina intervenne Dracula, sopravvissuto all'incendio del teatro, che ingaggi\u00f2 con la contessa una lotta furibonda che inizialmente vide Elizabeth in vantaggio, ma che grazie all'intervento di Mina si concluse a favore del vampiro, mentre Elizabeth venne scaraventata fuori dal treno in corsa, rimanendo orribilmente sfigurata.\nRipresasi dallo scontro con Dracula, bench\u00e9 deturpata, Elizabeth raggiunse lui e Mina a Whitby, trovando un Dracula rinvigorito dopo aver bevuto il sangue di Mina. I due vampiri ripresero dunque a combattere, riportando entrambi gravi ferite, ma Dracula giocando d'astuzia riusc\u00ec a sconfiggere definitivamente la contessa, strappandole il cuore a mani nude. In un ultimo sprazzo di orgoglio, non volendo morire ai piedi del suo nemico, Elizabeth si lasci\u00f2 cadere gi\u00f9 dalla lunga scalinata sulla quale avevano combattuto, lasciando che la caduta finisse di sconquassare il suo corpo gi\u00e0 straziato.\nInesattezze storiche.\nLa storia di Elizabeth Bathory presenta alcune incongruenze con quella della sua controparte storica: sembra infatti che la vera contessa Erzs\u00e9bet B\u00e1thory avesse sviluppato la sua indole sadica e violenta perch\u00e9 mentalmente disturbata (probabilmente a causa dei frequenti matrimoni tra consanguinei nella sua famiglia, tra cui i genitori, cugini di primo grado), e non in seguito a traumi e violenze ricevute durante gli anni dell'adolescenza (non ci sono notizie che facciano intuire che la contessa fosse vittima di violenze coniugali da parte del marito che, al contrario, si dimostrava spesso complice degli omicidi e delle torture della moglie). Inoltre, il conte Ferenc N\u00e1dasdy viene descritto come un uomo grasso e rozzo, pi\u00f9 vecchio della moglie di venti anni, mentre nella realt\u00e0 era un uomo colto, con un passato da atleta, e la differenza tra i due coniugi era di circa cinque anni. Dal marito ebbe quattro figli, tre femmine e un maschio, mentre nel romanzo viene lasciato intendere che ne ha avuti solo due. Inoltre, all'et\u00e0 di 18 anni, ebbe anche una figlia illegittima, che venne data in affidamento ad un'altra famiglia, mentre nel romanzo, diversamente da quanto avvenne in realt\u00e0, la sua prima traumatica esperienza sessuale Elizabeth l'ebbe con suo marito. Nel romanzo inoltre non vengono menzionati Dorothea e Thorko, i suoi servitori che la iniziarono alla magia nera, lasciando intendere che sia stato Dracula a iniziarla alle arti oscure.\n\"I diari della famiglia Dracula\".\nLa contessa Elizabeth Bathory \u00e8 anche l'antagonista della saga \"I diari della famiglia Dracula\", della scrittrice californiana Jeanne Kalogridis. Basata sull'omonimo e celebre personaggio storico, \u00e8 una sanguinaria e crudele vampira dai grandi poteri e dall'ambizione smisurata. Nemica di Dracula e del dottor Van Helsing, nel corso della storia cerca di propiziarsi l'Oscuro Signore, divinit\u00e0 protettrice dei vampiri per ottenere un potere che la renda simile ad una dea. Viene descritta come una bellissima donna dalle curve voluttuose, lunghi ricci dorati e occhi azzurri. Compare in \"Il signore dei vampiri\", terzo ed ultimo capitolo della saga.\nStoria.\nLa contessa Elizabeth Bathory, viene contattata da Dracula tramite una lettera, affinch\u00e9 lo raggiunga in Transilvania; Dracula ha difatti bisogno del suo aiuto per sconfiggere Abraham Van Helsing, che sta eliminando uno per uno tutti i suoi discepoli vampiri. Giunta al cospetto di Dracula, Elizabeth fa la conoscenza di Zsuzsanna, la nipote di Dracula, (da lui trasformata in vampira nei capitoli precedenti della saga), ed intreccia subito un rapporto di amicizia con lei e con la sua serva Dunya (anche lei vampira), un rapporto che sfocer\u00e0 in un triangolo amoroso fatto di bollenti rapporti saffici nei quali le tre vampire coinvolgeranno anche Jonathan Harker, ospite di Dracula. All'apparenza dolce ed affettuosa con Zsuzsanna, che si dichiarer\u00e0 perdutamente innamorata di lei, Elizabeth non tarder\u00e0 a rivelare le sue reali intenzioni, arrivando a sacrificare Dunya all'Oscuro Signore per resuscitare Arkady, il fratello di Zsuzsanna, del quale intende servirsi per recuperare un'antica pergamena contenente un codice il quale, una volta decifrato, potrebbe darle i poteri di una vera e propria divinit\u00e0. Tale manoscritto \u00e8 conteso anche da Dracula. Tradita da Zsuzsanna, pentitasi di tutte le sue cattive azioni e schieratasi dalla parte di Van Helsing, Elizabeth pedina quest'ultimo e i suoi compagni nella loro caccia a Dracula, dopodich\u00e9, dopo la sconfitta e l'uccisione di Dracula, costringe con la forza Zsuzsanna a condurla nelle catacombe del suo castello, dove ritiene si trovi l'ultimo indizio necessario alla decifrazione del manoscritto. Fortunatamente per tutta l'umanit\u00e0, la spietata contessa non riuscir\u00e0 mai a realizzare i suoi sogni di onnipotenza: verr\u00e0 difatti fermata da Van Helsing che, dopo aver venduto l'anima all'Oscuro Signore in cambio dei poteri per fermarla, la sigiller\u00e0 per l'eternit\u00e0 nelle catacombe del castello di Dracula."}
{"id": "2074867", "revid": "192549", "url": "https://it.wikipedia.org/wiki?curid=2074867", "title": "Cave de Tyron", "text": "Cave de Tyron \u00e8 una fortezza costruita nella roccia in Libano.\nDescrizione.\nEra costituita da varie stanze scavate nella roccia del fianco del Jabal Niha, un monte a est della citt\u00e0 di Sidone, in quello che era territorio della Signoria di Shuf, nel crociato Regno di Gerusalemme.\nSi poteva raggiungere solo percorrendo un sentiero largo a malapena un metro ed era situata ad una quota di centinaia di metri sul livello del mare.\nStoria.\nCadde in mano ai musulmani nel 1133; tornata ai cristiani fu conquistata di nuovo nel 1165 da Sh\u012brk\u016bh, generale di Norandino; torn\u00f2 ai crociati nel 1240 circa, o forse tra il 1182 e il 1187. Nel 1257 Giuliano de Grenier, Signore di Sidone, la diede all'Ordine teutonico. Venne abbandonata probabilmente nel 1260."}
{"id": "2074871", "revid": "124123", "url": "https://it.wikipedia.org/wiki?curid=2074871", "title": "Kenny Baumann", "text": "Biografia.\nNasce a Urbana, nell'Illinois. Inizia a recitare all'et\u00e0 di 11 anni a New York e in Texas. Si trasferisce a Los Angeles all'et\u00e0 di 14 anni e subito si guadagna il ruolo in una serie tv della Fox al fianco di Alan Ruck e Kristen Johnson.\nDal 2008 interpreta Ben Boykewich in \"La vita segreta di una teenager americana\" in onda negli Stati Uniti su ABC Family e in Italia sui canali Fox e Mtv. \nIn televisione \u00e8 gi\u00e0 apparso nel personaggio di Peter Johnson nell'episodio \"Heal the Pain\" di Eli Stone, in \"Sixty Minute Man\", e in \"The Other Mall\". Prima di \"La vita segreta di una teenager americana\", Baumann \u00e8 stato protagonista di una nota pubblicit\u00e0 americana della compagnia telefonica T-Mobile. Appare anche nella serie televisiva \"Castle\" nel ruolo di fidanzato di Alexis Castle."}
{"id": "2074873", "revid": "1745361", "url": "https://it.wikipedia.org/wiki?curid=2074873", "title": "Festivalbar 1987", "text": "Il ventiquattresimo Festivalbar si tenne presso Siena, Bergamo, Pavia, Padova, Marostica e Verona per la finale.\nConduttori furono Claudio Cecchetto, Susanna Messaggio e Andrea Salvetti.\nLa regia del Festivalbar in tour fu di Cesare Gigli, mentre quella della finale all'Arena di Verona di Mario Bianchi.\nLa scenografia del tour e della finale fu invece di Claudio Brigatti.\nLa vincitrice assoluta del Festivalbar fu Spagna con la canzone \"Dance Dance Dance\", mentre il vincitore della sezione 33 giri fu Zucchero con l'album \"Blue's\"."}
{"id": "2074875", "revid": "321431", "url": "https://it.wikipedia.org/wiki?curid=2074875", "title": "Disco zone", "text": ""}
{"id": "2074877", "revid": "200679", "url": "https://it.wikipedia.org/wiki?curid=2074877", "title": "Pubblica Assistenza", "text": ""}
{"id": "2074878", "revid": "254059", "url": "https://it.wikipedia.org/wiki?curid=2074878", "title": "Akutan (Alaska)", "text": "Akutan (\"Achan-ingiiga\" in Aluetino) \u00e8 una cittadina degli Stati Uniti d'America nel Borough delle Aleutine orientali, nello Stato dell'Alaska. La popolazione, secondo una stima del 2006, \u00e8 di 767 abitanti.\nGeografia fisica.\nAkutan si trova sull'isola di Akutan, una delle isole Fox, che fanno parte delle Aleutine.\nSi trova 35 miglia ad est di Unalaska e 766 miglia a sud-ovest di Anchorage. La citt\u00e0 ha un clima marittimo, con inverni miti ed estati fresche. Le temperature medie vanno da una minima di -5\u00a0\u00b0C a una massima di 13\u00a0\u00b0C. Le precipitazioni raggiungono i 71 centimetri cubi annui. Forti venti e tempeste sono frequenti durante i mesi invernali e banchi nebbiosi sono molto comuni in estate.\nLa citt\u00e0 si estende su una superficie totale di circa 48.9 chilometri quadrati, di cui circa il 74% \u00e8 occupato dalla terra e il restante 26% dal mare.\nStoria.\nAkutan nacque nel 1878 come deposito di pellicce e porto commerciale per la Western Fur &amp; Trading Company. Questa azienda diede vita ad un commercio basato sulla pesca e lavorazione di baccal\u00e0 che attir\u00f2 in citt\u00e0 un certo numero di famiglie Aleutine provenienti dalle isole vicine. Nello stesso anno furono costruite una scuola e una chiesa ortodossa russa, sostituita nel 1918 da una cappella intitolata ad Alexander Nevsky, principe russo del XIII secolo. Nel 1912 la Pacific Whaling Company costru\u00ec, al largo della baia di Akutan, una stazione per la lavorazione delle balene. Quella di Akutan era l'unica struttura del genere in tutte le Aleutine e fu attiva fino al 1939. Dopo che i Giapponesi attaccarono Unalaska, nel giugno del 1942, il governo degli Stati Uniti fece evacuare l'intera popolazione di Akutan, che fu spostata nell'area di Ketchikan. Quello che ormai era diventato un villaggio deserto riprese vita nel 1944, nonostante numerose famiglie scelsero di non ritornarci. In questo periodo, il contatto con il mondo esterno port\u00f2 grandi cambiamenti allo stile di vita tradizionale e alle abitudini della comunit\u00e0. La status di citt\u00e0 fu riaffermato nel 1979.\nCensimento del 2000.\nAkutan \u00e8 abitata da 713 individui. La comunit\u00e0 racchiude al suo interno un tradizionale villaggio di Unangan, gli abitanti delle isole Aleutine, che compongono il 16.4% della popolazione. Il restante 83.6% \u00e8 suddiviso in bianchi (23.56%), neri o afroamericani (15.71%), asiatici (38.57%), abitanti delle isole del Pacifico (0.28%) e altre razze (18.23%).\nUna settantina di persone vivono in citt\u00e0 per tutto l'anno e quindi la maggior parte della cittadinanza \u00e8 composta dai funzionari delle stazioni di lavorazione del pesce che vivono in appositi quartieri e sono presenti solo nei periodi lavorativi.\nNel censimento del 2000 furono contate 38 abitazioni, di cui 4 inutilizzate. Inoltre si registr\u00f2 che 97 residenti avevano un lavoro e che il livello di disoccupazione ammontava circa all'83.89%, nonostante l'84.84% degli adulti non fosse in grado di lavorare. Il guadagno medio di una famiglia era di 33.750 $, mentre quello pro capite di 12.259 $. Il 45.48% dei residenti vivevano sotto il livello di povert\u00e0. Sempre secondo il censimento del 2000, la densit\u00e0 della popolazione era di 2.6 persone per chilometro quadrato. La densit\u00e0 delle abitazioni invece ammontava ad 1 costruzione per chilometro quadrato. C'erano 34 famiglie, di cui il 20.6% aveva figli non ancora maggiorenni, il 32.4% erano coppie sposate che vivevano insieme e il 47.1% non erano famiglie. Ogni famiglia era composta in media da 3 membri.\nL'et\u00e0 media dei cittadini era di 40 anni e il rapporto donna-uomo di 1 a 3.\nServizi pubblici.\nL'elettricit\u00e0 \u00e8 fornita dall'Akutan Electric Utility. Il fabbisogno idrico \u00e8, invece, soddisfatto da un torrente locale e da una diga, costruita nel 1927. Sono stati chiesti fondi per sviluppare due nuovi bacini di raccolta e costruire una nuova cisterna da quasi 500.000 litri. Gli scarichi fognari sono raccolti in un apposito serbatoio e poi espulsi nell'oceano attraverso un canale di scarico.\nLa spazzatura \u00e8 raccolta tre volte a settimana e viene portata alla discarica e all'inceneritore, entrambi recentemente costruiti. Inoltre la citt\u00e0 ricicla l'alluminio. Nella comunit\u00e0 c'\u00e8 una scuola, frequentata da 18 studenti, e un ospedale: l'Anesia Kudrin Memorial Clinic. Inoltre i servizi di emergenza hanno accesso a mezzi di trasporto marini ed elicotteri. \u00c8 da notare che nella citt\u00e0 non esiste una farmacia, ma i medicinali possono essere comprati da un venditore automatico che viene caricato periodicamente.\nNon ci sono telefoni nelle abitazioni private ad Akutan: le comunicazioni avvengono via radio.\nEconomia e trasporti.\nLa lavorazione commerciale del pesce \u00e8 la base dell'economia di Akutan e numerosi abitanti lavorano nel settore; la popolazione, infatti, pu\u00f2 quadruplicarsi o addirittura quintuplicarsi nei periodi di lavorazione. Il grande stabilimento della Trident Seafoods, maggiore fonte di lavoro per la comunit\u00e0, produce prodotti a base di baccal\u00e0, granchio e merluzzo giallo. Barche, aerei anfibi o elicotteri sono gli unici collegamenti con la terraferma. Lo State Ferry passa due volte al mese nel periodo tra maggio e ottobre. La posta e prodotti di primo bisogno sono consegnati settimanalmente da Seattle con un aereo. Akutan non ha una pista d'atterraggio a causa del terreno scosceso, tuttavia \u00e8 utilizzabile un punto di atterraggio per idrovolanti. Sono in corso nuove ispezioni del territorio per costruire l'aeroporto di Akutan, questo lavoro \u00e8 promosso dagli abitanti e porter\u00e0 benefici alla comunit\u00e0. Sono inoltre garantiti voli giornalieri per la vicina Unalaska. Onde alte possono limitare l'accesso alla citt\u00e0 durante i mesi invernali. Le abitazioni non sono collegate da strade, bens\u00ec da passerelle lignee."}
{"id": "2074881", "revid": "767487", "url": "https://it.wikipedia.org/wiki?curid=2074881", "title": "Daniela Ghibli", "text": "Biografia.\nGiovanissima, viene notata nel 1966 da Pippo Baudo e diventa (insieme a Renata Lunari) la valletta del suo nuovo programma televisivo, Settevoci: la trasmissione, iniziata in sordina, diventa uno dei pi\u00f9 grandi successi del periodo, lanciando numerosi nuovi cantanti ed anche Daniela, che inizia la carriera di attrice di fotoromanzi e di musicarelli.\nDotata di una voce gradevole, ottiene un contratto discografico con la Fontana Records e pubblica alcuni 45 giri, tra cui nel 1969 A lume di candela/No non mi sta bene, il cui lato A \u00e8 scritto da Franco Battiato e Giorgio Logiri; nello stesso anno le riviste di gossip parlano di lei per un suo flirt con Mario Tessuto.\nL'anno successivo partecipa al Cantagiro 1970 con \"Aio aio\", cover di \"I.O.I.O.\" dei Bee Gees.\nNonostante l'attivit\u00e0 nel mondo dello spettacolo, si laurea in architettura.\nDopo altre incisioni si sposa con il musicista Vladimiro Porru, componente del gruppo Number One Ensemble e si ritira dall'attivit\u00e0."}
{"id": "2074889", "revid": "1386670", "url": "https://it.wikipedia.org/wiki?curid=2074889", "title": "VPython", "text": "VPython comprende il linguaggio di programmazione Python pi\u00f9 un modulo di computer grafica 3D chiamato Visual. VPython permette agli utenti di creare oggetti come sfere e coni in uno spazio 3D e mostra questi oggetti in una finestra.\nInsieme ai calcoli vengono create animazioni navigabili in tempo reale. Ci\u00f2 rende facile creare semplici visualizzazioni, permettendo al programmatore di concentrarsi maggiormente sugli aspetti computazionali del suo programma. La semplicit\u00e0 di VPython lo ha reso un utile strumento per l'illustrazione di semplice fisica, specialmente in contesti didattici.\nStoria.\nVPython fu creato nel 2000 come risultato di un progetto indipendente intrapreso da David Scherer, uno studente al secondo anno della Carnegie Mellon University.\nA dicembre 2008 \u00e8 stata distribuita la versione 5, che include opacit\u00e0, luci e materiali e per la prima volta una versione per Macintosh in modo nativo.\nIl 19 febbraio 2013 \u00e8 stata distribuita la versione 6, basata sulla libreria wxPython.\nUtilizzo.\nVPython \u00e8 un semplice strumento di rendering per oggetti 3D e grafici. Il suo principale utilizzo ha riguardato la didattica, ma \u00e8 stato anche utilizzato in ambiente commerciale o di ricerca. VPython fu inizialmente usato in corsi introduttivi di fisica alla Carnegie Mellon University e poi esteso ad altre universit\u00e0 e scuole superiori, assieme al Matter &amp; Interactions curriculum.\nOggetti.\nVPython utilizza la sintassi Python, con l'aggiunta di diversi oggetti specifici propri del framework.\nL'oggetto \"cilindro\" \u00e8 un buon esempio di un semplice oggetto VPython. Questo \u00e8 un esempio preso dalla documentazione di VPython:\n from visual import * #import the visual module\n rod = cylinder(pos=(0,2,1), axis=(5,0,0), radius=1)\nVedi risultato\nAltri oggetti simili offerti dal motore di rendering di VPython sono gli oggetti cono, sfera, e box.\nOltre agli oggetti solidi, VPython offre pure strumenti di plotting. Qui c'\u00e8 un semplice esempio di grafico presente nella documentazione di VPython:\n from visual.graph import * # import graphing features\n funct1 = gcurve(color=color.cyan) # a connected curve object\n for x in arange(0., 8.1, 0.1): # x goes from 0 to 8\n funct1.plot(pos=(x,5.*cos(2.*x)*exp(-0.2*x))) # plot\nVedi risultato"}
{"id": "2074893", "revid": "1821847", "url": "https://it.wikipedia.org/wiki?curid=2074893", "title": "Generali della rivoluzione e del Primo Impero francese", "text": "Ecco l'elenco dei generali che servirono nell'esercito francese durante la rivoluzione e il primo impero.\n\"Note\":\nSi veda anche l'elenco dei nomi incisi sotto l'Arco di Trionfo di Parigi."}
{"id": "2074894", "revid": "508036", "url": "https://it.wikipedia.org/wiki?curid=2074894", "title": "Mike Bongiorno", "text": "\u00c8 stato soprannominato \"il re dei quiz\" per aver condotto numerosi giochi a premi, tra cui \"Lascia o raddoppia?\", \"Rischiatutto\", \"Scommettiamo?\" e \"Flash\" per la Rai e \"Superflash\", \"Pentatlon\", \"Telemike\", \"Bis\", \"La ruota della fortuna\" e altri, per Mediaset.\nBiografia.\nI primi anni e l'esperienza bellica.\nItaloamericano, era figlio della torinese Enrica Carello (1894\u20131991) e di Philip Bongiorno (1890\u20131971). Il nonno paterno, Michelangelo Bongiorno, di origini nobili (il capostipite della famiglia, Landro Bongiorno, vissuto nel XIII secolo era alla corte del re Manfredi di Sicilia con l'appellativo di \"Gran Scopatore di Corte\", ossia maggiordomo personale del re), era emigrato da Mezzojuso in Sicilia, dove aveva una bottega. Suo padre fu un noto avvocato che intraprese anche una positiva carriera politica arrivando a diventare presidente della potente associazione Sons of Italy in America (Figli d'Italia in America) e a candidarsi a sindaco di New York avendo come avversari Fiorello La Guardia e Generoso Pope. La madre era l'ultima di una famiglia di dodici figli, benestante e della buona borghesia torinese, in quanto il padre era proprietario di una ditta che produceva fanali per auto. Quando era ancora un bambino Mickey - come era chiamato allora - a seguito della separazione dei genitori e della crisi del 1929, venne in Italia a Torino con la madre, andando a vivere a casa degli zii Giuseppina Carello, sorella della madre, e Nicol\u00f2 Oneto di San Lorenzo - generale di origini nobili amatissimo da Mike, che in onore dello zio acquisito chiamer\u00e0 Nicol\u00f2 il suo secondogenito. A Torino frequent\u00f2 le scuole elementari, il ginnasio e i licei classici Alfieri (allora parte del D'Azeglio) e Rosmini.\nFin da giovane estern\u00f2 la sua personalit\u00e0 estroversa e la volont\u00e0 di diventare giornalista e dato che era un grande appassionato di sport cominci\u00f2 presto a lavorare per le pagine sportive de \"La Stampa\" come \u00abgaloppino\u00bb. Durante la seconda guerra mondiale, dopo l'intervento delle truppe tedesche in appoggio a Mussolini nell'Italia settentrionale, fu costretto ad abbandonare gli studi (aveva conseguito la maturit\u00e0 soltanto nella seconda sessione, l'8 ottobre 1943, in quanto nella prima era risultato insufficiente in matematica e fisica) per rifugiarsi sulle Alpi. Decise cos\u00ec di entrare a far parte dei gruppi partigiani e, grazie alla sua conoscenza dell'inglese, fu impiegato in un'importante e pericolosa \"staffetta\", per cui doveva attraversare nel periodo invernale i contrafforti alpini innevati per portare in Svizzera, per conto della Resistenza, dei messaggi che permettevano le comunicazioni fra i partigiani italiani e gli Alleati di stanza nel Paese elvetico.\nNel corso di una di queste operazioni, a seguito di una delazione, fu scoperto nell'aprile 1944 a Cravegna, in provincia di Novara (dal 1992 passata alla provincia del Verbano-Cusio-Ossola), catturato dalla Gestapo e messo al muro insieme ad alcuni altri partigiani per essere fucilato, ma si salv\u00f2 perch\u00e9 gli agenti tedeschi ritrovarono un pacchetto che lui aveva poco prima buttato, contenente il suo passaporto americano. In effetti, la cattura di un cittadino statunitense meritava un approfondimento e poi costituiva sempre una pedina di scambio con soldati tedeschi prigionieri degli alleati. Fu quindi portato a San Vittore a Milano, dove fu rinchiuso 2 mesi in isolamento e dove rest\u00f2 per 7 mesi. Durante la prigionia incontr\u00f2 Indro Montanelli. Successivamente fu trasferito nel Campo di transito di Bolzano, dove ebbe, tra i suoi aguzzini, Michael Seifert. Dopo diverse destinazioni, in vari campi di concentramento in Germania, alla fine del 1944 fu deportato nel \"lager\" di Spittal an der Drau, in Carinzia (Austria), dove rimase fino al gennaio 1945. Fu liberato a febbraio, prima della fine del conflitto, grazie a uno scambio di prigionieri di guerra tra Stati Uniti e Germania.\nGli esordi.\nTorn\u00f2 a New York, dove riprese il giornalismo, anche grazie a un tesserino del Dipartimento di Stato degli Stati Uniti d'America che gli permetteva di lavorare ovunque, scrivendo su qualche rivista gratis, ma facendosi notare e ottenendo cos\u00ec alcuni incarichi importanti. Dopo una lunga gavetta e con un contratto precario, Mike dal 1946 lavor\u00f2 presso la sede radiofonica del quotidiano \"Il progresso italo-americano\" di Generoso Pope, per il quale condusse il programma \"Voci e volti dall'Italia\", e incominci\u00f2 a fare servizi dall'America per l'EIAR, diventata Rai dal 1944: sul Radiocorriere era ancora chiamato Michele Bongiorno. Nel 1948 spos\u00f2 a New York il soprano Rosalia Maresca (matrimonio che fu annullato nel 1952).\nDall'America, dopo aver fatto il tecnico, lo speaker, il programmatore radiofonico e il corrispondente per l'emittente \"Voice of America\" (dedita allora alla propaganda militare alleata), e per WHOM Radio di New York in lingua italiana dell'imprenditore Generoso Pope, Bongiorno torn\u00f2 in Italia, nel 1952, inviato di WOV - seconda stazione radiofonica italoamericana di New York -, anche per realizzare alcuni documentari con intenti divulgativi o informativi su fatti e avvenimenti della ricostruzione del Paese, e gli fu presto proposto di collaborare a programmi sperimentali della TV italiana.\nFu Vittorio Veltroni, funzionario della Rai (e padre del politico Walter), a scegliere Mike per offrirgli un contratto di collaborazione per il \"Radiogiornale\". Allo scopo di eliminare il suo accento americano, Veltroni lo invit\u00f2 a prendere lezioni di dizione da Maria Luisa Boncompagni.\nRealizz\u00f2 servizi di colore e radiocronache sportive, soprattutto di pugilato.\nBongiorno fu il primo in Italia a intervistare il presidente degli Stati Uniti d'America Eisenhower, quindi, nel 1955/1956, present\u00f2 alla radio il programma a quiz \"Il motivo in maschera\", con l'orchestra diretta da Lelio Luttazzi.\nSulla stessa falsariga, tra il 1967 e il 1970, Mike Bongiorno condurr\u00e0 la trasmissione radiofonica pre-serale \"Ferma la musica!\", con il complesso diretto inizialmente da Gorni Kramer e poi da Sauro Sili.\nCon Corrado era il presentatore pi\u00f9 popolare in Italia, ed entrambi contribuirono alla nascita della televisione. E, seppure Corrado fosse apparso prima nelle trasmissioni sperimentali della TV di Stato italiana, dalla Triennale di Milano, fu proprio Bongiorno a inaugurarne le emissioni ufficiali conducendo il programma \"Arrivi e partenze\" (per la regia di Antonello Falqui), programma in cui Mike aveva il compito di intervistare i VIP che arrivavano o partivano dall'aeroporto di Roma. Condusse poi alla radio la rubrica \"Fortunatissimo\".\nIl grande successo e i quiz televisivi.\nNel 1955 Bongiorno recit\u00f2 nel film \"Il prezzo della gloria\" e in alcuni fotoromanzi, e subito dopo, il 19 novembre, lanci\u00f2 il primo quiz della televisione italiana, \"Lascia o raddoppia?\" (versione italiana del quiz americano \"The $64,000 Question\", o meglio del suo adattamento francese \"Quitte ou double?\"), contribuendo a far entrare il nuovo mezzo di comunicazione di massa nella cultura popolare di una nazione che, all'indomani della seconda guerra mondiale, stava subendo forti e radicali mutamenti.\nIl programma ottenne subito un ottimo riscontro di pubblico e Mike divenne molto popolare, contribuendo all'aumento della vendita di televisori e del numero di spettatori: non tutti per\u00f2 potevano permettersi un apparecchio televisivo, e allora, per vedere il programma, il gioved\u00ec sera la gente si riuniva in famiglia o nei bar, mentre i cinema, per non perdere pubblico, interrompevano la normale programmazione e proiettavano il quiz televisivo.. Sulla scorta del successo della trasmissione, fu prodotto nel 1956 anche il film commedia \"Tot\u00f2 lascia o raddoppia?\", che vide protagonista l'attore e comico napoletano nel ruolo di un nobile decaduto che partecipa al programma come concorrente, con Mike Bongiorno interprete di s\u00e9 stesso.\nNel 1963 Umberto Eco (che era stato fra i compilatori di alcune domande di \"Lascia o raddoppia?\"), resosi conto della portata sociale, gli dedic\u00f2 il saggio \"Fenomenologia di Mike Bongiorno\" (pubblicato in \"Diario minimo\"), nel quale la tecnica comunicativa del conduttore viene analizzata in maniera accademica. Umberto Eco rintracciava le radici profonde del successo di questo personaggio nella sua \"mediocrit\u00e0 assoluta\", grazie alla quale \u00ablo spettatore vede glorificato e insignito ufficialmente di autorit\u00e0 nazionale il ritratto dei propri limiti\u00bb. Il programma chiuse i battenti nel luglio del 1959. Dal 1960 al 1962 Bongiorno condusse il programma di successo \"Campanile sera\", basato su giochi in piazza con due conduttori esterni: Enzo Tortora e inizialmente Renato Tagliani, poi sostituito da Enza Samp\u00f2.\nNel 1957 nacque un programma pubblicitario giornaliero a \"sketch\" che suscit\u00f2 un interesse fuori dal comune: Carosello, e Mike fu protagonista di diversi filmati pubblicitari prestando il volto allo shampoo Dop (1957 e 1961, quest'ultimo insieme a Peppino Mazzullo); dal 1965 al 1966 per il detersivo Dash della Procter &amp; Gamble; nel 1970 e 1971 per la birra Dreher; dal 1974 al 1976 sal\u00ec sul Cervino per sponsorizzare il marchio della grappa Bocchino.\nProsegu\u00ec la sua carriera con \"Caccia al numero\" (1962), con la seguitissima trasmissione \"La fiera dei sogni\" e nel 1966 con \"Giochi in famiglia\". A partire dal 1963 al 1967 ha condotto il Festival di Sanremo per cinque edizioni consecutive (in totale ha presentato ben undici edizioni del Festival, l'ultima nel 1997 con Valeria Marini e Piero Chiambretti).\nL'11 ottobre 1968 si un\u00ec in matrimonio a Parigi con la giornalista Annarita Torsello, dalla quale si separ\u00f2 nel 1970. Il 5 febbraio dello stesso anno, sul secondo canale, Bongiorno lanci\u00f2 un altro quiz di grande successo: \"Rischiatutto\", dove venne inaugurato in TV l'uso dell'elettronica e degli effetti speciali. Al suo fianco Sabina Ciuffini, la prima valletta \"parlante\" nella storia della TV. Il quiz dur\u00f2 cinque anni e raggiunse una media di 20 milioni di telespettatori. \nDopo avere avuto varie fidanzate e due mogli, Mike si spos\u00f2 per la terza volta il 13 marzo 1972 con Daniela Zuccoli, a Londra; da essa si separ\u00f2 temporaneamente il 29 settembre 1984, dopo che \"Novella 2000\" scopr\u00ec che nel 1978 la Zuccoli si era sposata con un altro uomo a Las Vegas. Dalla Zuccoli ha avuto tre figli: Michele, Niccol\u00f2 e Leonardo.\nNel 1975, concluso \"Rischiatutto\", Mike present\u00f2 il suo ottavo Festival di Sanremo, per poi lavorare per la televisione svizzera nella trasmissione \"Personaggi in fiera\", nella quale Bongiorno apparve per la prima volta nella televisione a colori quando in Italia non era ancora stata lanciata, se non in via sperimentale. Seguirono i programmi \"Ieri e oggi\" (1976) e \"Scommettiamo?\", quiz che attingeva nel suo meccanismo all'ippica e che dur\u00f2 per tre edizioni dove nella prima era affiancato dalla valletta contestatrice Paola Manfrin poi da Patrizia Garganese. Nel 1979, per celebrare i 20 anni dalla sua chiusura, Bongiorno condusse un'edizione di \"Lascia o raddoppia?\" (venticinquesimo anniversario), a colori e con la \"cabina spaziale\"; la valletta, Patricia Buffon, era la figlia di Lorenzo Buffon e di Edy Campagnoli, seconda valletta della trasmissione di quiz.\nIl passaggio alla Fininvest.\nIl 9 ottobre 1977, al ristorante Club 44 di Milano, Mike incontr\u00f2 Silvio Berlusconi per discutere del suo futuro passaggio alla televisione dell'imprenditore lombardo. Fu uno dei primi grandi conduttori a lavorare con le televisioni private e contribu\u00ec, con Berlusconi, alla nascita della televisione commerciale, che andava ad arricchire il mondo della televisione, monopolizzato fino a quel momento dalla Rai. Gi\u00e0 nel 1979 condusse, su Telemilano (che poi sarebbe divenuta Canale 5), prima \"MilanInter Club\" (una rassegna sportiva in onda dal 1978 al 1979), poi la trasmissione \"I sogni nel cassetto\", che fu sponsorizzata e distribuita per la prima volta sulle TV locali.\nDal 27 novembre 1980 al 3 giugno 1982 condusse \"Flash\", che introdusse i sondaggi e che fu l'ultima trasmissione che Mike condusse in Rai. Dopodich\u00e9 pass\u00f2 definitivamente al nuovo gruppo Fininvest per condurre trasmissioni che gli furono particolarmente congeniali. Il 5 ottobre 1981, su Canale 5, ebbe inizio il programma mattutino \"Bis\", il 23 dicembre 1982 part\u00ec \"Superflash\", versione aggiornata del precedente \"Flash\"; dur\u00f2 fino al 13 giugno 1985. Altri successi furono il programma a premi \"Pentatlon\" (3 ottobre 1985-18 giugno 1987) i quiz \"Parole d'oro\" (1987-1988) e \"Telemike\" (1\u00ba ottobre 1987-11 giugno 1992). Nel 1987 fu nominato vicepresidente della Fininvest e nel 1990 divenne vicepresidente di Canale 5. \nDal 5 marzo 1989 al 20 dicembre 2003 ha condotto il pi\u00f9 longevo dei suoi programmi, \"La ruota della fortuna\", stabilendo il record di puntate condotte. Negli anni novanta prosegu\u00ec la sua carriera con: \"Tutti x uno\" (1992-1993), \"C'era una volta il festival\" (5-19 dicembre 1989, 5-19 dicembre 1990), \"Tris\" (1\u00ba ottobre 1990-28 giugno 1991). Dal 1990 ha condotto \"Bravo, bravissimo\", programma dedicato alle esibizioni canore di bambini, e dal 1994 al 2002 \"Viva Napoli\", gara dedicata alla canzone partenopea nella quale fu affiancato nelle varie edizioni da Mara Venier, Massimo Lopez, Lello Arena, Loretta Goggi e Miriana Trevisan.\nNel 1993/1994 condusse \"Festival italiano\" su Canale 5, sulla falsariga del Festival di Sanremo, con Paola Barale (prima edizione) e Antonella Elia (seconda edizione). In seguito si dedic\u00f2 a \"La ruota mundial\" (1994), \"Ma l'amore s\u00ec\" (1996), \"Telemania\" (11 dicembre 1996-25 febbraio 1997), \"L'albero delle stelle\" (1998) e \"I tre tenori\" (29 novembre 1998), tributo a lui, Corrado e Raimondo Vianello quali pionieri della televisione italiana messo in scena da Maurizio Costanzo ed Enrico Mentana. Dall'ottobre 1994, inoltre, fu ideatore insieme con la moglie Daniela del programma d'informazione commerciale di Italia 1 \"Grandi magazzini\", di cui condusse la prima puntata cedendo poi il testimone a Marta Flavi, Paola Barale, Marco Predolin e Natalia Estrada.\nNel 1996 fond\u00f2, con la moglie e i figli, la Bongiorno Production, casa di produzione che produce programmi come \"Bravo Bravissimo Club\", \"Viva Napoli\", \"Allegria!\", \"Mezzogiorno di cuoco\". Nel 1997 ritorn\u00f2 alla presentazione del festival di Sanremo. Nel 2000 ha condotto \"Momenti di gloria\", insieme con Ellen Hidding, trasmissione in cui cantanti non professionisti potevano incarnare il proprio cantante preferito.\nAncora nel 2000 ha condotto su Canale 5, insieme con Antonella Elia, \"Qua la zampa!\", trasmissione dedicata a cani, gatti e altri animali domestici.\nIl passaggio a Sky e le ultime apparizioni.\nNelle ultime stagioni televisive, dopo la chiusura della celebre \"Ruota della fortuna\", Bongiorno si \u00e8 dedicato alla conduzione di due programmi di successo su Rete 4. Il primo fu \"Genius\", dedicato ai bambini, andato in onda dal 6 novembre 2003 all'8 gennaio 2004 in prima serata e dal 2 febbraio 2004 al 21 aprile 2006 al pomeriggio; dal 4 maggio all'8 giugno 2006, dal 10 ottobre al 22 novembre 2006 e dal 5 aprile al 24 maggio 2007, condusse il suo ultimo telequiz, \"Il migliore\", in cui varie categorie di persone si sfidavano in domande di cultura generale. Nello stesso periodo ha formato una coppia affiatata insieme a Fiorello, esperienza incominciata a seguito di alcune imitazioni comiche su Mike dello \"showman\" siciliano a \"Viva Radio 2\". Da quel momento Mike \u00e8 spesso ospite di Fiorello in TV e radio, e insieme saranno anche testimonial di alcuni spot pubblicitari, che continueranno a essere messi in onda anche dopo la sua morte.\nIl 20 settembre 2007 \u00e8 tornato in Rai per la conduzione della 68\u00aa edizione di Miss Italia su Rai 1 insieme a Loretta Goggi. Nell'autunno 2007 Mike Bongiorno \u00e8 stato insignito \"honoris causa\" della laurea specialistica in televisione, cinema e produzione multimediale presso la IULM di Milano. In tale occasione, il 14 dicembre, ha tenuto una \"lectio magistralis\" di quaranta minuti. Presso la stessa universit\u00e0, gli \u00e8 stata dedicata un'aula, posta al quarto piano dell'edificio 1. Il 28 novembre dello stesso anno venne intervistato da Bruno Vespa nella trasmissione \"Porta a Porta\", raccontando la sua storia alla presenza di molti personaggi televisivi che gli erano stati a fianco durante la sua carriera.\nDal 14 aprile 2008 ha condotto \"L'offerta del mese\" sul canale Mediashopping. Il 3 maggio 2009 venne intervistato da Fabio Fazio nella sua trasmissione \"Che tempo che fa\", lamentando di essere stato licenziato senza preavviso da Mediaset e di non esser pi\u00f9 stato contattato da mesi da Silvio Berlusconi, n\u00e9 per il rinnovo del contratto, n\u00e9 per dei semplici saluti. Le sue ultime apparizioni televisive sono state come concorrente in due programmi di Sky Uno: \"Cash Taxi\" il 26 maggio 2009, giorno del suo 85\u00ba compleanno e \"Sei pi\u00f9 bravo di un ragazzino di 5\u00aa?\", nella prima puntata vip della trasmissione, del 3 settembre 2009, meno di una settimana prima della morte del conduttore.\nLa morte e il funerale.\nMike Bongiorno mor\u00ec improvvisamente l'8 settembre 2009, all'et\u00e0 di 85 anni, a causa di un infarto, in una suite dell'Hotel Metropole a Monte Carlo, dove si trovava in vacanza con la moglie Daniela. Il Consiglio dei ministri decise per i funerali di Stato, celebrati dal vescovo ausiliare Erminio De Scalzi il 12 settembre 2009 nel duomo di Milano, alla presenza di svariate personalit\u00e0 della politica e dello spettacolo e di circa 10 000 persone. Il presentatore \u00e8 stato tumulato nella tomba di famiglia, presso il cimitero di Dagnente. Il comune di Milano aveva offerto la disponibilit\u00e0 di una tumulazione nella cripta del Famedio del Cimitero Monumentale di Milano accanto ai pi\u00f9 illustri cittadini milanesi, ma la famiglia rifiut\u00f2. In occasione del primo anniversario della morte, la famiglia ha presentato la \"Fondazione Mike Bongiorno\"; le donazioni ricavate da essa verranno devolute per scopi benefici. Tra i progetti realizzati, il \"network\" \"Casa Allegria\", una rete di luoghi per l'aggregazione per le fasce pi\u00f9 fragili della societ\u00e0. Il 15 febbraio 2013, in occasione della quarta serata del Festival di Sanremo, venne inaugurata nella citt\u00e0 ligure una statua che rende omaggio a Mike e presentato il progetto dal \"testimonial\" Pippo Baudo.\nIl trafugamento della salma.\nIl 25 gennaio 2011 un gruppo di ignoti trafug\u00f2 la salma di Bongiorno dal cimitero di Dagnente, dove si trovava tumulata dalla sua morte. Dopo numerosi arresti e interrogatori di persone che chiedevano un riscatto, che risultarono tutte mitomani ed estranee alla vicenda, il feretro fu ritrovato, ancora intatto, l'8 dicembre dello stesso anno nei pressi delle sponde del fontanile Saretta, nella periferia della campagna del comune di Vittuone, vicino a Milano. I motivi del furto e i suoi autori sono tuttora ignoti e resta senza spiegazioni la totale assenza di richieste di riscatto. Al fine di evitare un ulteriore trafugamento, il successivo 12 dicembre il corpo del presentatore venne cremato nel Cimitero monumentale di Torino su decisione della moglie Daniela, in accordo con i figli, e le ceneri furono poi disperse nelle valli del Cervino in Valle d'Aosta. Nello stesso anno anche la salma di Enrica Carello, madre di Bongiorno, venne traslata dal cimitero di Dagnente e tumulata al Cimitero monumentale di Torino nell'edicola di famiglia.\nVita privata.\nMatrimoni e famiglia.\nMike Bongiorno ha avuto tre mogli:\nI figli maggiori hanno lavorato anche nella casa di produzione fondata da Mike e Daniela e diretta da quest'ultima: la \"Bongiorno Productions\".\nOltre ai tre matrimoni, Bongiorno ebbe alcune relazioni, tra cui le pi\u00f9 note sono quelle con l'attrice e \"soubrette\" Flora Lillo, durata cinque anni (dal 1956 al 1961) e molto burrascosa e tormentata, tanto che, quando termin\u00f2, la Lillo tent\u00f2 il suicidio per due volte e quella, di poco successiva, con la cantante e presentatrice televisiva Vanna Brosio.\nLo sport.\nMike Bongiorno \u00e8 stato un grande appassionato di sport e tifoso della Juventus. Nel gennaio del 2003 ha presentato a Gubbio presso il Teatro Comunale uno speciale in prima serata su Rai 1, \"Una squadra per amico\", condotto insieme con Martina Colombari, che aveva come ospiti gli allora giocatori della squadra bianconera, insieme con l'allenatore dell'epoca, Marcello Lippi. La serata era per beneficenza, a favore di un ospedale pediatrico, l'Istituto Giannina Gaslini di Genova. Nel 1957, insieme al giornalista Rolly Marchi e al maestro di sci Gigi Panei, ide\u00f2 a Courmayeur il Trofeo Topolino di sci alpino. Si appassion\u00f2 molto al mondo del tennis, sport che pratic\u00f2 per diversi anni con il suo maestro personale Mariano Marcucci, di Ascoli Piceno. Con lui inoltre partecip\u00f2 anche ad una puntata di C\u2019\u00e8 posta per te, di Maria De Filippi.\nStile.\nIl successo dei suoi programmi, i molti anni di lavoro in televisione e l'affetto dei telespettatori gli hanno valso l'appellativo di \"SuperMike\".\nPoche volte i programmi di Mike Bongiorno sono andati in onda in diretta; i suoi quiz sono sempre stati trasmessi in differita, con l'eccezione di \"Lascia o raddoppia?\" nelle ultime 15 puntate del \"remake\" del 1979 e di \"Flash\". Questa soluzione \u00e8 stata in seguito adottata da quasi tutti i quiz a cadenza giornaliera, per permettere la registrazione di pi\u00f9 puntate in un solo giorno e per fare in modo che eventuali problemi tecnici e imprevisti, che potrebbero causare sforamenti di orario, possano venire gestiti ed eventualmente tagliati dalla trasmissione. Tuttavia le registrazioni di Mike Bongiorno non hanno quasi mai subito tagli, anche quando si sono verificati imprevisti pi\u00f9 o meno spiacevoli. Gli unici tagli di cui si abbia notizia riguardano episodi troppo lunghi per essere trasmessi integralmente; in questi casi l'episodio \u00e8 stato trasmesso in una versione ridotta, mentre quella integrale \u00e8 stata proposta da altri programmi, come \"Striscia la notizia\" o \"Paperissima\". A causa di questa scelta, negli anni, si sono verificati diversi episodi divertenti, spiacevoli o curiosi, che possono essere ritenuti una caratteristica dei programmi di Mike Bongiorno:\nLe \"gaffe\".\nMike Bongiorno era noto anche per le sue ricorrenti \"gaffe\", che potevano essere causate da semplici lapsus (ad esempio gli capit\u00f2 almeno due volte, dopo aver letto una domanda, di leggere per sbaglio anche la risposta) da grossolane storpiature di alcune parole (ad esempio, durante la conduzione del Festival di Sanremo 1997, sbagli\u00f2 diverse volte nel pronunciare il titolo della canzone di Silvia Salemi, \"A casa di Luca\", dicendo \"A casa di Lucia\") e soprattutto, dal fatto che spesso Mike pronunciava frasi che lo portavano ad incappare in facili doppi sensi di natura sessuale oppure che risultavano fuori luogo nei confronti di un interlocutore che non conosceva a sufficienza (ad esempio gli \u00e8 accaduto pi\u00f9 volte di chiedere ad una concorrente informazioni sul proprio marito e la donna lo informava di essere vedova). Tali \"gaffe\" sono diventate una sorta di marchio di fabbrica del presentatore, tanto da essere entrate nella memoria dei telespettatori di quegli anni ed essere riproposte in altre trasmissioni: ad esempio il programma \"Paperissima\", nel corso delle sue edizioni, ha trasmesso numerosi blocchi costituiti da tali \"gaffe\".\nNel corso della sua carriera non \u00e8 mai stato chiarito se queste \"gaffe\" fossero frutto di una naturale ingenuit\u00e0 del presentatore o se invece fossero delle \"gag\" estemporanee (ad esempio accadde varie volte che il conduttore insistesse su parole come \"uccello\" o \"palla\" dicendo di non capire perch\u00e9 il pubblico ridesse) in modo da creare dei piccoli momenti comici, grazie al doppio senso, nel corso della trasmissione. Inoltre, sebbene i suoi programmi fossero trasmessi quasi esclusivamente in differita, queste \"gaffe\" non vennero mai \"tagliate\" dalla versione finale, neppure quelle apparentemente pi\u00f9 imbarazzanti.\nQuella che viene considerata la sua \"gaffe\" pi\u00f9 nota \u00e8 in realt\u00e0 una leggenda metropolitana e fa riferimento a un episodio di cui non vi \u00e8 testimonianza: durante una puntata del telequiz \"Rischiatutto\", la campionessa in carica Giuliana Longari avrebbe sbagliato la risposta di una domanda a tema ornitologico (secondo altre versioni si trattava invece di una domanda sul pittore Paolo Uccello) e il commento di Bongiorno sarebbe stato: \u00abAhi! Ahi! Ahi! Signora Longari, mi \u00e8 caduta sull'uccello!\u00bb. Tale leggenda nasce probabilmente nel 1976 a causa della trasmissione satirica \"L'altra domenica\" di Renzo Arbore, in cui il presunto incidente veniva usato nelle \"gag\" che ironizzavano sui quiz televisivi. Il mito di quella ipotetica battuta potrebbe essere stato ispirato dalla puntata del 17 maggio 1973, quando furono poste ai concorrenti (tra i quali vi era una donna, Maria Luisa Migliari) alcune domande sull'ornitologia. A nulla \u00e8 servito il fatto che tale episodio sia stato smentito sia dalla Longari che da Bongiorno o che non ne sia mai stata trovata la registrazione video. Esiste un filmato in cui Mike Bongiorno recita la frase in questione, che spesso viene erroneamente considerato la prova di questo episodio; tuttavia quel filmato non \u00e8 tratto da \"Rischiatutto\", in quanto il conduttore appare visibilmente pi\u00f9 vecchio, con un \"look\" diverso rispetto a quello degli anni '70, e il filmato \u00e8 realizzato a colori mentre le cinque edizioni del \"Rischiatutto\" furono tutte integralmente trasmesse in bianco e nero. Lo spezzone risale agli anni ottanta ed \u00e8 stato estratto da una scena pi\u00f9 ampia, in cui Mike Bongiorno stava parlando di quell'episodio, citandone la frase.\nProcedimenti giudiziari.\nNell'agosto del 1997 lo yacht di Bongiorno venne fermato dalla guardia costiera di La Maddalena, a Porto Cervo, in quanto procedeva ad una velocit\u00e0 superiore rispetto a quella consentita. Alcuni giorni dopo Alberto Pinna, giornalista di Sassari, pubblic\u00f2 un articolo sul \"Corriere della Sera\" - testata di cui era inviato - dal titolo \"Mike Bongiorno, formula 1 in mare\". Il giorno dopo la pubblicazione di questo articolo, Mike convoc\u00f2 una conferenza stampa alla quale non viene invitato Pinna, il quale si present\u00f2 ugualmente, venendo accolto da Bongiorno con frasi ingiuriose. Per questo motivo il conduttore, nel dicembre 2000, venne condannato a tre mesi di reclusione, con pena sospesa, per aver diffamato, ingiuriato e minacciato Pinna, e dovette risarcire al giornalista cinque milioni come provvisionale per danni materiali e morali e pagare tre milioni di lire per le spese legali. Nel gennaio 2005 venne assolto dai giudici della seconda sezione della Corte di Appello di Cagliari.\nImitazioni.\nIl caratteristico timbro di voce e l'inconfondibile stile di conduzione hanno fatto s\u00ec che molti imitatori abbiano reinterpretato la personalit\u00e0 di Mike Bongiorno.\nUna delle imitazioni pi\u00f9 celebri \u00e8 quella di Alighiero Noschese, che trasform\u00f2 il saluto \u00abAllegria!\u00bb in \u00abAllergia!\u00bb. Uno dei suoi pi\u00f9 noti imitatori era Gigi Sabani, che lo imit\u00f2 anche nella canzone \"La fine del mondo\", cantata al Festival di Sanremo 1989. Le caratteristiche pi\u00f9 note del Mike Bongiorno di Sabani erano la pronuncia pedissequa di ogni parola anglosassone (es. \"miche\" per dire \"Mike\", \"ieans\" al posto di \"jeans\" oppure \"blac iac\" anzich\u00e9 \"black jack\") e un forte risucchio al termine delle frasi, sebbene quest'ultimo fosse un'invenzione di Sabani stesso e non avesse riscontro nella realt\u00e0.\nL'imitazione di Massimo Lopez metteva in risalto invece l'atteggiamento paternalistico del presentatore; il Mike Bongiorno di Lopez conduceva la trasmissione con tale concentrazione da non curarsi minimamente n\u00e9 di cosa gli dicessero i concorrenti (interpretati dai colleghi de Il Trio, Anna Marchesini e Tullio Solenghi) n\u00e9 degli incidenti in studio, continuando come se nulla fosse successo; ad esempio, faceva partire il cronometro senza aver letto la domanda - con vane proteste da parte del concorrente -, apriva la busta numero \u00abtre\u00bb anche se era stata scelta la \u00abdue\u00bb, continuava a parlare del marito della concorrente nonostante lei ripetesse di essere nubile. Tale imitazione ricorda un episodio avvenuto durante il Festival di Sanremo 1966: la valletta Carla Maria Puccini finse di svenire in diretta, Mike cap\u00ec che si trattava di un espediente per attirare l'attenzione su di s\u00e9 e prosegu\u00ec imperterrito. Il Mike di Lopez esord\u00ec in \"Tastomatto\" (1985), in una parodia del tipico quiz di Bongiorno; in \"Allacciate le cinture di sicurezza\" (1990) un interrogatorio in tribunale si trasforma improvvisamente in telequiz; in \"Viva Napoli\" l'imitazione di Massimo Lopez sostituiva il Mike originale mentre quest'ultimo usciva dallo studio \u00abper andare a ritirare i risultati della gara\u00bb; un Mike pi\u00f9 invecchiato \u00e8 riproposto da Lopez ne \"La carica di 101\" su Radio 101.\nSuccessivamente quella di Mike Bongiorno divent\u00f2 un \"classico\" nel mondo delle imitazioni, tanto da essere spesso esageratamente standardizzata e con risultati altalenanti. Per questo, gli imitatori e i comici professionisti smisero di imitarlo almeno fino alla seconda met\u00e0 degli anni duemila, quando lo \"showman\" Fiorello, nel corso della trasmissione radiofonica \"Viva Radio 2\" lo trasform\u00f2 in un personaggio fisso dei suoi \"sketch\". L'imitazione di Fiorello faceva leva sulla sua cordialit\u00e0 e pacatezza durante la trasmissione, aspetto noto agli addetti ai lavori, contrapposta alle esplosioni di rabbia con cui, fuori onda, reagiva a comportamenti poco professionali dei concorrenti o dello \"staff\". Il Mike di Fiorello aveva a che fare con i piccoli concorrenti di \"Genius\" (interpretati da Enrico Cremonesi), dal comportamento impertinente e poco educato nei suoi confronti; nonostante il presentatore tentasse di nascondere il fastidio durante la trasmissione, quando partiva la pubblicit\u00e0 li sommergeva di insulti e minacce, con un effetto esilarante.\nSar\u00e0 proprio grazie a queste imitazioni che tra i due nascer\u00e0 un sodalizio artistico e una grande amicizia, tanto che Fiorello stesso, pochi anni dopo, sar\u00e0 uno degli oratori presenti al funerale del presentatore. Durante il suo discorso di commiato, Fiorello fece un'ultima imitazione dell'amico, pronunciando la frase \"Se potesse parlare adesso mi direbbe: bravo, hai messo la cravatta!\" e terminando con la battuta (pronunciata con la voce di Mike) \"Hai visto? Mi hanno dato il duomo di Milano... a Baudo non l'avrebbero mica dato\".\nMike divenne ospite telefonico fisso nell'ultima serie del programma radiofonico di Fiorello e nel 2008 il critico televisivo Aldo Grasso decise di raccontare il \"Fenomeno Fiorello\" con il libro \"Fenomenologia di Fiorello\" con allegato un cd dal titolo: \u00abPronto, c'\u00e8 Mike?\u00bb compilation, realizzato dal dj Corrado Rizza, proprio con le pi\u00f9 belle telefonate tra Fiorello e Mike Bongiorno durante la trasmissione radiofonica Viva Radio 2.\nFilmografia.\nDoppiatore.\nBabbo Natale in I Simpson (St.1-21)\nDoppiatori.\nNel film \"Il prezzo della gloria\" Mike Bongiorno \u00e8 stato doppiato da Stefano Sibaldi"}
{"id": "2074900", "revid": "767487", "url": "https://it.wikipedia.org/wiki?curid=2074900", "title": "Mephitis macroura", "text": "La moffetta dal cappuccio (Mephitis macroura) \u00e8 simile alla moffetta striata, ma si pu\u00f2 distinguere da quest'ultima per la coda pi\u00f9 lunga e per il mantello pi\u00f9 denso e soffice. Un ciuffo di peli bianchi intorno al collo d\u00e0 a quest'animale il nome comune. I peli del dorso sono quasi tutti bianchi, mentre quelli del ventre sono neri; esiste, tuttavia, una vasta gamma di varianti di questi due colori. In un tipo, ad esempio, il dorso \u00e8 completamente bianco, mentre in un altro il dorso, nero, \u00e8 attraversato da due strisce longitudinali bianche.\nDistribuzione.\nLa patria principale di questo animale \u00e8 il Messico, ma si pu\u00f2 trovare anche in America Centrale e negli Stati Uniti sud-occidentali. Vive nelle praterie, negli altopiani desertici e ai piedi dei monti, ma evita zone pi\u00f9 elevate. Tende a vivere nei pressi dell'acqua ed \u00e8 facile rinvenirla lungo il corso dei fiumi.\nBiologia.\nQuesta moffetta si nutre soprattutto di vegetali, specialmente opunzie, ma anche di insetti e piccoli roditori. Trascorre il giorno all'interno della tana o in un nido ricoperto dalla vegetazione ed \u00e8 attiva solo di notte. Si riproduce alla fine dell'inverno; le femmine possono partorire fino a tre piccoli."}
{"id": "2074904", "revid": "765341", "url": "https://it.wikipedia.org/wiki?curid=2074904", "title": "Mephitis", "text": "Mephitis \u00e8 un genere di moffette che comprende due specie:"}
{"id": "2074916", "revid": "574302", "url": "https://it.wikipedia.org/wiki?curid=2074916", "title": "Saturn Award per la miglior attrice", "text": "Il Saturn Award per la miglior attrice protagonista (\"Best Actress\") \u00e8 un premio assegnato annualmente nel corso dei Saturn Awards dal 1976 ad oggi.\nVincitori e candidati.\nI vincitori sono indicati in grassetto."}
{"id": "2074917", "revid": "2120780", "url": "https://it.wikipedia.org/wiki?curid=2074917", "title": "Campanino", "text": ""}
{"id": "2074926", "revid": "124123", "url": "https://it.wikipedia.org/wiki?curid=2074926", "title": "Alexandre Kucharsky", "text": "Primi anni.\nDa ragazzo rivest\u00ec il ruolo di paggio presso Stanislao II di Polonia, ultimo re di Polonia. Inizi\u00f2 ad andare a bottega a Varsavia nello studio di Marcello Bacciarelli. Con una borsa di studio donatagli dal re Stanislao, Alexandre pot\u00e9 andare a Parigi per lavorare con Joseph-Marie Vien e Charles-Andr\u00e9 van Loo all\"'Acad\u00e9mie Royale\", dal 1760 al 1769.\nOpere.\nIl re di Polonia desiderava che Kucharsky diventasse un pittore di scene storiche, ma lui prefer\u00ec seguire la strada di ritrattista sotto la protezione del re di Francia. Tra il 1776 e il 1778 Alexandre Kucharsky fu al servizio del principe di Cond\u00e9.\nKucharsky amava realizzare mezzibusti a pastello o ad olio, ma lavor\u00f2 anche a guazzo e realizz\u00f2 delle miniature. I suoi clienti erano per lo pi\u00f9 nobili francesi o polacchi, aumentati in seguito al matrimonio tra Luigi XV con la principessa Maria Leszczy\u0144ska.\nQuando scoppi\u00f2 la rivoluzione la pittrice di corte \u00c9lisabeth Vig\u00e9e Le Brun emigr\u00f2 all'estero e Kucharsky divenne il pittore ufficiale della regina Maria Antonietta, della quale aveva gi\u00e0 realizzato alcuni ritratti. Oltre a ritrarre Maria Antonietta e i suoi figli, Kucharsky ebbe modo di dipingere i ritratti della principessa de Lamballe, del conte d'Artois (futuro Carlo X di Francia) e di Caterina II di Russia.\nI suoi ritratti pi\u00f9 famosi sono quelli del giovane Luigi Carlo, futuro Luigi XVII e di sua madre Maria Antonietta, nei quali si pu\u00f2 notare il precoce invecchiamento che colp\u00ec la regina nei quattro anni della rivoluzione.\nUltimi anni.\nDurante gli anni della rivoluzione Alexandre Kucharsky rimase fedele alla causa monarchica e ci\u00f2 gli permise di ricevere, sino alla morte, una pensione da parte di Luigi XVIII."}
{"id": "2074927", "revid": "287204", "url": "https://it.wikipedia.org/wiki?curid=2074927", "title": "HH 132", "text": "HH 132 \u00e8 un oggetto di Herbig-Haro situato all'interno della nebulosa diffusa NGC 2626 nella costellazione delle Vele, ad una distanza di 3300 anni luce dal sistema solare.\nGli oggetti di Herbig-Haro sono generati dai venti stellari bipolari originati dalle stelle di nuova formazione. Nonostante i pochi dati a disposizione degli astrofisici, si ritiene che l'oggetto presenti caratteristiche affini alla coppia HH 46/47, posta ad una distanza dal sistema solare pari alla met\u00e0 di HH\u00a0132 (quindi a 1467 anni luce). Infatti, HH\u00a0132 \u00e8 suddiviso in due nodi principali, denominati A e B, cui si aggiunge un nodo C separato; dal nodo B si diparte una breve fascia di gas che lo congiunge al nodo A, in maniera simile a quella che unisce HH 46 ad HH 47; inoltre, le stelle in formazione che originano tali oggetti sono poste all'estremit\u00e0 di una nebulosit\u00e0 di forma conica, ed entrambi gli oggetti mostrano col tempo delle variazioni strutturali. Entrambi gli oggetti sono poi associati, assieme ad un globulo di polveri, ad una vasta regione H II. Tuttavia tra i due oggetti intercorre una differenza sostanziale: infatti, HH 46 trae origine da una brillante stella di classe B e da una nebulosa a riflessione, mentre HH 132 deriverebbe da alcune deboli stelle di classe K.\nHH 132 probabilmente riceve energia dalla vicina sorgente IRAS\u00a008337\u22124028. I due bozzoli luminosi HH132B e C sono invece stati classificati come nebulose a riflessione di luminosit\u00e0 variabile; nei pressi dell'oggetto si trova anche un'altra sorgente infrarossa, catalogata come IRAS\u00a008339\u22124029, che potrebbe essere associata, nonostante la separazione di 1', alla variabile EM\u00a0Velorum, forse una stella Ae/Be di Herbig."}
{"id": "2074928", "revid": "3115", "url": "https://it.wikipedia.org/wiki?curid=2074928", "title": "Pietro Fabris (pittore)", "text": "Biografia.\nMancano molte informazioni biografiche su questo pittore che fu attivo a Napoli fra il 1756 e il 1792. Si suppone che fosse di origine inglese, visto che egli stesso in molti quadri si firma, accanto al nome, \"English painter\". Lo stesso nome del pittore \u00e8 stato messo in dubbio per la difficolt\u00e0 di interpretarne la firma (da alcuni letta come \"Pio\").\nApprezzato anche in Inghilterra, Fabris nel 1768 espose a Londra alla Free Society e nel 1772 alla Society of Artist.\nOpere.\nIn un suo dipinto giovanile ritrae per la prima volta un soggetto che gli sar\u00e0 molto caro, ossia un'eruzione del Vesuvio, pi\u00f9 precisamente quella del 20 ottobre 1767; nella raffigurazione un flusso di lava travolge una fattoria, flusso che sar\u00e0 poi contenuto dal Monte Somma, evitando ulteriori danni. Il suo interesse sull'argomento si pu\u00f2 vedere anche da un'altra sua attivit\u00e0: fra il 1776 e il 1779 realizza 59 illustrazioni per un trattato di Lord William Hamilton sui vulcani del Regno delle Due Sicilie.\nA queste se ne aggiungono anche diverse altre, sempre del Fabris, oggi disperse fra collezioni private e pubbliche in Italia e Regno Unito.\nIl suo stile \u00e8 caratterizzato da ampi spazi aperti, in cui fa risaltare la monumentalit\u00e0 della natura o dell'opera umana; come gi\u00e0 detto i suoi soggetti favoriti sono il Vesuvio o comunque vedute di Napoli, spesso rappresentati in momenti drammatici per la citt\u00e0 e il territorio circostante."}
{"id": "2074932", "revid": "3115", "url": "https://it.wikipedia.org/wiki?curid=2074932", "title": "Tom Chase", "text": "Biografia.\nInizia la sua attivit\u00e0 nella pornografia gay verso la met\u00e0 degli anni novanta, debuttando nel 1996 nel film \"Driven - No Turning Back\" diretto da John Rutherford, che lo diriger\u00e0 per gran parte della sua carriera.\nChase \u00e8 noto per la sua fisicit\u00e0 muscolosa e possente, strutturata su 178\u00a0cm di altezza, ma \u00e8 noto soprattutto per le notevoli dimensioni del suo pene, circonciso, della lunghezza di 25\u00a0cm. Sulle fattezze del suo pene \u00e8 stato realizzato un realistico dildo, della linea \"Falcon Supercock\".\nTom Chase si esibisce nei suoi film quasi esclusivamente come attivo, in pochi casi ha ricoperto il ruolo da passivo, in \"California Kings\" in coppia con Mike Branson, performance che gli ha fatto vincere un GayVN Awards, in seguito \u00e8 stato passivo per Brad Patton in \"Couples III\".\nNel marzo del 2004, durante la cerimonia dei GayVN Awards, viene inserito nella \"Hall of Fame\", come leggenda della pornografia gay. Dopo aver annunciato il suo ritiro dalle scene, nel 2007 torna a lavorare firmando un contratto che lo lega a vita con i Falcon Studios e partecipando al film della Colt, \"Naked Muscle - The New Breed\", dove ricopre nuovamente il ruolo di passivo per il porno attore italiano Carlo Masi, venendo candidato al GayVN per la miglior scena di sesso."}
{"id": "2074942", "revid": "612871", "url": "https://it.wikipedia.org/wiki?curid=2074942", "title": "Supermodel (modellismo)", "text": "Supermodel era un'azienda produttrice italiana, particolarmente apprezzata perch\u00e9 unica produttrice mondiale di riproduzioni in scala 1/72 di alcuni aerei storici e moderni italiani. Dopo un lungo periodo di assenza dal mercato a causa della morte del titolare Giorgio Radicchi, alcuni dei kits della Supermodel sono stati di nuovo prodotti in edizione limitata e distribuiti da Italeri, sempre con il marchio Supermodel (S.M.81), mentre altri stampi sono stati modificati parzialmente e distribuiti con il marchio Italeri (ad es. il C.R.D.A. Cant. Z.506, nel 2015).\nLa storia.\nLa Supermodel nacque nel 1972 da una scissione interna in Italaerei, (la ragione sociale cambi\u00f2 nel 1984 per problemi di pronuncia da parte degli utenti anglofoni ed oggi \u00e8 Italeri), a causa di insanabili dissidi sorti in precedenza fra i tre soci fondatori della stessa ditta bolognese, uno dei quali, Giorgio Radicchi, fond\u00f2 con il socio Ing.Pasquino Gurioli sempre a Bologna la Supermodel e port\u00f2 con s\u00e9 alcuni stampi di kit realizzati e prodotti in precedenza, ovvero il FIAT G.55 uscito con il marchio Aliplast (marchio subito poi cambiato in Italaerei su invito del veneziano Giorgio Benvegn\u00f9 titolare della Artiplast) nel 1968, i Reggiane Re.2000, 2001, 2002 usciti con il marchio Italaerei nel 1969, i due C.R.D.A.\nCant. Z. 1007 bis mono e bideriva che annunciati al Salone del Giocattolo di Milano nel 1972 da Italaerei, uscirono poi nel corso del 1972; sempre nel 1972 uscirono il FIAT G.55S, l'S.81 (primo kit totalmente Supermodel); nel 1974 usc\u00ec il CR.32 seguito dal C.202 e dal C.205 nel 1975; dopo un lungo periodo di stasi finalmente nel 1986 fu prodotto il C.R.D.A. Cant Z. 506 ed ancora dopo un altro decennale periodo di stasi nel 1996 la Supermodel realizz\u00f2 i kits degli MB.326,326 K, 339, 339 P.A.N., 339 K. Le cover box dei modelli realizzati da Supermodel dal 1972 al 1975 erano disegnate dal maltese Richard J Caruana. La sede di produzione era sempre ubicata a Bologna ma fu solo nel 1986 che sul foglio istruzioni del Cant. Z. 506 apparve l'indicazione del recapito della ditta.\nNonostante la qualit\u00e0 dei kit di montaggio non fosse molto apprezzata, la Supermodel ottenne un discreto successo di mercato, nazionale e internazionale (negli U.S.A. era distribuita dalla Squadron), grazie al suo catalogo, in cui figuravano modelli in plastica iniettata di alcuni aerei storici italiani che non era possibile reperire presso alcun altro produttore di modelli in scala."}
{"id": "2074946", "revid": "767487", "url": "https://it.wikipedia.org/wiki?curid=2074946", "title": "Ron Geesin", "text": "Biografia.\nIl suo primo album solista \u00e8 \"A Raise of Eyebrows\" del 1967. Tra gennaio e marzo del 1970, registrazioni sue e di Roger Waters, lavorate separatamente, formano la colonna sonora \"Music from \"The Body\"\", destinata ad accompagnare un film-documentario della BBC sulla biologia umana. Poco dopo, nel maggio dello stesso anno, interviene in aiuto dei Pink Floyd con quella che \u00e8 forse la sua opera pi\u00f9 conosciuta: gli arrangiamenti dell'album \"Atom Heart Mother\", diverse melodie, la direzione dell'orchestra durante i primi giorni agli Abbey Road Studios. La collaborazione interviene di fronte alla profonda incertezza della band su come concludere la sezione \"Funky Dung\" e quindi la suite; tuttavia, nei crediti dell'opera non verr\u00e0 mai inserito il suo nome, fatto questo sulle cui motivazioni si raccontano diverse versioni."}
{"id": "2074947", "revid": "119991", "url": "https://it.wikipedia.org/wiki?curid=2074947", "title": "Chiesa di San Giovanni Battista (Campagnatico)", "text": ""}
{"id": "2074951", "revid": "260676", "url": "https://it.wikipedia.org/wiki?curid=2074951", "title": "Legioni (Magic)", "text": "Legioni (\"Legions\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 3 febbraio 2003, \u00e8 il secondo set di tre del \"blocco di Assalto\", che comprende anche \"Assalto\" e \"Flagello\".\nAmbientazione.\n\"Legioni\" prosegue la narrazione delle avventure dei personaggi presentati in Odissea e nei set successivi, sul continente di Otaria. Avviene infine lo scontro diretto tra l'angelo Akroma e Phage, che a causa di una potente magia si fondono in un unico essere, dando vita a Karona, una falsa divinit\u00e0.\nCaratteristiche.\n\"Legioni\" \u00e8 composta da 145 carte, stampate a bordo nero, cos\u00ec ripartite:\nIl simbolo dell'espansione \u00e8 composto da due lance incrociate dietro uno scudo, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\n\"Legioni\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\n\"Legioni\" fu presentata in tutto il mondo durante i tornei di prerelease il 25 gennaio 2003, in quell'occasione venne distribuita una speciale carta olografica promozionale: la \"Bestia Regredita\".\n\"Legioni\" \u00e8 l'unica espansione di Magic formata interamente da creature, non ci sono altri tipi di carte, solo 145 creature monocolore.\nL'unica carta del set che \u00e8 stata ristampata da precedenti \u00e8 il classico \"Cavaliere Bianco\", (presente in tutti i set base fino alla \"Quinta Edizione\" compresa).\nNovit\u00e0.\n\"Legioni\", oltre a sviluppare le meccaniche di gioco presentate nel set precedente, introduce delle abilit\u00e0 completamente nuove, e ripropone una meccanica non pi\u00f9 utilizzata da molto tempo: i Tramutanti.\nNuove abilit\u00e0.\nProvocazione.\nProvocazione \u00e8 un'abilit\u00e0 delle creature. Quando una creatura con Provocazione attacca, il suo controllore pu\u00f2 scegliere una creatura del giocatore in difesa, STAPparla se \u00e8 TAPpata, e decidere che questa blocchi la propria creatura se \u00e8 in grado di farlo, (ad esempio una creatura con Volare non pu\u00f2 farsi bloccare da una che non abbia Volare o Raggiungere).\nDoppio Attacco.\nAltra abilit\u00e0 riservata alle creature. Una creatura con Doppio Attacco infligge i danni da combattimento prima delle altre creature, si viene a creare cos\u00ec una sottofase in pi\u00f9 durante la fase del combattimento, in cui tutte le creature con Doppio Attacco e con Attacco Improvviso infliggono contemporaneamente i propri danni da combattimento ai giocatori, ai Planeswalker o alle altre creature. Successivamente le creature sopravvissute che non abbiano Attacco Improvviso, comprese quelle con Doppio Attacco, infliggono anche loro il proprio danno da combattimento. Quindi questa abilit\u00e0 fa in modo che una creatura infligga due volte il danno da combattimento: la prima volta come se avesse Attacco Improvviso, la seconda come una normale creatura. Questo doppio danno viene inflitto sia che la creatura venga bloccata sia che raggiunga l'avversario o uno dei suoi Planeswalker.\nTramutanti.\nI tramutanti sono creature apparse per la prima volta nell'espansione \"Tempesta\". Sono simili a insetti, possiedono un unico arto a forma di uncino e una coda biforcuta. Ogni tramutante ha una abilit\u00e0 unica, ma la particolarit\u00e0 che contraddistingue e rende tanto potenti queste creature \u00e8 che ogni tramutante possiede anche tutte le abilit\u00e0 degli altri tramutanti in gioco, compresi quelli dell'avversario."}
{"id": "2074954", "revid": "1305772", "url": "https://it.wikipedia.org/wiki?curid=2074954", "title": "Formula One Grand Prix", "text": "Formula One Grand Prix, noto come World Circuit negli Stati Uniti, \u00e8 un simulatore di guida pubblicato nel 1992 dalla MicroProse per Atari ST, Amiga e MS-DOS, creato da Geoff Crammond. Ci riferisce spesso a questo gioco come Grand Prix 1, MicroProse Grand Prix o semplicemente F1GP, sebbene il gioco stesso non fosse affiliato con la FIA o con qualsiasi altro pilota di Formula 1; sono accuratamente riprodotte le livree dei team e i caschi dei piloti iscritti alla stagione 1991, ma i nomi sono fasulli nella versione europea.\nGrand Prix ha avuto tre sequel, intitolati \"Grand Prix 2\", \"Grand Prix 3\" e \"Grand Prix 4\".\nModalit\u00e0 di gioco.\nIl gioco \u00e8 una vera e propria simulazione delle corse automobilistiche di Formula 1, sia nella parte relativa alla guida, che in quella dell'organizzazione delle gare e del campionato. Un gran premio infatti comprende le prove libere, le qualifiche del venerd\u00ec e del sabato, il Warm Up e la gara, con la possibilit\u00e0 di farla durare lo stesso numero di giri di quella reale. I circuiti sono quelli della stagione 1991.\nAi box \u00e8 possibile modificare l'assetto della vettura agendo sull'altezza degli alettoni, il tipo di gomme, il bilanciamento dei freni e la lunghezza delle marce. La simulazione di guida, con visuale in prima persona, prevede il cambio manuale delle marce, spazi di frenata realistici, sfruttamento delle scie, danneggiamento delle vetture in caso di contatto, bandiere gialle in caso di incidente, usura e cambio gomme.\nA seconda del livello di difficolt\u00e0 scelto, il giocatore pu\u00f2 usufruire di aiuti come la frenata automatica in curva, il cambio automatico, traiettoria e marcia suggerite, ma giocando al livello pi\u00f9 difficile (l'unico in cui gli avversari fanno tempi corrispondenti a quelli reali) non \u00e8 possibile nessun aiuto.\nIl gioco prevede la possibilit\u00e0 di multiplayer a turni: mentre un giocatore guida, le vetture degli altri sono controllate dal computer.\nPiloti e scuderie.\nI piloti e scuderie sono quelli della stagione 1991, ma nella versione europea i nomi sono fittizzi."}
{"id": "2074962", "revid": "599013", "url": "https://it.wikipedia.org/wiki?curid=2074962", "title": "Cappella dell'Immacolata (Contrada)", "text": "La cappella dell'Immacolata Concezione \u00e8 un luogo di culto cattolico situato nella frazione di San Bernardo, in localit\u00e0 Contrada, nel comune di Stella in provincia di Savona. La chiesa si trova lungo la vecchia strada che collegava la frazione di Stella San Bernardo a Stella San Giovanni.\nStoria e descrizione.\nLa cappella \u00e8 di modeste dimensioni, a navata unica con volta a botte, piccolo campanile sul lato sinistro collegato alla sagrestia.\nAll'interno presenta presbiterio con balaustre in legno e altare in pietra e calce, dietro al quale spicca una bella tela rappresentante l\"'Immacolata Concezione con san Filippo Neri e sant'Antonio di Padova\", databile seconda met\u00e0 del Settecento. Lo stesso soggetto \u00e8 ripreso da una pittura realizzata al centro della volta negli anni ottanta del secolo scorso.\nLa Messa viene celebrata solitamente una volta all'anno l'8 dicembre."}
{"id": "2074963", "revid": "228587", "url": "https://it.wikipedia.org/wiki?curid=2074963", "title": "Chiesa di Santa Maria della Misericordia", "text": ""}
{"id": "2074965", "revid": "1652134", "url": "https://it.wikipedia.org/wiki?curid=2074965", "title": "Stefania di Foix", "text": "Origine.\nStefania era figlia del conte di Carcassonne e di Couserans, primo conte di Foix e poi conte di Bigorre, Bernardo Ruggero, come ci viene confermato dal documento n\u00b0 XXXVII dei Documents de la \"Histoire du Comt\u00e9 et de la Vicomt\u00e9 de Carcassonne\", e della contessa di Bigorre, Garsenda, come ci viene confermato dal documento n\u00b0 XXXVIII dei Documents de la \"Histoire du Comt\u00e9 et de la Vicomt\u00e9 de Carcassonne\", che, secondo \"La Vasconie. Tables G\u00e9n\u00e9alogiques\", era l'unica figlia del conte di Bigorre, Garcia Arnaldo e della moglie, Riccarda, figlia del visconte di Astarac, Garcia Arnaldo.\n&lt;br&gt;Bernardo Ruggero di Foix era il secondo figlio maschio del conte di Carcassonne e di Couserans, Ruggero I (930/40- dopo aprile 1011) e di Adele di Pons (\u2020 dopo aprile 1011), come ci viene confermato dal documento n\u00b0 134 delle \"Preuves de l'Histoire G\u00e9n\u00e9rale de Languedoc, Tome V\" inerente ad una donazione in cui viene citato coi genitori.\nBiografia.\nVerso il 1030, Stefania contrasse un primo matrimonio con una persona di cui non si conoscono n\u00e9 il nome n\u00e9 gli ascendenti. Lo storico Jaime de Salazar y Acha suppone fosse un figlio di Bernardo I, conte de Besal\u00fa (che aveva una sorella di nome Constanza). Questo matrimonio port\u00f2 alla nascita di una figlia di nome Costanza e termin\u00f2 non si sa se per vedovanza o per divorzio, prima del 1038.\nNel 1038, secondo la Cronaca piniatense, Stefania spos\u00f2 a Barcellona, in seconde nozze, Garc\u00eda III S\u00e1nchez, figlio primogenito di Sancho III Garc\u00e9s \"il Grande\", re di Pamplona, conte d'Aragona, conte di Sobrarbe e Ribagorza, conte di Castiglia, e di Munia, figlia del conte di Castiglia Sancho Garc\u00e9s e di Urraca Gomez. Due anni prima la sorella, Gilberga di Foix, aveva sposato il fratellastro di Garc\u00eda, il re d'Aragona, Ramiro I.\nPerse il titolo di regina consorte alla morte del marito, avvenuta durante la battaglia di Atapuerca contro i castigliani il 1\u00ba settembre 1054. Il loro figlio Sancho IV Garc\u00e9s divenne quindi re di Pamplona. Avendo solo quattordici anni, Stefania fu nominata reggente e resse il governo fino a che il figlio raggiunse la maggiore et\u00e0.\nSi presume che Stefania sia morta nel 1066, in quanto ha lasciato un testamento nel giugno di quell'anno.\nFigli.\nStefania diede una figlia al primo marito:\nStefania diede otto o forse nove figli a Garc\u00eda III:"}
{"id": "2074968", "revid": "203461", "url": "https://it.wikipedia.org/wiki?curid=2074968", "title": "Fiorenzo Facchini", "text": "Biografia.\nFiorenzo Facchini \u00e8 nato nel 1929 a Porretta Terme (Bologna) e vive a Bologna. Si \u00e8 laureato in Scienze Naturali presso l'Universit\u00e0 di Bologna. Dopo la laurea \u00e8 rimasto in Universit\u00e0, ricoprendo successivamente vari incarichi, conseguendo la libera docenza in Antropologia nel 1968. \u00c8 stato professore ordinario di Antropologia presso l'Universit\u00e0 di Bologna dal 1976 al 2005, anno in cui si \u00e8 ritirato. Dal 1985 al 2006 \u00e8 stato docente di Paleontologia umana nella Scuola di specializzazione in Archeologia dell'Universit\u00e0 di Bologna. Dal 2003 al 2006 \u00e8 stato docente di Socioantropologia nella Facolt\u00e0 di Scienze della formazione presso l'Universit\u00e0 di Bolzano-Bressanone. Nel 2007 \u00e8 stato nominato professore emerito di Antropologia dell'Universit\u00e0 di Bologna. Dal 1971 al 2003 \u00e8 stato responsabile del Museo di antropologia di Bologna.\nMons. Fiorenzo Facchini \u00e8 sacerdote dell'arcidiocesi di Bologna, \u00e8 stato assistente dell'Azione Cattolica e vicario episcopale per l'Universit\u00e0 e la Scuola. Attualmente \u00e8 consulente ecclesiastico dell'Associazione Medici Cattolici (Sezione di Bologna), dell'Associazione Italiana Docenti Universitari (AIDU), sezione di Bologna e coordinatore per la Pastorale scolastica a livello regionale. Inoltre collabora con la parrocchia di San Biagio di Casalecchio di Reno.\n\u00c8 socio di numerose Societ\u00e0 Scientifiche nazionali e internazionali. Ha partecipato con relazioni a numerosi Congressi e Convegni organizzati sul piano nazionale e internazionale da varie istituzioni, fra cui la Pontificia Accademia delle Scienze, l'Accademia dei Lincei, la Pontificia Accademia per la Vita. Nel 2002 ha ottenuto il Premio internazionale \"Fabio Frassetto\" per l'Antropologia fisica, assegnato dall'Accademia dei Lincei. Nel 2020 ha ottenuto il Nettuno d'Oro, assegnato dal Comune di Bologna.\nAttivit\u00e0 accademica.\nNelle sue ricerche Fiorenzo Facchini si \u00e8 occupato di Antropologia del vivente, di Paleoantropologia e Paleobiologia.\nHa organizzato e condotto una ricerca sullo studio dell'adattamento umano in alte quote in Kazakistan (1993) e Kirghizistan (1994), e una ricerca sulla modernizzazione nel Kazakistan (2003). \u00c8 stato coordinatore di programmi nazionali di ricerca del Ministero dell'istruzione, dell'universit\u00e0 e della ricerca (MIUR) sul popolamento umano in Italia negli anni 1998, 2000 e 2002. Ha studiato numerosi reperti di antiche popolazioni sia in Italia che all'estero. Si \u00e8 occupato del comportamento dell'uomo preistorico, soffermandosi sull'attivit\u00e0 simbolica legata alla vita quotidiana e alla socialit\u00e0, che precede quella legata all'arte e alla religiosit\u00e0, ed \u00e8 riconoscibile fin dalle prime fasi dell'umanit\u00e0. Ha approfondito il tema della religiosit\u00e0 nella preistoria. Ha suggerito di definire la cultura come \u00abnicchia ecologica dell'uomo\u00bb.\nFiorenzo Facchini si \u00e8 anche occupato di problematiche pi\u00f9 generali, relative tra l'altro al rapporto tra evoluzione e creazione, nonch\u00e9 di divulgazione scientifica. Nella citt\u00e0 in cui ha sempre vissuto (Bologna) si \u00e8 occupato di formazione degli operatori\nsociali collaborando con l\u2019Ipsser (), di attivit\u00e0 a favore di persone con disabilit\u00e0, a fianco di Aldina Balboni, nella ONLUS e ha promosso l'Associazione ONLUS a favore delle persone in stato vegetativo e delle loro famiglie.\nOpere.\nFiorenzo Facchini ha al suo attivo circa 400 pubblicazioni su riviste nazionali e internazionali. Alcune sue opere sono state tradotte in francese, inglese, tedesco, giapponese e croato. I principali libri pubblicati sono:\nPer la divulgazione scientifica:"}
{"id": "2074975", "revid": "287204", "url": "https://it.wikipedia.org/wiki?curid=2074975", "title": "Puffiamo all'avventura", "text": "Puffiamo all'avventura \u00e8 l'undicesimo album in studio di Cristina D'Avena pubblicato da Five Record Srl e distribuito da C.G.D. Messaggerie Musicali SpA, nel 1987.\nDescrizione.\n\"Puffiamo all'avventura\" \u00e8 l'unico album studio (non raccolta) di Cristina D'Avena dedicato alla serie animata \"I Puffi\". La pubblicazione dell'album \u00e8 avvenuta durante la trasmissione della serie accompagnata dalla sigla \"Puffa di qua, puffa di l\u00e0\" che apre l'album. Tutti gli altri undici brani sono canzoni dedicate alla serie mai ascoltati nella messa in onda.\nTracce.\nTra parentesi sono indicati i titoli originali delle canzoni.\nProduzione e formazione dei brani.\nPer \"Puffiamo un, due, tre all'avventura\", \"Oh oh Baby Puffo oh\", \"Vanit\u00e0, vanit\u00e0\"\nPer \"Madre Natura\", \"Un, due, tre l'orchestra c'\u00e8\", \"Oh Gargamella... ahi, ahi!!!\", \"Sempre allegri\", \"La magia \u00e8 sempre qua\" e \"Magica canzone\"\nRistampa.\nNel 2006 l'album viene ristampato per la prima volta nel formato CD, distribuito da Edel su licenza R.T.I. SpA"}
{"id": "2074977", "revid": "121583012", "url": "https://it.wikipedia.org/wiki?curid=2074977", "title": "Casamontanara", "text": "Casamontanara \u00e8 una frazione del comune di Genga in provincia di Ancona, situata a circa 570 in prossimit\u00e0 delle Grotte di Frasassi.\nIl piccolo paese di cui la frazione \u00e8 composta \u00e8 immerso nel verde, mentre da Nord ad Est la visuale \u00e8 coperta dalla collina, da Est ad Ovest si pu\u00f2 ammirare un bellissimo panorama."}
{"id": "2074978", "revid": "697352", "url": "https://it.wikipedia.org/wiki?curid=2074978", "title": "Francesco Squillace", "text": "Carriera.\nAppartenente alla sezione AIA di Catanzaro, la sua carriera si \u00e8 sviluppata prevalentemente in Serie B.\nRaggiunge la massima categoria arbitrale, dopo una lunga gavetta: infatti la sua promozione avviene solo nel 2004, per decisione dell'allora designatore Maurizio Mattei, dopo cinque anni di militanza in CAN C, con 69 presenze accumulate in Serie C1 (compresa la finale di andata dei play-off del 2004 tra e , e a cui si deve aggiungere la finale play-off di serie C2 del 2004 tra e Sangiovannese.)\nHa fatto il suo esordio in Serie A il 23 ottobre 2005, dirigendo l'incontro -.\nLa sua carriera da arbitro effettivo termina nel luglio del 2008 quando viene dismesso per normale avvicendamento. Un anno dopo, l'8 luglio 2009, \u00e8 stato nominato vice commissario alla CAI.\nDal 7 luglio 2011 \u00e8 vicecommissario CAN D.\nDalla stagione 2015-2016 entra a far parte del Settore Tecnico dell'A.I.A. e nell'organico degli osservatori arbitrali a disposizione della CAN Pro."}
{"id": "2074980", "revid": "109185978", "url": "https://it.wikipedia.org/wiki?curid=2074980", "title": "Mezzaluna (cucina)", "text": "La mezzaluna o lunetta \u00e8 un coltello a due mani tipicamente usato nella cucina italiana, serve nella preparazione degli alimenti per triturare o sminuzzare cipolla o prezzemolo.\nDescrizione.\n\u00c8 formata da una lama curva, in ferro o acciaio inox, con due impugnature a pomolo, in legno o plastica. Usata in coppia con il tagliere di legno, \u00e8 uno strumento meno utilizzato che in passato, soppiantato da elettrodomestici elettrici come i macinini, i frullatori o i robot da cucina."}
{"id": "2074991", "revid": "531202", "url": "https://it.wikipedia.org/wiki?curid=2074991", "title": "Lady Macbeth del Distretto di Mcensk", "text": "Lady Macbeth del Distretto di Mcensk o \"Ledi Makbet Mcenskovo uezda\" () op.29, opera in 4 atti e 9 scene del compositore russo Dmitrij Dmitrievi\u010d \u0160ostakovi\u010d, basata su un libretto di Alexander Preis e dello stesso compositore, ispirato all'omonimo romanzo breve di Nikolaj Leskov. La prima rappresentazione ebbe luogo il 22 gennaio 1934 al Leningrad Maly Operny. \u0160ostakovi\u010d dedic\u00f2 l'opera alla sua prima moglie, la fisica Nina Varzar.\nStoria.\nPur venendo proposta dagli autori quale espressione di rivolta antiborghese (una donna agiata prende coscienza dell'ingiustizia della societ\u00e0 zarista ed un servo partecipa all'omicidio dei propri padroni), l'opera cadde in disgrazia presso il regime stalinista ed \u00e8 oggi considerata uno dei maggiori esempi di censura politica sull'arte.\nIl 31 gennaio 1935 ebbe la prima in concerto semi-scenico a Cleveland diretta da Artur Rodzi\u0144ski che la diresse anche il 5 febbraio al Metropolitan Opera House di New York; il 5 aprile successivo ebbe la prima a Filadelfia ed il 16 novembre all'Opera reale svedese di Stoccolma.\nNonostante il grande successo, sia di pubblico che di critica, \"Lady Macbeth\" fu presto lo spunto per una denuncia generale della musica di \u0160ostakovi\u010d da parte del Partito Comunista dell'Unione Sovietica. \nInfatti, questo grande successo incurios\u00ec tanto Stalin, che volle assistere a una rappresentazione: abbandon\u00f2 il Teatro Bol'\u0161oj di Mosca alla fine del terzo atto. Era il 26 gennaio del 1936.\nDue giorni dopo, il 28 gennaio, sulla Pravda, il giornale ufficiale del Partito Comunista, usc\u00ec un articolo anonimo dal titolo \"Il caos anzich\u00e9 la musica\" (talvolta attribuito a Stalin), dove per spregio il nome del musicista non fu neppure menzionato. L'opera fu pertanto proibita in quanto \u00abinadatta al popolo sovietico\u00bb e mai pi\u00f9 messa in scena per oltre un quarto di secolo.\nIl 29 gennaio 1936 ebbe la prima al Teatro Nazionale di Praga, il successivo 12 febbraio a Lubiana ed il 18 marzo alla Queen's Hall di Londra in concerto.\nAl Teatro La Fenice di Venezia ebbe la prima come \"La lady Macbeth di Minsk\" diretta da Nino Sanzogno con Giovanni Voyer l'11 settembre 1947.\nTemendo per la sua vita e per quella dei suoi familiari, il compositore in seguito la modific\u00f2. La versione revisionata debutt\u00f2, col titolo \"Katerina Izmajlova\", l'8 gennaio 1963 a Mosca al Teatro Musicale Stanislavsky-Vladimir Nemirovich-Danchenko. \n\u0160ostakovi\u010d dichiar\u00f2 di preferire la nuova versione, ma dopo la sua morte, la versione pi\u00f9 rappresentata fu quella originale.\nIl successivo 2 dicembre ebbe la prima al Royal Opera House, Covent Garden di Londra, il 13 febbraio 1964 al Teatro San Carlo di Napoli, il 10 aprile all'Op\u00e9ra de Nice, il 16 maggio al Teatro alla Scala di Milano con Dino Dondi, Inge Borkh, Eugenia Ratti, Piero De Palma, Antonio Zerbini, Enrico Campi, Angelo Mercuriali e Nicola Zaccaria, il 23 ottobre al San Francisco Opera con Jon Vickers e Giorgio Tozzi, il 12 febbraio 1965 allo Staatsoper di Vienna con Gerhard Stolze, il 7 dicembre al Teatro Comunale di Firenze, il 5 novembre 1968 al Teatro Donizetti di Bergamo ed il 12 gennaio 1971 al Teatro Nuovo di Torino con Elena Baggiore ed Angelo Nosotti. Il 14 aprile 1987 al Teatro Verdi di Trieste ha luogo la premi\u00e8re di \"La Lady Macbeth del distretto di Mzensk\" nella versione ritmica italiana di Flavio Testi, diretta da Niksa Bareza.\nL'opera incorpora elementi di espressionismo e verismo.\nNel 1987 avviene la prima al Coliseum Theatre di Londra di \"Ledi Makbet Mtsenskovo uijezda\" e nel 1989 al Op\u00e9ra national de Lorraine di Nancy.\nNel 1994 avviene la premi\u00e8re di \"Lady Macbeth of Mtsensk\" diretta da James Conlon al Metropolitan Opera dove fino al 2014 ha avuto 21 recite.\nNel 2003 avviene la prima al Teatro Alighieri per il Ravenna Festival.\nTrama.\nUna giovane donna sposata, nella Russia zarista del XIX secolo, si innamora di uno dei servitori del suocero, uomo gretto e violento; i due amanti uccidono sia il suocero che il marito, ma vengono scoperti. L'opera termina con la morte della donna durante la sua deportazione in Siberia.\nIncisioni.\nGalina Vi\u0161nevskaja, Nicolai Gedda, Werner Krenn, Taru Valjakka, Dimiter Petkov, Robert Tear, Birgit Finnil\u00e4, Alexander Malta, Ambrosian Singers, London Philharmonic Orchestra, conduttore Mstislav Rostropovi\u010d, EMI ASD 3664 (1979)"}
{"id": "2074996", "revid": "599013", "url": "https://it.wikipedia.org/wiki?curid=2074996", "title": "Cappella della Sacra Famiglia (Stella)", "text": "La cappella della Sacra Famiglia \u00e8 un luogo di culto cattolico situato nella frazione di San Bernardo, in localit\u00e0 Ritani, nel comune di Stella in provincia di Savona.\nStoria e descrizione.\nLa cappella, benedetta nel 1756, fu realizzata tra il 1752 e il 1755 su progetto del Maestro Bartolomeo Milanese, modificando la struttura di due cascine appositamente donate. L'edificio \u00e8 a navata unica con volta a botte, piccola sacrestia e campanile a vela in facciata.\nAll'interno presenta balaustre in legno sul presbiterio, pavimento in marmo e ardesia, coro ligneo datato 1856 e una tela, quasi certamente rifacimento di una precedente pi\u00f9 antica, attribuibile a Veronica Murialdo e risalente alla met\u00e0 del XIX secolo, raffigurante la \"Sacra Famiglia con san Luigi Gonzaga e un san Giovanni apostolo in adorazione\".\nL'altare, probabilmente in pietra e calce, fu smantellato in epoca imprecisata e sostituito con una mensa in legno. L'edificio, ristrutturato internamente nel 1995, \u00e8 stato nuovamente oggetto di restauro completo tra il 2011 e il 2014."}
{"id": "2075000", "revid": "121312978", "url": "https://it.wikipedia.org/wiki?curid=2075000", "title": "Philip Grierson", "text": "Grierson \u00e8 stato componente della British Academy, professore emerito di numismatica all'universit\u00e0 di Cambridge e \"fellow\" del Gonville and Caius College per oltre settanta anni.\nDurante la sua lunga ed estremamente prolifica carriera accademica, ha contribuito a costruire la pi\u00f9 rappresentativa collezione di monete medievali, ha pubblicato moltissimi scritti su questo argomento, \u00e8 riuscito a suscitare una forte attenzione della comunit\u00e0 degli storici e ha occupato ruoli importanti come curatore e docente a Cambridge, Bruxelles e Washington.\nPrimi studi.\nGrierson nacque a Dublino da Philip Henry Grierson (1859\u20131952) e Roberta Ellen Jane Grierson (1875\u20131970). Ebbe una sorella, Janet Grierson. Suo padre era un \"land surveyor\", uno specialista nelle misurazioni terriere e membro della Irish Land Commission che, dopo aver perso il suo lavoro nel 1906, gest\u00ec una piccola propriet\u00e0 terriera a Clondalkin, vicino a Dublino. Qui si guadagn\u00f2 una buona reputazione per il suo acume finanziario e fu nominato nei consigli di amministrazione di diverse compagnie. Il padre di Grierson raccolse anche un'importante collezione di lumache d'acqua dolce, che ora si trova all'Ulster Museum di Belfast.\nGrierson studi\u00f2 al Marlborough College, dove si specializz\u00f2 in scienze naturali. Di conseguenza fu ammesso a studiare medicina al Gonville and Caius College di Cambridge nel 1929. Quasi immediatamente si diresse verso gli studi storici e rimase ad approfondire questo campo per tutto il resto della sua vita. Tuttavia i suoi interessi giovanili nelle scienze gli lasciarono una base di conoscenze nei metodi e nei principi della metallurgia, matematica, statistica e altro ancora, che gli furono utili negli anni successivi.\nAttivit\u00e0 nel college.\nI risultati scolastici di Grierson furono eccezionali. Si laure\u00f2 con il massimo dei voti (\"double first\"). Inizi\u00f2 gli studi superiori nel 1932 avendo come oggetto l'impero carolingio e le sue prime pubblicazioni furono sulla storia ecclesiastica del primo Medioevo.\nDopo essere stato nominato fellow nel 1934, non vide la necessit\u00e0 di conseguire il PhD, e ricevette solo un PhD onorario dall'universit\u00e0 nel 1971. Grierson pass\u00f2 per una serie di importanti cariche nel college: fu bibliotecario del college negli anni 1944\u20131969, e \"President\" (secondo come importanza al \"Master\") negli anni 1966\u20131976. Rimase un membro attivo del corpo docente fino alla fine e fu presente alle cerimonie per il master fino a poco prima della sua morte.\nGli incarichi didattici di Grierson sono tutti all'interno della facolt\u00e0 di storia, che lo nomin\u00f2 professore assistente nel 1938 e professore nel 1945. Divenne incaricato in numismatica nel 1959, e professore di numismatica nel 1971. Grierson \u00e8 stato prima collaboratore e poi responsabile dell'insegnamento della introduzione generale alla storia europea, percorrendo la storia dell'Europa continentale dal quinto al quindicesimo secolo. Nel tempo \u00e8 stato anche direttore della Royal Historical Society (1945-1955).\nNel 1958 gli fu conferita la medaglia della Royal Numismatic Society. \nFu presidente della Royal Numismatic Society dal 1961 al 1966, ha tenuto delle Ford Lectures a Oxford (1956-1957), \u00e8 stato membro della Society of Antiquaries of London dal 1949 e membro della British Academy dal 1958.\nCollezione di monete.\nSolo per caso l'attenzione di Grierson fu attratta dalla numismatica. Una visita alla casa della famiglia per Natale nel 1944 o poco dopo lo fece entrare in possesso di un bronzo bizantino proveniente da un cassetto della scrivania del padre. In seguito fu identificata come una coniazione emessa a nome dell'imperatore Foca, che ispir\u00f2 a Grierson una visita al negozio di Spink's a Londra. Qui espresse la sua intenzione di non diventare una serio collezionista e che desiderava solo comprare \u00a35 di monete che sarebbero servire come materiale illustrativo per le sue lezioni.\nQueste buone intenzioni non furono mantenute e alla fine dell'anno successivo aveva 1.500 monete e 3.500 alla fine del 1946. La sua collezione arriv\u00f2 a 20.000 esemplari per un valore di diversi milioni di sterline. Viene considerata la collezione pi\u00f9 rappresentativa per l'Europa medievale nel mondo. Anche se \u00e8 stata conservata per molti anni al Fitzwilliam Museum, la sua collezione pass\u00f2 nella propriet\u00e0 del museo solo con la sua morte ed \u00e8 tuttora intestata a suo nome.\nGrierson non fu mai particolarmente benestante e costru\u00ec la sua collezione impiegando la maggior parte della sua modesta eredit\u00e0 e i due terzi delle sue entrate accademiche annuali nell'acquisto di monete. Fu d'aiuto il fatto che inizi\u00f2 a collezionare monete in un momento fortunato, quando i venditori di monete di Londra erano sommersi dal materiale proveniente dall'enorme collezione di Lord Grantley. Le condizione belliche e dell'immediato dopo-guerra fecero s\u00ec che queste monete fossero disponibili a una frazione del loro prezzo pre-bellico e del corrispondente valore attuale, contemporaneamente a pesanti restrizioni nell'attivit\u00e0 degli acquirenti stranieri. Grierson fu un compratore attento, ma era disposto anche a spendere somme notevoli per monete particolari come il suo famoso ed eccezionale denier di Carlo Magno. I successivi avanzamenti nella carriera aiutarono ulteriormente la sua collezione.\nNel 1982 Grierson riusc\u00ec a ottenere finanziamenti per un progetto volto alla pubblicazione della sua oramai rimarchevole collezione: il \u2018'Medieval European Coinage'\u2019 che fu inizialmente previsto composto da dodici volumi ognuno con le descrizione delle monete e un ampio testo sulla monetazione delle diverse parti dell'Europa medievale. Il primo volume fu pubblicato nel 1986 ed esamina la monetazione di tutta l'Europa occidentale fino al X secolo. A tuttora costituisce il catalogo standard e lo studio di riferimento del periodo.\nFitzwilliam Museum.\nIl crescente interesse di Grierson nella numismatica lo port\u00f2 presto a contatto con la sale delle monete del Fitzwilliam Museum, e fu nominato conservatore onorario del Department of Coins and Medals al Fitzwilliam Museum nel 1949, e svolse le funzioni di syndic del museo fino al 1958. Sotto la sua influenza, il dipartimento di monete e medaglie del Fitzwilliam divenne uno dei dipartimenti di ricerca del museo pi\u00f9 attivi e produttivi. Il dipartimento ospita ora una sala intitolata al suo nome, che ospita la sua collezione. Lui era un ospite quasi quotidiano della sale delle monete, aggiungendo nuovi esemplari alla sua collezione e incontrando i visitatori, fino a poco prima della sua morte. L'attuale conservatore delle monete e medaglie, Mark Blackburn, giunse la prima volta nel dipartimento nel 1982 all'interno del progetto \"Medieval European Coinage\", un progetto che ha l'obbiettivo di pubblicare, sulla base della sempre crescente collezione di Grierson, una base di riferimenti per numismatici, archeologi e storici medievali.\nDumbarton Oaks e Bruxelles.\nLa carriera accademica di Grierson si dilat\u00f2 oltre Cambridge quando, nel 1947, fu invitato a ricoprire una cattedra vacante di numismatica all'Universit\u00e9 Libre de Bruxelles, che mantenne fino al suo ritiro nel 1981. Grierson pass\u00f2 ogni anno parte delle sue vacanze di Pasqua e Natale a Bruxelles, oltre ad altre visite meno regolari. Per molti anni l'interesse di Grierson aveva compreso i Paesi Bassi medievali e aveva molti amici in Belgio, tra cui il noto studioso di storia carolingia Fran\u00e7ois-Louis Ganshof.\nIl lavoro negli Stati Uniti ebbe inizio nel 1953, quando Grierson divenne uno degli istruttori all'annuale scuola estiva della American Numismatic Society. L'anno successivo ritorn\u00f2 e nel 1955 fu invitato e diventare curatore onorario al Dumbarton Oaks, il centro di studi storici che si trova a Washington DC e che \u00e8 sotto il controllo della Harvard University. La sua idea era di usare le considerevoli risorse del centro per costruire la migliore collezione mondiale di monete bizantine e pubblicarla, obiettivo che, al momento che lasci\u00f2 l'incarico nel 1997, era riuscito a portare a termine (nonostante una volta avesse fatto cadere un contenitore di monete d'oro nel vano di un ascensore). Il \"Catalogue of Byzantine Coins in the Dumbarton Oaks Collection and in the Whittemore Collection\" rimane il lavoro standard di riferimento per la monetazione bizantina. Nel periodo massimo della sua produttivit\u00e0 di studioso Grierson passava ogni anno a Cambridge per Michaelmas (la festivit\u00e0 di San Michele, del 29 settembre), quaresima, Natale e Pasqua a Bruxelles e i due mesi di vacanze estive a Washington e alla Cornell University.\nVita personale.\nNonostante la sua prodigiosa quantit\u00e0 di pubblicazioni e i pesanti incarichi accademici, Grierson era estremamente socievole. Si trasfer\u00ec al St Michael's Court negli anni 1930, e occup\u00f2 sempre lo stesso gruppo di stanze che si affacciavano su Market Square a Cambridge dopo un interludio durante la seconda guerra mondiale, quando le stanze furono usate dal Ministero dell'Agricoltura, Pesca e Cibo. Queste stanze furono sempre uno dei centri dell'attivit\u00e0 del college, costantemente piene di visitatori. Anche se non si spos\u00f2 mai, Grierson ebbe un gran numero di amici a Cambridge e ovunque e ospitava dei party all'inizio di ogni anno.\nQuando non era impegnato nei suoi studi, il maggior interesse di Grierson era il cinema. Le serate con gli amici negli ultimi anni iniziavano spesso con una pizza (sia da Pizza Express in Jesus Lane o, d'estate, da \"Don Pasquale\" in Market Square) e finivano con la visione di un film nelle sue stanze. Quando era studente fu il segretario dell'associazione cinematografica dell'universit\u00e0 e fu un frequentatore cos\u00ec abituale del cinema che negli anni 1930 un giornale locale comment\u00f2 l'apertura dell'ottava sale a Cambridge affermando che \u2018Mr Grierson di Caius ha ora la possibilit\u00e0 di visitare una differente sala cinematografica ogni giorno, e due la domenica\u2019. Con l'avvento dei video, cominci\u00f2 a costruire una collezione di film nelle sue stanze, che arriv\u00f2 a 2.000 titoli su nastro e DVD. La maggior parte avevano allegate le prime impressioni scritte a caldo da Grierson subito dopo la prima visione. I gusti letterari e cinematografici di Grierson furono sempre rivolti verso i film d'azione, fantascienza e \"horror\".\nSia da studente che da giovane docente Grierson ebbe un grande interesse e ammirazione per l'Unione Sovietica, che lo port\u00f2 a passare un'estate a fare un giro turistico nel 1932. In seguito pubblic\u00f2 una bibliografia della letteratura sovietica fino al 1942, che aggiorn\u00f2 annualmente fino al 1950. L'avversione di Grierson per i regimi fascisti si manifest\u00f2 con il rifiuto di visitare la Spagna durante il regime di Franco e in una visita della Germania nazista nel 1938 per aiutare il rilascio di due accademici ebrei. Questi erano il padre e il suocero di David Daube, un amico di Grierson che in seguito fu \"regius professor\" di diritto civile a Oxford. Dopo essere stati assaliti durante la Kristallnacht (9 novembre 1938 \u2013 10 novembre 1938) erano stati inviati al campo di concentramento di Dachau. Una volta che Grierson e alcuni suoi amici furono avvisati della situazione da Daube agirono molto rapidamente, ottenendo un visto per visitare la Germania il 14 novembre e i documenti per il rilascio, con un visto britannico, dei parenti di Daube, inviati loro da un membro del parlamento direttamente alla Cambridge university. Dopo essere volati Francoforte il 18 novembre, Grierson ottenne il rilascio dei parenti di Daube il 20 e il 26 novembre, dopo di che tornarono insieme in Inghilterra.\nLe esperienze di Grierson in tempo di guerra furono relativamente pacifiche. Debole di viste e con i postumi di una malattia prese in infanzia, non fu dichiarato abile al servizio militare, e nonostante fosse stato inizialmente coinvolto, non fu accettato dal programma Ultra, indirizzato a interpretare i messaggi tedeschi, che era ospitato a Bletchley Park, perch\u00e9 il suo tedesco non era sufficientemente forte. Invece rimase a Cambridge, nella ridotta facolt\u00e0 di storia.\nPer tutta la vita Grierson rimase sempre attivo e relativamente sano. Gioc\u00f2 regolarmente a squash fino all'et\u00e0 di 80 anni, e amava raccontare le storie di come aveva scalato l'Etna in Sicilia durante l'eruzione del 1949. Gli piacevano le sfide fisiche, come quando nei primi anni trenta torn\u00f2 a piedi a casa da Londra - una distanza di circa 44 miglia - e arriv\u00f2 in tempo per l'ora di pranzo. La sera che aveva il giuramento come ricercatore al Gonville and Caius College nel 1935, coincideva con un'importante festa familiare a Dublino che si svolgeva la sera successiva. Grierson non si fece dissuadere e si accord\u00f2 con un amico di farsi portare in volo da Cambridge a Rugby, dopo aver lasciato la cena appena possibile. A Rugby prese il treno postale per Holyhead, e con un traghetto preso la mattina successiva riusc\u00ec ad arrivare a Dublino giusto in tempo per la festa. Grierson impar\u00f2 come autodidatta a volare negli anni 1920 ma non impar\u00f2 mai a guidare l'automobile.\nPubblicazioni scelte.\nIn italiano:"}
{"id": "2075003", "revid": "697352", "url": "https://it.wikipedia.org/wiki?curid=2075003", "title": "Armoriale dei comuni del Passo di Calais", "text": "L'armoriale dei comuni del dipartimento di Pas-de-Calais \u00e8 suddiviso in quattro pagine separate:"}
{"id": "2075007", "revid": "74801", "url": "https://it.wikipedia.org/wiki?curid=2075007", "title": "Quinto Parmeggiani", "text": "Biografia.\nCome attore teatrale, lavor\u00f2 con Giorgio Strehler nella compagnia del Piccolo Teatro di Milano, recitando in \"Processo a Ges\u00f9\", da Diego Fabbri (stagione 1954-55), e ne \"I Giacobini\", di Federico Zardi (stagione 1956-57), trasposto nel 1962 nell'omonimo sceneggiato televisivo.\nPer la televisione interpret\u00f2 la figura di Caderousse nello sceneggiato del 1966 \"Il conte di Montecristo\".\nDel 2008 \u00e8 la sua ultima apparizione, nel documentario \"Il falso bugiardo\", scritto e diretto da Claudio Costa sulla base dell'autobiografia dello sceneggiatore Luciano Vincenzoni \"Pane e cinema\"."}
{"id": "2075008", "revid": "1305772", "url": "https://it.wikipedia.org/wiki?curid=2075008", "title": "Oratorio della Compagnia di San Sebastiano", "text": ""}
{"id": "2075012", "revid": "438678", "url": "https://it.wikipedia.org/wiki?curid=2075012", "title": "Netto (economia)", "text": "In economia con netto s'intende quella parte di oggetto che permane dopo che sono state effettuate delle detrazioni. Ad esempio il peso netto di una confezione di cioccolatini \u00e8 il peso della somma dei cioccolatini, esclusa la confezione (tara).\nAl di fuori del linguaggio economico, la dizione \"al netto\" significa \"scorporando...\", \"escludendo...\", \"sottraendo\" e simili.\nIl contrario di netto \u00e8 lordo."}
{"id": "2075013", "revid": "180559", "url": "https://it.wikipedia.org/wiki?curid=2075013", "title": "Botswana Basketball Association", "text": "La Botswana Basketball Association \u00e8 l'ente che controlla e organizza la pallacanestro in Botswana.\nLa federazione controlla inoltre la nazionale di pallacanestro del Botswana. Ha sede a Gaborone e l'attuale presidente \u00e8 Terence Showa.\n\u00c8 affiliata alla FIBA dal 1997 e organizza il campionato di pallacanestro botswanese."}
{"id": "2075022", "revid": "287204", "url": "https://it.wikipedia.org/wiki?curid=2075022", "title": "Gilberga di Foix", "text": "Origine.\nFiglia del conte di Carcassonne e di Couserans e futuro conte di Foix, Bernardo Ruggero I, e dell'erede della contea e futura contessa di Bigorre, Garsenda, come ci viene confermato dal documento n\u00b0 XXXVIII dei Documents de la \"Histoire du Comt\u00e9 et de la Vicomt\u00e9 de Carcassonne\", che, secondo \"La Vasconie. Tables G\u00e9n\u00e9alogiques\", era l'unica figlia del Conte di Bigorre, Garcia Arnaldo e della moglie, Riccarda, figlia del visconte di Astarac, Garcia Arnaldo.\nBernardo Ruggero I era il secondo figlio maschio del conte di Carcassonne, Ruggero I (930/40- dopo Aprile 1011) e di Adele di Pons (\u2020 dopo Aprile 1011), come ci viene confermato dal documento n\u00b0 134 delle \"Preuves de l'Histoire G\u00e9n\u00e9rale de Languedoc, Tome V\" inerente ad una donazione in cui Bernardo Ruggero viene citato con i genitori.\nBiografia.\nSecondo la Cronaca piniatense, Gilberga, a Jaca, il 22 agosto 1036. fu data in sposa al re d'Aragona, Ramiro I (Ramiro, secondo la \"Ex Gestis Comitum Barcinonensium\", era divenuto re di Aragona l'anno prima, nel 1035, succedendo al padre Sancio III di Navarra, morto quell'anno), figlio illegittimo (sia secondo l\"'Ex Gestis Comitum Barcinonensium\", che secondo la \"Cr\u00f3nica de San Juan de la Pe\u00f1a\") del re di Pamplona, conte d'Aragona, conte di Sobrarbe e Ribagorza, conte di Castiglia, Sancho III Garc\u00e9s \"il Grande\" e di una nobile originaria di Aibar (\"nobilissima domina de castro quod dicitur Ayunarum\") (\"una muller noble de Ayvar\"), signora di Miranda, e del monastero di Santa Cecilia di Aibar, Sancha di Aibar, di cui non si conoscono gli ascendenti.Divenuta regina consorte di Aragona Gilberga mut\u00f2 il suo nome in quello di Ermessinda. Questo cambio di nome, oltre che dalla Cronaca piniatense \u00e8 confermato da un documento del \"Cartulario de Santa Cruz de la Ser\u00f3s\", dell'ottobre 1076, in cui la figlia Sancha fa una donazione al monastero di Santa Cruz de la Ser\u00f3s.\nLa sorella di Gisberga, Stefania, spos\u00f2 due anni dopo, nel 1038, a Barcellona, il fratellastro di Ramiro, Garcia III Sanchez, re di Pamplona, come viene confermato dalla nota n\u00b0 XXII delle \"Notes de l'Histoire G\u00e9n\u00e9rale de Languedoc, Tome IV\", dove erroneamente l'avvenimento \u00e8 datato 1036.Nonostante la doppia parentela\nRamiro, considerava che Garcia III Sanchez avesse meno diritti di lui sulla Navarra, in quanto pi\u00f9 giovane di lui, e secondo la \"Historia Silense\", nel 1043, alleatosi con i re saraceni di Tudela e Saragozza, invase il regno di Navarra, ma fu sconfitto e dovette rientrare in Aragona.\nErmessinda (Gilberga) mor\u00ec il 1\u00ba dicembre 1049 e fu tumulata nel Monastero di San Juan de la Pe\u00f1a, a sudovest di Jaca, dove fu raggiunta dal marito (nel 1063) e dal figlio, Sancho Ramirez (nel. 1094).\nGisberga era stata regina consorte di Aragona per circa tredici anni. Suo marito, Ramiro I, circa cinque anni dopo la sua morte contrasse un secondo matrimonio con Agnese d'Acquitania, da cui non ebbe figli.\nFigli.\nA Ramiro Gisberga diede cinque figli:"}
{"id": "2075023", "revid": "438678", "url": "https://it.wikipedia.org/wiki?curid=2075023", "title": "The Beast with a Billion Backs", "text": ""}
{"id": "2075024", "revid": "36426", "url": "https://it.wikipedia.org/wiki?curid=2075024", "title": "Sciabola d'abbordaggio", "text": "La sciabola d'abbordaggio \u00e8 un'arma bianca costituita da una sciabola corta e larga, ovvero da una spada da taglio, con lama dritta o leggermente ricurva, ed un'elsa spesso dotata di guardia a coppa piena, oppure in guisa di cesto.\nEtimologia: \"Cutlass\".\nPossono risultare interessanti alcune osservazioni etimologiche circa la denominazione inglese dell'oggetto, \"cutlass\", parola invalsa nella lingua inglese sin dal 1594. Sembra infatti che essa derivi dall'italiano \"coltellaccio\" \u2014 termine che a sua volta designava una corta spada a lama larga, in voga in Italia nel secolo XVI \u2014 attraverso il francese \"coutelas\" o \"coutelace\", una forma di \"coutel\", in lingua moderna \"couteau\", ossia coltello, dal basso latino \"cultellus\", diminutivo di \"culter\", che poteva significare \"aratro\" o \"strumento da taglio\". Un soldato equipaggiato con tale arma veniva chiamato \"coutillier\".\nIn inglese il vocabolo si evolse in due forme, prodromiche al lemma odierno: \"curtelace\" con una \"r\" che ha preso il posto della \"l\" del nome latino, o comunque \u00e8 una variante della variante; ed anche \"curtelaxe\", spesso con l'ortografia \"curtal axe\", in cui il (supposto) prefisso \"curtal\" \u00e8 stato equivocato con varie parole inglesi di origine latina (e scaturenti da \"curtus\"), ossia \"curtan, curtal\" e \"curtail\", tutte significanti \"accorciato\"; questa erronea derivazione fece supporre un'attinenza a qualche forma inesistente di alabarda. Ad ogni modo, tutte queste parole identificano una corta spada da taglio.\nStoria ed uso.\nLa sciabola d'abbordaggio \u00e8 conosciuta soprattutto come arma da fianco d'elezione dei marinai, verosimilmente anche perch\u00e9 era sufficientemente robusta per penetrare fra corde, tela e legno. Era anche abbastanza corta da risultare pratica nei combattimenti relativamente ravvicinati, come nelle azioni di abbordaggio, fra le alberature, o sotto i ponti (delle navi). Un altro punto di forza era la semplicit\u00e0 d'uso: aveva bisogno di minor addestramento rispetto al fioretto o allo spadino, riuscendo d'altro canto pi\u00f9 efficace come arma da combattimento rispetto alla spada di dimensioni ordinarie (a causa della ristrettezza degli spazi nelle condizioni tipiche d'impiego, cui abbiamo appena accennato).\nEra pure utilizzata in terraferma, specie dai cavalieri mamelucchi, poich\u00e9 la sua lama curva la rendeva utile nella tecnica a fendenti. In tempo di pace, l'Impero ottomano non distribuiva armi ai suoi uomini, ed i giannizzeri in servizio nella capitale erano muniti solo di mazze; era loro proibito di portare ogni arma, salvo una sciabola d'abbordaggio. Si derogava alla regola solo nei posti di frontiera.\nNelle realt\u00e0 rurali, un utensile simile alla sciabola d'abbordaggio era usato (oltre che come arma di circostanza) come attrezzo agricolo (si confronti con il machete, per cui valgono considerazioni analoghe), specie nella foresta pluviale e nelle aree di produzione della canna da zucchero, come Caraibi ed America Centrale. Boscaioli e soldati nel XVII secolo e nel diciottesimo usavano una simile lama corta ad un taglio, detta \"hanger.\"\nLe sciabole d'abbordaggio sono famose in quanto usate dai pirati, ma non vi \u00e8 ragione per confermare la diceria secondo cui sarebbero state inventate dai bucanieri. \u00c8 comunque ben documentato l'uso di questo strumento ad opera di pirati, soprattutto dagli equipaggi di William Fly, William Kidd, e Stede Bonnet. Alexandre Exquemelin racconta che il bucaniere Francesco Nau detto l'Olonese utilizzasse una sciabola d'abbordaggio gi\u00e0 nel 1667. I pirati usavano quest'arma anche come mezzo di pressione psicologica, poich\u00e9 spesso era sufficiente che la impugnassero per indurre l'equipaggio della \"nave preda\" ad arrendersi; inoltre solevano adoperarla per assestare piattonate ai prigionieri al fine di renderli pi\u00f9 collaborativi quando li interrogavano.\nTempi moderni.\nNel 1936, la \"Royal Navy\" annunci\u00f2 che da quel momento la sciabola d'abbordaggio sarebbe stata mantenuta esclusivamente quale arma da parata, ma non sarebbe pi\u00f9 stata utilizzata negli sbarchi.\nL'arma in questione rimase invece formalmente un pezzo in dotazione ufficiale nella \"US Navy\" fino al 1949, ancorch\u00e9 negletta sul piano addestrativo sin dagli anni trenta. Il modello pi\u00f9 recente fra quelli adottati nell'ordinanza fu il \"Model 1917,\" tuttavia gli esemplari fabbricati durante la Seconda guerra mondiale venivano chiamati \"Model 1941,\" pur presentando trascurabili differenze dal tipo 1917.\nSi dice che nella battaglia di Incheon, durante la Guerra di Corea, un sottufficiale dei \"marines\" del ruolo tecnico abbia ucciso un nemico con una sciabola \"Model 1941.\"\nLa sciabola d'abbordaggio fa ancora parte dell'uniforme del \"Chief Petty Officer,\" il sottufficiale istruttore presso lo \"US Navy Recruit Training Command.\"\nBibliografia.\nL'originale inglese, da cui \u00e8 tratta questa voce, a sua volta ha attinto dall'\"Encyclop\u00e6dia Britannica Eleventh Edition\", un testo ora di pubblico dominio."}
{"id": "2075027", "revid": "4175", "url": "https://it.wikipedia.org/wiki?curid=2075027", "title": "Federazione cestistica del Burkina Faso", "text": "La F\u00e9d\u00e9ration Burkinabe de Basketball\u00e8 l'ente che controlla e organizza la pallacanestro in Burkina Faso.\nLa federazione controlla inoltre la nazionale di pallacanestro del Burkina Faso. Ha sede a Ouagadougou e l'attuale presidente \u00e8 Mouhamed Draboh.\n\u00c8 affiliata alla FIBA dal 1964 e organizza il campionato di pallacanestro burkinese."}
{"id": "2075031", "revid": "599013", "url": "https://it.wikipedia.org/wiki?curid=2075031", "title": "Cappella della Madonna del Salto", "text": "La cappella della Madonna del Salto \u00e8 un luogo di culto cattolico situato nella frazione di San Giovanni, in localit\u00e0 Salto, nel comune di Stella in provincia di Savona. La cappella \u00e8 situato lungo la strada provinciale 334 del Sassello, in prossimit\u00e0 dell'incrocio per Varazze.\nStoria e descrizione.\nIn origine la cappella era dedicata a san Rocco, la cui festa vi si celebra ancora oggi. La prima costruzione risale al 1640 circa e fu ricostruita nelle forme attuali nel 1874.\nSecondo la leggenda un cavaliere che passava lungo la strada che fiancheggia la chiesetta, cadde nel dirupo sottostante e invocata la Vergine riusc\u00ec illeso dall'incidente, da qui il cambio di dedicazione da san Rocco a Madonna del Salto.\nL'edificio \u00e8 di medie dimensioni, a pianta circolare con apertura centrale nella cupola. In facciata presenta un pronao sorretto da quattro colonne tufacee."}
{"id": "2075035", "revid": "180559", "url": "https://it.wikipedia.org/wiki?curid=2075035", "title": "F\u00e9d\u00e9ration de Basketball du Burundi", "text": "La F\u00e9d\u00e9ration de Basketball du Burundi \u00e8 l'ente che controlla e organizza la pallacanestro in Burundi.\nLa federazione controlla inoltre la nazionale di pallacanestro del Burundi e ha sede a Bujumbura.\n\u00c8 affiliata alla FIBA dal 1994 e organizza il campionato di pallacanestro burundese."}
{"id": "2075039", "revid": "180559", "url": "https://it.wikipedia.org/wiki?curid=2075039", "title": "F\u00e9d\u00e9ration Camerounaise de Basketball", "text": "La F\u00e9d\u00e9ration Camerounaise de Basketball \u00e8 l'ente che controlla e organizza la pallacanestro in Camerun.\nLa federazione controlla inoltre la nazionale di pallacanestro del Camerun. Ha sede a Yaound\u00e9 e l'attuale presidente \u00e8 Chrysogone Simon Jean Noha.\n\u00c8 affiliata alla FIBA dal 1965 e organizza il campionato di pallacanestro camerunese."}
{"id": "2075043", "revid": "122204162", "url": "https://it.wikipedia.org/wiki?curid=2075043", "title": "Federa\u00e7ao Caboverdiana de Basquetbol", "text": "La Federa\u00e7ao Caboverdiana de Basquetbol \u00e8 l'ente che controlla e organizza la pallacanestro a Capo Verde.\nLa federazione controlla inoltre la nazionale di pallacanestro di Capo Verde. Ha sede a Santiago e l'attuale presidente \u00e8 M\u00e1rio Correia.\n\u00c8 affiliata alla FIBA dal 1962 e organizza il campionato di pallacanestro capoverdiano."}
{"id": "2075044", "revid": "228587", "url": "https://it.wikipedia.org/wiki?curid=2075044", "title": "FreeMat", "text": "FreeMat \u00e8 un sistema di analisi numerica computazionale open source, multipiattaforma, compatibile con MATLAB e GNU Octave. Supporta molti comandi di Matlab e alcuni di IDL, e in pi\u00f9 offre una interfaccia nativa a programmi scritti in C, C++ e Fortran. Supporta lo sviluppo di algoritmi paralleli attraverso MPI e pu\u00f2 disegnare grafici sia 2D che 3D.\nUna caratteristica molto comoda di FreeMat \u00e8 la capacit\u00e0 di importare e usare nativamente funzioni da librerie dinamiche esterne:\n&gt; import('F:\\\\WINDOWS\\\\system32\\\\msvcrt.dll','printf','printf','int','string t,int a')\n&gt; printf('%d\\n',3)\n3"}
{"id": "2075045", "revid": "1305772", "url": "https://it.wikipedia.org/wiki?curid=2075045", "title": "Elisabeth Bathory", "text": ""}
{"id": "2075050", "revid": "14480", "url": "https://it.wikipedia.org/wiki?curid=2075050", "title": "N-upla", "text": ""}
{"id": "2075054", "revid": "124667433", "url": "https://it.wikipedia.org/wiki?curid=2075054", "title": "Lingue paleoispaniche", "text": "Per lingue paleoispaniche, o preromane, si intendono quelle usate dalle popolazioni autoctone della penisola iberica prima della conquista romana, allorquando vennero quasi interamente soppiantate dal latino. Tali idiomi non comprendono n\u00e9 il greco n\u00e9 il fenicio perch\u00e9 considerati non indigeni. Generalmente le lingue paleoispaniche vengono suddivise in indoeuropee e non indoeuropee. \nLingue non indoeuropee.\nLingua tartessica.\nVengono convenzionalmente denominate tartessiche, una serie di parlate non indoeuropee che erano diffuse nell'attuale Spagna sudoccidentale (in gran parte dell'Andalusia occidentale e in Estremadura meridionale) e nel Portogallo meridionale. Non \u00e8 certo che tali parlate abbiano una relazione diretta con l'antica citt\u00e0 stato di Tartesso, come non \u00e8 certa la loro origine che potrebbe essere autoctona oppure, meno probabilmente, minoica o anatolica. In franco regresso appare invece le tesi di una possibile origine celta del tartessico, seppur adombrata da un importante glottologo, J. A. Correa, e ancor pi\u00f9 quella relativa a una sua provenienza etrusca. In tale lingua sono state redatte le pi\u00f9 antiche iscrizioni paleoispaniche che possediamo, tutte risalenti al VII - V secolo a.C. Il sistema di scrittura utilizzato \u00e8 quello sud-occidentale. \nLingue iberiche.\nErano quelle parlate dalle popolazioni ibere stanziate in tutta la Spagna orientale, dall'attuale Catalogna fino all'odierna Andalusia. Secondo le opinioni pi\u00f9 accreditate tali popolazioni potevano avere un'origine autoctona o provenire dall'Africa settentrionale ed elaborarono un tipo di civilt\u00e0 relativamente avanzata, influenzata da quella delle colonie greche e fenicie presenti nella penisola iberica. La lingua, o le lingue, iberiche, di origine non indoeuropea, venivano espresse graficamente attraverso due sistemi di scrittura, quello iberico nordorientale e quello iberico sudorientale derivanti entrambi dall'alfabeto fenicio con apporti ellenici. Gli idiomi e gli alfabeti iberici si diffusero in gran parte dell'attuale Spagna occidentale e centrale fra il V ed il III secolo a.C. Gli stessi celtiberi adottarono, per trascrivere la propria lingua, il sistema di scrittura nordorientale dopo averlo parzialmente modificato. \nLingue vasconiche.\nLa lingua proto-vasconica sarebbe un idioma pre-indoeuropeo parlato in entrambi i versanti dei Pirenei e dei Prepirenei occidentali, oggi appartenenti alla Francia e alla Spagna. Da essa sarebbero discese e la lingua proto-basca, antenata dell'attuale basco, e la lingua aquitana (che secondo alcune ipotesi coinciderebbe con lo stesso proto-basco). Pertanto, il proto-basco sarebbe l'unica lingua preromana a non essere stata completamente soppiantata dal latino. L'origine delle lingue vasconiche \u00e8 probabilmente autoctona, anche se sono state avanzate le pi\u00f9 disparate ipotesi alternative. Non si sa n\u00e9 quando n\u00e9 sotto quali forme si siano diffuse tale lingua nella penisola iberica, dal momento che le iscrizioni pi\u00f9 antiche disponibili risalgono al I secolo d.C. e, come le successive, sono interamente redatte in caratteri latini. Secondo il glottologo Francisco Rodr\u00edguez Adrados, il quale si colloca tra i sostenitori della sostanziale coincidenza tra aquitano e proto-basco, l'aquitano sarebbe stato anticamente una lingua parlata solo sul versante francese dei Pirenei. A seguito della pressione dei Celti alcuni popoli aquitanofoni emigrarono nelle regioni iberiche limitrofe diffondendo la propria lingua negli attuali Paesi Baschi e in Navarra.\nLingue indoeuropee.\nLingue celtiche.\nLe lingue celtiche si diffusero in gran parte della penisola iberica centrale e occidentale in un arco temporale molto ampio (fra il X e il V secolo a.C.), a seguito delle numerose ondate migratorie celte. Fra questi idiomi l'unico di cui possediamo una discreta documentazione \u00e8 il celtibero, che era parlato nell'attuale Aragona sudoccidentale e in parte della Castiglia nordorientale. Tale lingua, pur conservando indubbie caratteristiche celtiche, fu influenzata dall'ibero e utilizz\u00f2 un sistema di scrittura di tipo iberico nordorientale, pur se con alcuni adattamenti, oppure l'alfabeto latino. Tutte le iscrizioni rinvenute risalgono al II e I secolo a.C. Fra queste sono di incalcolabile valore storico e linguistico i cosiddetti bronzi di Botorrita.\nLusitano.\nIl lusitano \u00e8 una lingua di incerta origine e si diffuse, attorno al VII - VI secolo a.C. nell'attuale Portogallo centrosettentrionale e in Estremadura. Le poche iscrizioni rinvenute (a Viseu, Arroyo de la Luz, ecc.) sono per\u00f2 del II - I secolo a.C. e redatte in alfabeto latino. Viene considerata da taluni proto-celtica, seppur perfettamente differenziata dal celtibero e dalle altre parlate celte peninsulari, mentre da altri (Francisco Villar, Rosa Pedrero, Blanca Maria Pr\u00f3sper ecc.) strettamente imparentata con le lingue italiche, se non addirittura appartenente al ceppo linguistico italico. Secondo un'opinione assolutamente minoritaria (Ulrich Smoll) infine, tale lingua, diffusa originariamente anche nell'attuale Galizia, dovrebbe essere considerata un ramo a s\u00e9 stante dell'indoeuropeo (ramo \"galaico-portoghese\").\nDecadenza e scomparsa.\nIl processo di romanizzazione della penisola iberica si svilupp\u00f2 in un arco temporale molto ampio che va dalla fine del III secolo a.C. fino agli inizi del V secolo dell'era volgare. Dai materiali in nostro possesso \u00e8 quasi certo che le lingue paleoispaniche pi\u00f9 importanti continuarono ad essere parlate, almeno fino alle soglie dell'et\u00e0 imperiale, prima in una situazione di bilinguismo, poi di diglossia e infine in ambito puramente familiare, scomparendo successivamente del tutto fin dai primi decenni del I secolo (ad eccezione dell'aquitano). Per quanto riguarda la scrittura, le lingue iberiche mantennero i propri sistemi grafici e solo raramente fecero ricorso all'alfabeto latino, che invece venne ampiamente utilizzato da celtofoni e lusitanofoni. Alcuni studiosi hanno anche rilevato per il celtibero fenomeni di commistione linguistica con il latino, facilitati dalla comune origine indoeuropea, che rende spesso difficile stabilire con esattezza a quale delle due lingue debbano essere ascritti alcuni rinvenimenti epigrafici di tarda et\u00e0 repubblicana (I secolo a.C.).\nSolo l'aquitano, pur avendo adottato abbastanza precocemente l'alfabeto latino e pur avendo attinto da questa lingua molti termini che entrarono a far parte del proprio patrimonio lessicale, riuscir\u00e0 a sopravvivere, attraverso l'antico vascone e il moderno basco, fino ai nostri giorni."}
{"id": "2075055", "revid": "287204", "url": "https://it.wikipedia.org/wiki?curid=2075055", "title": "Dalsinghsarai", "text": "Dalsinghsarai \u00e8 una citt\u00e0 dell'India di 20.181 abitanti, situata nel distretto di Samastipur, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 40' 0 N e 85\u00b0 49' 60 E e ha un'altitudine di 40 .\nSociet\u00e0.\nEvoluzione demografica.\nAl censimento del 2001 la popolazione di Dalsinghsarai assommava a 20.181 persone, delle quali 10.654 maschi e 9.527 femmine. I bambini di et\u00e0 inferiore o uguale ai sei anni assommavano a 3.297, dei quali 1.746 maschi e 1.551 femmine. Infine, coloro che erano in grado di saper almeno leggere e scrivere erano 12.157, dei quali 7.311 maschi e 4.846 femmine."}
{"id": "2075056", "revid": "671029", "url": "https://it.wikipedia.org/wiki?curid=2075056", "title": "Armoriale dei comuni della Mosella", "text": "Questa pagina contiene le armi (stemma e blasonatura) dei comuni del dipartimento di Mosella"}
{"id": "2075057", "revid": "767487", "url": "https://it.wikipedia.org/wiki?curid=2075057", "title": "Moonhead", "text": "Moonhead \u00e8 il secondo disco in studio del gruppo alternative rock statunitense Thin White Rope, pubblicato nel 1987.\nTracce.\nEdizione originale su vinile\nRiedizione su CD del 2003"}
{"id": "2075061", "revid": "742538", "url": "https://it.wikipedia.org/wiki?curid=2075061", "title": "Allonautilus", "text": "Allonautilus \u00e8 un genere di mollusco cefalopode appartenente ai nautiloidi (ordine \"Nautilida\", famiglia \"Nautilidae\"). Le uniche specie note di \"Allonautilus\" sono \"A. scrobiculatus\" e \"A. perforatus\" , quest'ultima molto rara e ancora piuttosto discussa tra i ricercatori. \nIl genere, come tutti i nautiloidi, \u00e8 caratterizzato da una conchiglia di carbonato di calcio (sotto forma di aragonite) suddivisa in camere interne da setti. Il corpo del mollusco occupa l'ultima camera (camera di abitazione), mentre le camere interne sono attraversate dal sifone, una struttura organica rivestita parzialmente di conchiolina e aragonite, con funzione di regolazione della pressione dei fluidi interni (gas e liquido camerale) e quindi del galleggiamento. La morfologia della conchiglia (oltre a diverse differenze anatomiche del corpo molle) \u00e8 uno dei criteri diagnostici fondamentali per il genere, essendo significativamente diversa da quella delle specie del genere \"Nautilus\".\nDescrizione.\nLa conchiglia \u00e8 planispirale (con avvolgimento spirale su di un piano), moderatamente involuta (con parziale ricoprimento dei giri), con dimensioni fino a 18-20 centimetri nell'adulto. Si distingue rispetto a \"Nautilus\" per avere una conchiglia decisamente pi\u00f9 evoluta, dotata di ombelico largo (20% del diametro massimo), con margine ombelicale verticale. I giri interni della conchiglia sono quindi esposti fino all'apice (protoconca). Talora, la parte pi\u00f9 interna dei giri pu\u00f2 essere assente: in questo caso l'ombelico \u00e8 \"perforato\". La sezione dei giri \u00e8 sub-quadrata, e la larghezza della conchiglia \u00e8 approssimativamente equivalente all'altezza. La superficie esterna \u00e8 caratterizzata in \"A. scrobiculatus\" da un tipico aspetto reticolato (da cui il nome specifico) derivante dall'incrocio di sottili pieghe (\"lirae\") longitudinali (a decorso spirale) e delle strie di accrescimento, mentre in \"A. perforatus\" \u00e8 liscia. Quest'ultima specie si distingue per la presenza sulla camera di abitazione degli individui maturi di coste ondulate e ben rilevate, che interessano sia la superficie esterna che quella interna. La linea di sutura (cio\u00e8 la linea di intersezione dei setti con la parete esterna della conchiglia) \u00e8 leggermente ondulata, con lobi laterale, ombelicale ed interno (dorsale), quest'ultimo caratterizzato al centro da un piccolo lobo supplementare definito lobo anulare, separati da selle appena accennate. Il genere \u00e8 caratterizzato dalla presenza sulla conchiglia, soprattutto nella parte inferiore dei fianchi e nell'area periombelicale, di uno strato esterno organico (\"periostraco\") molto spesso, composto di \"fogli\" di sostanza proteica (conchiolina) irregolarmente ondulati e giustapposti, che si originano dallo strato superficiale della parete esterna. Questo elemento \u00e8 osservabile solo negli esemplari vivi o comunque nelle conchiglie \u201cfresche\u201d (perci\u00f2 non \u00e8 conosciuto in \"A. perforatus\").\nLa colorazione della conchiglia consiste in sottili strisce di colore rossiccio presenti solo sul ventre e sulla parte superiore dei fianchi, non biforcate (molto diverse da quelle di \"Nautilus\").\nIl \"nauta\" (cio\u00e8 la conchiglia allo stadio \"neanico\", che riveste gli esemplari giovanili alla schiusa delle uova), \u00e8 piuttosto grande (pi\u00f9 di 25 millimetri), \u00e8 gi\u00e0 dotato della funzione di regolazione del galleggiamento, con almeno sette setti, ed \u00e8 caratterizzato dall'ornamentazione reticolata.\nIl cappuccio corneo che copre il capo del mollusco, con funzione difensiva, \u00e8 caratterizzato da escrescenze (\"papille\") molto pi\u00f9 rilevate e disposte irregolarmente rispetto a \"Nautilus\". Anche diversi caratteri delle parti molli sono ben distinguibili. Ad esempio, le branchie sono pi\u00f9 piccole e composte da un minor numero di elementi (\"foliole\"): questo particolare spiegherebbe la minore tolleranza di \"Allonautilus\" a condizioni di acqua poco ossigenata, mentre \"Nautilus\" risulta piuttosto resistente a condizioni di scarsa ossigenazione. L'apparato riproduttore nei maschi differisce in diversi particolari morfologici (di cui non \u00e8 ancora ben conosciuta la funzione) del pene e dello spadice.\nTassonomia.\nPer lungo tempo (fino alla fine del ventesimo secolo) le specie del genere \"Allonautilus\" sono state comprese entro il genere \"Nautilus\", sebbene le differenze nella morfologia, nell'ornamentazione e nella colorazione della conchiglia fossero evidenti fin da quando la specie \"A. scrobiculatus\" \u00e8 stata descritta per la prima volta, alla fine del diciottesimo secolo. Questa esitazione da parte dei ricercatori si spiega con il fatto che l'anatomia delle parti molli di \"Allonautilus\" \u00e8 rimasta a lungo ignota, limitata ad un singolo rinvenimento (1902) di un esemplare spiaggiato di \"A. scrobiculatus\", parzialmente decomposto, nella baia di Milne (Papua Nuova Guinea), dal quale si \u00e8 potuto accertare solo che il cappuccio corneo che serve da protezione agli animali quando si ritraggono nella conchiglia \u00e8 significativamente diverso da quello delle altre specie di \"Nautilus\". \nOccorre attendere il 1984 per le prime catture di esemplari vivi di \"A. scrobiculatus\" presso l'isola di Manus (Papua Nuova Guinea). Su questa popolazione di esemplari sono stati eseguiti studi di tipo genetico, comprendenti il sequenziamento del DNA mitocondriale e tecniche di elettroforesi, e i risultati sono stati comparati con quelli di esemplari di \"Nautilus pompilius\", \"N. belauensis\", \"N. macromphalus\" and \"N. stenomphalus\". Tra il 1987 e il 1995, i risultati di questi studi hanno indicato univocamente che \"A. scrobiculatus\" differisce in maniera significativa dal punto di vista genetico rispetto a tutte le altre specie di \"Nautilus\", mentre queste mostrano tra loro una differenziazione molto scarsa. Questo \u00e8 in accordo con precedenti studi condotti sull'anatomia delle specie di \"Nautilus\" \"sensu stricto\", che hanno mostrato differenze insignificanti, eccetto che per i dettagli morfologici della conchiglia (sulla quale \u00e8 basata quindi la definizione di queste specie). La dissezione di esemplari completi di \"A. scrobiculatus\" ha dimostrato d'altro canto che anche le parti molli differiscono significativamente rispetto a tutte le altre specie di \"Nautilus\". \nCome conseguenza, nel 1997 le specie precedentemente definite come \"Nautilus scrobiculatus\" e \"Nautilus perforatus\" vengono riunite sotto il nuovo genere \"Allonautilus\" (Ward e Saunders, 1997).\nStoria evolutiva.\nNon sono note forme allo stato fossile riferibili sicuramente al genere \"Allonautilus\". La morfologia della conchiglia, parzialmente evoluta con sezione del giro quadrangolare, mostra una significativa convergenza con diversi generi paleozoici e mesozoici, in particolare con \"Cenoceras\", il pi\u00f9 comune genere di nautiloide presente nel Giurassico. Tuttavia, la sutura \u00e8 considerata un elemento diagnostico pi\u00f9 significativo e quest'ultima, pi\u00f9 complessa rispetto al genere citato e pi\u00f9 simile a quella di \"Nautilus\" porta ad escludere questa derivazione. D'altro canto, la sutura sia di \"Nautilus\" che di \"Allonautilus\" differisce notevolmente, per la minore complessit\u00e0, da altre forme riscontrabili nel Cenozoico, come \"Aturia\" e \"Hercoglossa\", caratterizzate da una sutura fortemente ondulata e angolosa (sutura \"aturioide\"), simile a quella goniatitica di alcune ammoniti paleozoiche. Poich\u00e9 \"Nautilus\" \u00e8 attestato almeno dal Cenozoico inferiore, con le forme \"N. cookanum\" Whitfield (Eocene) e \"N. praepompilius\" Shimansky (Oligocene), \u00e8 pi\u00f9 probabile una derivazione di \"Allonautilus\" da \"Nautilus\" (Ward e Saunders, 1997) in tempi molto recenti (Pliocene-Pleistocene). Questa derivazione sarebbe anche confermata dal fatto che gli esemplari neanici di \"Nautilus\" presentano generalmente una conchiglia parzialmente evoluta con ornamentazione reticolata e un cappuccio simile a quello di \"Allonautilus\", caratteri che poi scompaiono nell'adulto. Si tratterebbe quindi di un caso di differenziazione specifica per \"pedomorfosi\" (mantenimento di caratteri giovanili nelle forme adulte).\nHabitat.\n\"A. scrobiculatus \u00e8\" stato osservato in vita nell'area dell'arcipelago Bismarck (Nuova Guinea), dove risulta associato con \"Nautilus pompilius\" (in rapporto di circa 1/7). Apparentemente, \"A. scrobiculatus\" abita lo stesso ambiente di reef esterno profondo (150\u2013400\u00a0m di profondit\u00e0), con abitudini da predatore e carnivoro opportunista. Come tutte le altre specie di nautiloidi viventi, questa forma si sposta durante il giorno a profondit\u00e0 maggiori e tende a risalire verso la superficie di notte.\nDistribuzione.\nA. scrobiculatus si rinviene nell'Oceano Pacifico sud-occidentale, e il suo areale accertato (considerevolmente pi\u00f9 ristretto rispetto alle specie del genere Nautilus \"sensu stricto\"), copre l'arcipelago Bismarck (Nuova Guinea) e le Isole Salomone. L'esatta distribuzione di \"A. perforatus\" \u00e8 tuttora sconosciuta, in quanto la specie \u00e8 nota solo per conchiglie spiaggiate dall'isola di Bali (Indonesia). Sembrerebbe comunque essere assente dalla Nuova Guinea, poich\u00e9 non vi sono segnalazioni documentate in proposito. Le due specie sarebbero quindi separate geograficamente."}
{"id": "2075072", "revid": "125661300", "url": "https://it.wikipedia.org/wiki?curid=2075072", "title": "Monastero di San Pietro in Lamosa", "text": "Il monastero di San Pietro in Lamosa si trova presso Provaglio d'Iseo in provincia di Brescia e si erge sopra le torbiere del Sebino, dalle quali deriva il proprio nome.\nPrima del 1083, per centinaia d'anni, questo luogo fu probabilmente visto e vissuto dall'uomo come sacro, per via della sua posizione e delle sue caratteristiche geografiche, e fu sede di culti prima pagani e poi cristiani. Qualche decennio prima del 1083 sull'area del monastero fu eretta una chiesetta privata della famiglia feudale de Ticengo.\nDal 1083 al 1535, la chiesetta, donata ai monaci cluniacensi dell'abbazia di Cluny, si trasform\u00f2 in monastero che svolse importanti funzioni religiose, economiche, socio-assistenziali e culturali.\nDal 1535 al 1783, il monastero fu acquisito dai canonici regolari di san Salvatore di Brescia, che pensarono di costruire la cappelladi fronte all'entrata. Il prestigio acquisito precedentemente ed il carattere 'romano' dei nuovi gestori favorirono la sua elezione a chiesa parrocchiale di Provaglio.\nDal 1783 ad oggi, il monastero \u00e8 stato quasi ininterrottamente propriet\u00e0 privata della famiglia Bergomi (poi divenuta Bonini-Bergomi); ora un'importante porzione \u00e8 della famiglia Valgoglio-Beretta. Per questo motivo, la sua chiesa ha via via perso il ruolo di Parrocchiale ed ha assunto quello di chiesa privata, mentre gli altri ambienti sono stati ampliati e ristrutturati a fini residenziali. Nel 1983 i proprietari della chiesa l'hanno donata alla parrocchia di Provaglio mentre, negli ultimi anni, i locali dell'antica Disciplina ed alcuni piccoli spazi Tutto il resto del complesso \u00e8 propriet\u00e0 privata dei Sigg Valgoglio,\nBeretta,Corvetti, a tutt\u2019oggi il 11/2/2022. \nPunto \u2026nonostante qualcuno scriva anche su questo sito o sulla stampa e sul web notizie false per cercare di confondere la verit\u00e0 perch\u00e9 non vuole accettare :\nla Proprieta' Privata del Monastero San Pietro in Lamosa nonostante la vendita e donazione operata \nPunto 11/2/22\nStoria.\n\u00c8 possibile suddividere la storia del monastero in quattro periodi:\nIl periodo precedente al 1083.\nLa storia antecedente alla fondazione del monastero \u00e8 a oggi non inquadrabile, per via dell\u2019assenza di documenti. Tuttavia, sono state formulate delle ipotesi sulla presenza di uno spazio preesistente adibito al culto, per via della posizione sopraelevata del complesso. \nGabriele Rosa teorizza a proposito un passato pagano legato alla pratica devozionale del dio Mitra, \u201cdivinit\u00e0 orientale identificabile col Sole\u201d, a seguito del ritrovamento di un \u201cbassorilievo incastrato nel muro della loggia della casa Bergomi annessa alla chiesa\u201d, datato tra il II e il III secolo d.C. Questa ipotesi \u00e8 stata successivamente confutata, visto che nella figura del giovane, in atteggiamento pensoso, con gambe incrociate e berretto frigio, \u00e8 stata riconosciuta la rappresentazione di Attis. Il culto di questa divinit\u00e0, che si basa su un ciclo morte-rinascita afferente al mondo naturale, si \u00e8 ampiamente diffuso in Pianura Padana, come dimostrato da altri ritrovamenti.\nLe prime informazioni disponibili sul complesso monastico riguardano la fondazione della chiesa privata, avvenuta intorno alla met\u00e0 dell\u2019XI secolo, per volont\u00e0 della famiglia Ticengo. Le ragioni dell\u2019edificazione sono collegate allo status dei committenti e al \u201cbisogno di lasciare un segno tangibile della propria autorit\u00e0 nel feudo lontano, oltre che possibilit\u00e0 e, nello stesso tempo, necessit\u00e0 di maggior prestigio, e di pi\u00f9 ampie disponibilit\u00e0 economiche\u201d.\nDal 1083 al 1535.\nLa donazione della chiesa privata all\u2019ordine cluniacense avviene nel 1083, a opera di Ambrogio e Oprando de Ticengo. Di origine bergamasca, questa famiglia aveva intrattenuto rapporti con alcune importanti famiglie del territorio, come i Martinengo e i Gisalbertingi, prima di concentrare le proprie attenzioni nel cremonese. \u00a0Le ragioni che spingono questi feudatari a cedere la loro chiesa privata sono verosimilmente molteplici. Alle motivazioni di carattere spirituale, relative alla salvezza dell\u2019anima, \u00e8 possibile che se ne accostino altre di ordine politico-economico. Infatti, in molti casi la donazione era fittizia, visto che nell\u2019atto pratico questa comportava un pagamento in denaro.\nQuesta transazione si colloca in un momento storico di particolare espansione dell\u2019ordine cluniacense, che registra un aumento sostanziale delle proprie fondazioni in Lombardia. Questa crescita \u00e8 connessa all\u2019importanza della posizione assunta dai monaci al tempo della cosiddetta lotta per le investiture.\nLo status di priorato autonomo di San Pietro in Lamosa \u2013 con le dipendenze delle chiese di Trigolo e Alfianello - \u00e8 confermato dalla bolla con la quale nel 1095 Urbano II inquadra la situazione dei monasteri cluniacensi. Oltre a quelle precedentemente citate, il cenobio provagliese vanta per un certo periodo altre due obbedienze, successivamente acquisite dalla Sede Apostolica, mediante transazioni economiche collocabili nel progetto di rafforzamento delle strutture diocesane e plebane. Nel 1144 infatti, il monastero cede, nell\u2019ambito di un accordo stipulato tra l\u2019abate Ponzio e i preti della pieve di Sant\u2019Andrea di Iseo, la chiesa di S. Gervasio in Clusane, in cambio di un pagamento annuale destinato a Cluny. Questo sistema ingegnoso permetteva ai cluniacensi di mantenere un controllo indiretto sui beni di sua propriet\u00e0, consentendo al contempo alla Chiesa e al vescovo di riacquistarne i diritti. Analoga nelle modalit\u00e0 \u00e8 la cessione della cappella di S. Maria di Pievedizio, concessa alla pieve di Azzano nel 1154. L\u2019accordo \u00e8 stipulato da Pietro il Venerabile e dai chierici della circoscrizione pievana, in virt\u00f9 del pagamento di cinque soldi. L\u2019intesa \u00e8 messa in discussione negli anni seguenti dalle richieste economiche reiterate dell\u2019abbazia madre di Cluny e quindi del priorato provagliese, motivo per cui nel 1161 interviene il pontefice Alessandro III, che libera la cappella dall\u2019importo finanziario indebitamente richiesto. La decisione viene poi ratificata nel 1177. Questa sequela di eventi \u00e8 spiegabile nell\u2019attrito creatosi tra il pontefice e l\u2019abate di Cluny Ugo III, sostenitore dell\u2019antipapa Vittore IV e del Barbarossa, da anni impegnato in una dura lotta coi comuni lombardi.\nLe notizie riguardanti San Pietro in Lamosa nel XIII secolo provengono dai resoconti riguardanti la partecipazione al capitolo generale e dalle visite ai monasteri collegati all\u2019abbazia madre. Da questi atti emerge come \u00e8 organizzata la comunit\u00e0 monastica provagliese e quali compiti \u00e8 incaricata a svolgere. Il personale consta normalmente di tre monaci, aiutati da servi o conversi, e da un \u201cprete commensale\u201d, a cui \u00e8 adibita la cura d\u2019anime. Le funzioni fondamentali richieste sono quelle dell\u2019ufficio divino, dell\u2019ospitalit\u00e0 e dell\u2019elemosina.\nIl primo capitolo generale che offre notizie su Provaglio \u00e8 datato 1261, e testimonia la difficile situazione economica e l\u2019abuso dei poteri da parte del priore Giovanni. La situazione viene risollevata dall\u2019arrivo di un nuovo curato nove anni dopo, che garantisce una riduzione dei debiti e un\u2019adeguata condotta monastica. Negli anni successivi l\u2019operato del monastero risulta indebolito dai costanti conflitti che la guerra tra guelfi e ghibellini alimenta nel bresciano, dopo la calata di Carlo d\u2019Angi\u00f2. Queste tensioni impediscono la partecipazione al capitolo generale da parte dei priori di questa zona, oltre a scoraggiare le consuetudinarie visite da parte dei delegati di Cluny. In questo contesto storico movimentato il primo resoconto disponibile per il monastero di Provaglio \u00e8 quello datato 1306, nel quale si menziona un debito di 40 lire imperiali non ancora soddisfatto da parte di tal Giacomo Della Torre. Oltre alla grave situazione finanziaria, questo priore viene segnalato per aver disatteso i suoi compiti essenziali ed essersi fatto sottrarre oggetti indispensabili per la celebrazione liturgica. Queste trascuratezze sfociano due anni dopo nel grave episodio delle minacce a lui avanzate da un monaco armato. Negli anni successivi il priorato versa ancora in condizioni precarie, anche per via delle guerre in corso. Per questo motivo cessano le visite da parte dei delegati cluniacensi, e persino i monaci locali sono costretti a mettersi in salvo in rifugi pi\u00f9 sicuri. Dopo la visita del 1331, dove viene attestato lo stato disastroso in cui versa il monastero, viene assegnato al camerario l\u2019ordine di risolverne i problemi. Questo risultato viene raggiunto nel 1342, quando la situazione economica viene completamente ristabilita. Nel ventennio seguente i resoconti si concentrano unicamente sulle condizioni in cui versa l\u2019economia del cenobio, fino a che, nel 1366, viene lodata l\u2019amministrazione complessiva di don Riccardo. Questi atti terminano nel 1378 con la presa di coscienza del pessimo stato dei locali del monastero, a cui per\u00f2 fa da contraltare la capacit\u00e0 del priore, rimasto solo, di svolgere tutti le mansioni richieste in modo competente.\nI documenti relativi al cenobio di Provaglio d\u2019Iseo nel XV secolo introducono un nuovo interlocutore con il quale il monastero si trova a dover intrattenere rapporti, ovvero la signoria di Venezia. Infatti, il doge conferma le esenzioni elargite al comune provagliese, tramite una lettera datata 16 settembre 1454, per via del sostegno da esso dimostrato alla causa veneziana negli anni della lotta contro i Visconti e, successivamente, gli Sforza. Nella seconda met\u00e0 del secolo Paolo II stabilisce il ritorno di tutti i priorati alla dipendenza della Sede Apostolica, attraverso la commenda. Sono proprio questi due elementi \u2013 il rapporto con Venezia e l\u2019istituzione della commenda- a costituire i temi principali della lettera ducale del doge Pietro Mocenico al podest\u00e0 Luce Navacerio e al capitano Luce Mauro, del 14 febbraio 1474. Nella missiva il massimo esponente di Venezia manifesta la sua solidariet\u00e0 agli abitanti provagliesi, che lamentavano l\u2019usurpazione del priorato effettuata da Nicola Franco. Allo stesso tempo esprimevano il loro disagio verso la nomina di un commendatario, che li avrebbe privati del monaco operante a quel tempo. Una lettera del 1476, inviata dal vicario del vescovo di Brescia, informa sull\u2019avvenuta istituzione della vicaria perpetua nel monastero provagliese, affidata al prete Battista de Portinalis.\nUna fotografia della situazione economica del cenobio \u00e8 contenuta in un documento datato 1489, che offre una panoramica completa di tutti i beni ad esso appartenenti.\nDal 1535 al 1783.\nIl 1535 \u00e8 un anno cruciale per la storia del monastero di San Pietro in Lamosa, visto che vengono poste le basi per il cambio di gestione dell\u2019intero complesso, che passa dalla dipendenza dell\u2019abbazia di Cluny alla congregazione dei Canonici regolari di S. Salvatore. Il trasferimento avviene con il consenso di Paolo III, il quale cede il priorato di Provaglio d\u2019Iseo prima a Sebastiano Bonfigli Graziani, che lo rifiuta, poi ad Alessandro Cesarini. Intervengono per\u00f2 i Canonici regolari, che richiedono a loro volta l\u2019unione del cenobio provagliese al monastero dedicato a S. Giovanni Evangelista. L\u2019avvenuta decisione, a favore della comunit\u00e0 religiosa di stanza a Brescia, viene ratificata nell\u2019aprile 1536. Il 17 aprile 1547 Paolo III emette una bolla nella quale viene sollevata la questione relativa alla cura d\u2019anime del monastero. Infatti, dopo la rinuncia del vicario provagliese, questa essenziale funzione religiosa resta senza qualcuno che possa svolgerla competentemente. La situazione, complicata anche da istanze relative all\u2019estimo dei beni collegati a San Pietro in Lamosa, viene sbrogliata dalla richiesta dei Canonici regolari di assumersi questa responsabilit\u00e0, di cui avevano facolt\u00e0, e \u201ctutti i redditi del priorato\u201d.\nLa trasformazione in una chiesa parrocchiale, ormai completamente inserita nell\u2019apparato ecclesiastico diocesano di Brescia, \u00e8 avvenuta in conformit\u00e0 con la direzione intrapresa dalla Sede Apostolica nel concilio di Trento. Nonostante le resistenze opposte nel 1560 dai nuovi gestori alle visite pastorali del vescovo, sono proprio i verbali i documenti necessari a comprendere lo sviluppo storico di questo periodo. La prima visita segnalata, a opera di Domenico Bollani, \u00e8 quella del 6 ottobre 1567, dalla quale viene estratto il quadro generale delle condizioni in cui versa la parrocchia. A questa ispezione ne seguono molte altre. Tra queste spicca per importanza la visita apostolica del 7 marzo 1580, nella quale Ottaviano Abbiati de Foreriis si presenta nelle veci di Carlo Borromeo, inviato da papa Gregorio XIII in alcune diocesi lombarde per valutarne la situazione in maniera dettagliata e definirne le strategie per sistemarne gli aspetti problematici.\nI verbali in questione permettono di cogliere diverse novit\u00e0 connesse alla nuova veste parrocchiale del monastero provagliese. Al curato spettano compiti nuovi, come la pianificazione dell\u2019insegnamento religioso e la tenuta dei registri dell\u2019anagrafe parrocchiale. Oltre a questi aspetti, \u00e8 significativo notare la presenza di confraternite, tra cui quella dei Disciplini e quella del Santissimo Sacramento, ognuna dotata di propri spazi e altari.\nDal 1783 a oggi.\nNella seconda met\u00e0 del Settecento l\u2019ente raggiunge il culmine del suo declino, che coincide con la decisione presa dalla Serenissima di sopprimere i conventi con meno di dodici religiosi, con lo scopo di incamerarne i beni. Infatti, il monastero viene ceduto il 28 settembre 1786 a don Gio Battista Agosti, al prezzo di 17000 ducati. Dopo la sua morte, la tutrice dell\u2019eredit\u00e0 cede l\u2019intera propriet\u00e0 alla famiglia Bergomi, detentrice del titolo nobiliare di margravio e governatrice del ducato di Mantova per conto dell\u2019Austria. Questa cessione, che di fatto tramuta il cenobio in un complesso privato, scatena le reazioni della popolazione provagliese, che progetta l\u2019edificazione di una nuova chiesa parrocchiale in centro al paese. L\u2019opera, iniziata nel 1792, viene terminata nel 1816. Sebbene per dieci anni ancora San Pietro in Lamosa eserciti funzioni ecclesiastiche di un certo rilievo, dopo il 1827 il complesso si avvia a diventare una residenza privata a tutti gli effetti, come dimostrano certe aggiunte operate a met\u00e0 dell\u2019Ottocento.\nEvoluzione architettonica.\nLa struttura attuale della chiesa di S. Pietro in Lamosa \u00e8 il risultato si diversi mutamenti avvenuti lungo un arco cronologico molto dilatato. Per stabilire con certezza quale fosse la sua forma originale \u00e8 stato necessario attendere il 1988, anno in cui uno scavo archeologico \u00e8 riuscito a chiarire i dubbi accumulatesi negli anni.\nLa chiesa primitiva era suddivisa in tre navate, ognuna delle quali terminava in un\u2019abside semicircolare. Dalle dimensioni rilevate \u2013 la navata centrale era larga 5 metri, mentre quelle laterali erano lunghe 8 metri - si nota come essa fosse pi\u00f9 corta e stretta dell\u2019attuale, dalla quale differiva anche per la presenza di un corpo quadrangolare antistante alla facciata, nel quale pu\u00f2 essere riconosciuto un atrio o un nartece. Dagli studi concentrati sulla muratura tutt\u2019oggi presente, \u00e8 possibile notare una netta somiglianza tra quelle dell\u2019absidiola laterale e quella del campanile. Questa conformit\u00e0 smentisce l\u2019ipotesi dello storico dell\u2019arte Arthur Kingsley Porter, che datava il campanile intorno al 1130.\nInteressante \u00e8 anche il ritrovamento di un affresco duecentesco, dalle dimensioni considerevoli, originalmente dipinto all\u2019esterno della chiesa, rappresentante S. Cristoforo che porta il Bambino. Quest\u2019opera era stata ideata per essere visibile ai viandanti che transitavano dalla via sottostante il monastero.\nPer via di problemi di spazio, dovuto all\u2019ampliarsi della comunit\u00e0 dei fedeli di Provaglio, la struttura primigenia viene modificata in un periodo compreso tra la fine del XII secolo e l\u2019inizio del XIII. Infatti, vengono aggiunte due cappelle laterali, sul fianco settentrionale. Secondo altre ipotesi le due cappelle erano riunite in un unico locale rettangolare, al quale viene attribuito il ruolo di oratorio dedicato alla Vergine, poich\u00e9 questo genere di spazio era sempre presente nei luoghi di culto dell\u2019ordine cluniacense.\nQuesto impianto si mantiene tale fino al XIV-XV secolo, quando esso viene ristrutturato anche su influenza degli ordini mendicanti \u2013 in particolare, nella pieve di Iseo, dei frati minori. Alla costruzione di un\u2019ulteriore cappella laterale, commissionata dalla famiglia Capitani, si aggiunge l\u2019abbattimento della struttura tripartita delle navate, per far posto ad un\u2019unica aula suddivisa in quattro campate da archi ogivali.\nAltre modifiche datano ai primi anni del XVI secolo. Tra queste sono degne di nota la costruzione della cappella del Santissimo Sacramento, oltre che l\u2019allungamento e l\u2019innalzamento del presbiterio, e delle absidiole. Una delle due viene per\u00f2 inserita all\u2019interno del muro della sacrestia, divenendo invisibile all\u2019esterno. Degli stessi anni \u00e8 la costruzione della disciplina, i cui lavori terminano nel 1509.\nDi qualche secolo pi\u00f9 tardi \u00e8 invece l\u2019erezione della chiesa cimiteriale. Inizialmente adibita a luogo di sepoltura, dal 1768 vengono ripresi i lavori per trasformarla in una chiesa.\nDecorazione artistica.\nNel corso della sua lunga storia, il monastero di S. Pietro in Lamosa, soprattutto per quanto riguarda la chiesa, \u00e8 stato interessato da un elevato numero di contributi pittorici. Infatti, tra il XIII e il XVI secolo il cenobio ha assistito allo sviluppo di una decorazione eterogenea, nella quale possono essere riscontrate notevoli differenze sia a livello cronologico, sia di qualit\u00e0 generale, sia di influenze derivate da altre realt\u00e0 artistiche e che permeano le opere in esso realizzate.\nAll\u2019influsso di artisti del Quattrocento lombardo, nella sua sfumatura tardogotica, come Bembo, gli Zavattari, Cristoforo Moretti e Michelino da Besozzo, si unisce la ripresa di stilemi tratti dalla coeva pittura veronese e padovana, rappresentata dal Mantegna e da Pisanello, senza dimenticare gli elementi nordici ereditati dalle maestranze trentine e altoatesine di passaggio da quello che di fatto era un importante snodo commerciale lombardo, e i rimandi alla pittura toscana quattrocentesca e a quella bresciana del Cinquecento. Un quadro molto vario nel quale va rimarcata la presenza cospicua di affreschi ex voto, espressione di una cultura popolare molto sentita.\nNel complesso l\u2019iconografia mette in evidenza il ruolo rilevante che il francescanesimo ha svolto in questa zona, come dimostrano le ripetute raffigurazioni dei santi ad esso pi\u00f9 legati. Ad essi si affiancano rappresentazioni legate a Maria e alla storia di Ges\u00f9, senza tralasciare il notevole impatto che l\u2019episodio tragico del Beato Simonino sembra aver riscosso nell\u2019immaginazione popolare. Questo fatto \u00e8 confermato dalla quantit\u00e0 di affreschi a lui dedicati, oltre che dalle punte di crudele realismo con cui viene ritratto.\nLa chiesa.\nPrima cappella.\nIn questa cappella, dedicata a S. Maria, il dipinto centrale rappresenta una Madonna in trono con Bambino e quattro santi. A destra si riconoscono il Beato Simonino e S. Benedetto, a sinistra invece S. Lucia e S. Stefano. L\u2019affresco, commissionato dalla famiglia Lissignoli, \u00e8 datato alla seconda met\u00e0 del XV secolo. La cappella doveva essere in origine ricoperta da una decorazione a tralci floreali, ancora visibile, di origine duecentesca. Alcuni resti di essa circondano ancora oggi un tondo che raffigura due monaci, identificabili nel santo fondatore dell\u2019ordine benedettino e con il riformatore della congregazione cluniacense. Nel sottarco ci sono due riquadri: uno con S. Antonio Abate e uno con S. Sebastiano e un Santo Vescovo, quest\u2019ultimo datato 1514. Sul fronte della cappella \u00e8 ancora visibile il resto di un\u2019immagine che pu\u00f2 essere identificata in una santa o in una Vergine Annunciata, che spicca per una nota cromatica molto marcata.\nSeconda cappella.\n\u201cNella Cappella Pellegrini si susseguono almeno tre stratificazioni pittoriche, risalenti la prima al 1456, la seconda e la terza alla seconda met\u00e0 del XV secolo\u201d.\nL\u2019affresco d\u2019altare, datato 1456 per via della dedica che riporta anche la committenza della famiglia Pellegrini, mostra S. Antonio Abate in trono tra S. Benedetto e S. Pietro martire. Ai loro piedi sono inginocchiati due membri della stessa famiglia. Nel registro inferiore sono presenti una Piet\u00e0, che ricorda le Vesperbilder di ascendenza nordica, e una Madonna in trono con Bambino. Quest\u2019ultima pu\u00f2 essere ricondotta alla maestranza del Bembo. Sempre appartenenti alla stessa bottega, e posteriori al 1456, sono i riquadri presenti nell\u2019intradosso, che raffigurano S. Pietro Apostolo, S. Agata, S. Pietro martire e una Madonna in trono con Bambino. Sul fronte della cappella \u00e8 presente un\u2019Annunciazione, databile 1458, che si rif\u00e0 alla classica impostazione quattrocentesca, impreziosita dalla contrapposizione tra l\u2019Imago Pietatis in basso e il Padre Eterno in gloria tra i beati in alto.\nTerza cappella.\nQuesta cappella, la cui decorazione \u00e8 stata commissionata da Raffaele Capitani di Scalve per la propria sepoltura, \u00e8 contraddistinta da una Crocifissione tra i santi Bernardino da Siena e Nicola da Tolentino. Dall\u2019analisi di questo dipinto si \u00e8 potuto riconoscere lo scudo simbolo della famiglia del mecenate, oltre che l\u2019influenza delle incisioni di Schongauer e di Durer.\nQuarta cappella.\nLa cappella del Santissimo Sacramento esibisce temi e modalit\u00e0 artistiche dai tratti cinquecenteschi. Infatti, la decorazione \u00e8 affidata a Paolo da Caylina il Giovane, i cui esiti rimandano all\u2019atmosfera bresciana del Foppa e del Romanino. Il pittore alterna le figure degli Evangelisti e dei Dottori della Chiesa occidentale in una volta celeste suddivisa in otto spicchi. Nelle lunette sottostanti sono raffigurati busti di Profeti e di Sibille. Il ciclo pittorico \u00e8 iniziato in un periodo tra il 1525 e il 1536, per poi essere concluso prima del 1555.\nI Pilastri della parete sinistra.\nGli affreschi che adornano la parete sinistra della navata sono accomunabili per via di una datazione ravvicinata, tutta concentrata negli ultimi anni del XV secolo, e per un\u2019uniformit\u00e0 di esecuzione che rende suggeribile l\u2019ipotesi della realizzazione a opera della stessa maestranza. I soggetti prescelti sono, partendo dal primo pilastro vicino all\u2019abside, S. Rocco, S. Lucia, S. Sebastiano, un santo cavaliere datato 1493, una Madonna in trono con Bambino e un\u2019altra immagine di S. Rocco.\nParete di controfacciata.\nIl ciclo pittorico presente su questa parete, difficilmente leggibile a causa del cattivo stato di conservazione, \u00e8 suddivisibile sul lato sinistro in due registri sovrapposti. Quello inferiore esibisce L\u2019immagine del Beato Simonino, mentre in quello superiore compaiono tre dipinti diversi, tutti databili 1497. Si riconoscono una Nativit\u00e0, nella quale spicca uno sfondo costituito da una citt\u00e0 fortificata e una formazione rocciosa, una S. Lucia e una Madonna con Bambino, dietro la quale c\u2019\u00e8 una scritta che comunica l\u2019anno di esecuzione e il committente, ossia Gaspare de Bini di Provaglio. Sul lato destro, nell\u2019intradosso di una nicchia, sono presenti i dipinti di una Madonna con Bambino e un Beato Simonino dai tratti crudi e realistici, entrambi databili 1518.\nParete destra della navata.\nNella parete destra della navata si susseguono diversi affreschi, inframezzati dai pilastri delle campate, anch\u2019essi adornati da pitture di varia provenienza. Nella prima campata l\u2019affresco centrale \u00e8 suddiviso in tre parti. La prima, nella quale sono riconoscibili la Madonna, un papa, un vescovo e dei nobili nell\u2019atto di lavorare la terra, crea alcuni problemi nel riconoscimento del tema principale. Infatti, questo potrebbe essere riferibile o ad un episodio di cronaca popolare, o essere pi\u00f9 semplicemente un omaggio alla Vergine. Dalla parte opposta \u00e8 presente il matrimonio mistico di S. Caterina tra angeli musicanti, con una Vergine in trono. Al di sopra c\u2019\u00e8 invece la parte rimanente di uno Sposalizio della Vergine. Ai lati della seconda campata, la cui decorazione \u00e8 andata persa per l\u2019inserimento di un organo in legno risalente al Seicento, si trovano sui pilastri le figure di S. Pietro martire, nell\u2019estradosso, e di S. Bernardino da Siena, nell\u2019intradosso. Nella colonna seguente si trovano i dipinti di una Madonna con Bambino, commissionata da Comino Lissignolis, e un S. Sigismondo. Nella terza campata \u00e8 possibile osservare un\u2019eterogenea stratificazione di affreschi, tutti dagli stili differenti e disposti su due registri. L\u2019immagine pi\u00f9 antica \u00e8 quella di una Madonna con Bambino con sullo sfondo un drappeggio rosso, riconducibile al XIII secolo. Vicino ad essa si trova una raffigurazione incompleta di una Madonna in trono. Segue infine un\u2019Annunciazione influenzata da suggestioni artistiche veronesi. Nello strato inferiore una sequela di santi \u00e8 disposta su tre riquadri. Nel primo ci sono un santo non riconosciuto e S. Bernardino da Siena, nel secondo S. Vincenzo Ferreri e nel terzo S. Monica. Sull\u2019ultimo pilastro sono invece ravvisabili S. Antonio Abate e S. Francesco, datati 1495, e un santo cavaliere, presente nell\u2019estradosso e probabilmente commissionato nel 1493 ad un pittore autoctono.\nPresbiterio.\nLe pareti del presbiterio ospitano un ciclo pittorico che riguarda gli Apostoli, e che non \u00e8 stato portato a termine. Infatti, parte dello stesso \u00e8 affrescata, mentre il resto rimane in forma di sinopia.\nFascia decorativa sommitale.\nUna fascia ornamentale intervallata da busti di apostoli e santi francescani cinge la zona superiore della chiesa. Nella zona dell\u2019arco trionfale si trova il tondo contenente Pietro, il protettore dell\u2019edificio. Questo tipo di decorazione rispecchia gli stilemi rinascimentali tipici del Quattrocento.\nPale d\u2019altare.\nNella chiesa sono situate quattro pale d\u2019altare, aggiunte nel periodo di gestione del monastero a opera dei Canonici regolari di S. Salvatore.\nLa tela del Ringraziamento alla Madonna del Rosario per la vittoria della Cristianit\u00e0 contro i Turchi a Lepanto, situata nella cappella del Santissimo Sacramento, \u00e8 stata attribuita a Francesco Giugno. La seconda, ovvero Il Padreterno con S. Andrea, S. Carlo Borromeo, S. Agostino, S. Orsola e S. Antonio Abate, \u00e8 probabilmente stata dipinta da Antonio Gandino. Nel presbiterio si trova invece il quadro della Madonna col Bambino e i Santi Pietro e Paolo. In questo caso un\u2019ipotesi la considera opera di Domenico Carpinoni. L\u2019ultima tela, mai restaurata, raffigura un Crocifisso con la Madonna, Maria Maddalena, S. Giovanni e le anime salvate dal Purgatorio. Inseribile temporalmente nel periodo storico compreso tra Barocchetto e Neoclassicismo, la pala pu\u00f2 essere attribuita a Sante Cattaneo.\nOrgano.\nTra le preziose opere d'arte si pu\u00f2 annoverare anche la magnifica cassa barocca attualmente contenente un organo a canne costruito da Daniele Giani nel 2015 riutilizzando la parte antica (di fattura Antegnati) del precedente, costruito nel XX secolo dalla ditta Borghi.\nLa Disciplina.\nIl locale in cui si \u00e8 stabilita la confraternita dei Disciplini \u00e8 stato eretto nella seconda met\u00e0 del Quattrocento, visto che nei primi anni del Cinquecento ne era gi\u00e0 stata completata la decorazione. Questa associazione \u00e8 devota all\u2019immagine di Maria Maddalena, di cui riflette la volont\u00e0 di seguire Ges\u00f9, seppur gravata da un passato peccaminoso. Anche la decorazione artistica presente in questi locali \u00e8 definita da queste prerogative. Infatti, \u201cil ciclo di affreschi della Disciplina provagliese \u00e8 la manifestazione evidente di quel tipo di spiritualit\u00e0 che era gi\u00e0 presente nel movimento originario dei Disciplini e che pi\u00f9 tardi gli Osservanti valorizzarono: spiritualit\u00e0 che ha nella passione e morte di Ges\u00f9 (e nella necessit\u00e0 di espiazione del peccato) il fondamentale principio ispiratore\u201d.\nLe varie sequenze della storia cristologica sono dipinte su due registri, che si ritrovano su ognuna della quattro pareti della Disciplina, sebbene diverse parti siano in un pessimo stato di conservazione. Infatti, alcuni affreschi sono stati abbandonati allo stato di sinopia, anche se ulteriori ipotesi presumono che questi disegni non siano schizzi preparatori, ma opere completate senza colori, il cui costo non era sempre sostenibile.\nDi seguito le immagini riconoscibili presenti nelle varie pareti:\nLa Fondazione Culturale.\nLa Fondazione culturale San Pietro il Lamosa Onlus, sorta per iniziativa del Comune di Provaglio d'Iseo ma soggetto autonomo a tutti gli effetti, ha lo scopo di valorizzare l'omonimo monastero medievale di San Pietro il Lamosa, sito nel citato comune di Provaglio d'Iseo, nel quadro di una valorizzazione dell'intero territorio della Franciacorta e del Sebino, secondo un'ottica di sviluppo sostenibile."}
{"id": "2075075", "revid": "729019", "url": "https://it.wikipedia.org/wiki?curid=2075075", "title": "Strada statale 8 bis Via Ostiense", "text": "La ex strada statale 8 bis Via Ostiense (SS 8 bis), ora strada provinciale 8 bis Via Ostiense, \u00e8 una strada provinciale italiana del Lazio.\n\u00c8 stata classificata come strada statale 8 (SS 8) fino al declassamento della Autostrada Roma-Lido avvenuto negli anni sessanta, che a sua volta ha assunto la denominazione di SS 8."}
{"id": "2075077", "revid": "729019", "url": "https://it.wikipedia.org/wiki?curid=2075077", "title": "Strada statale 318 di Valfabbrica", "text": "La strada statale 318 di Valfabbrica (SS 318), gi\u00e0 in parte \"nuova strada ANAS 22 di Pianello (NSA 22)\" \u00e8 una strada statale italiana che implementa il collegamento Perugia-Ancona.\nInteramente in territorio umbro, inizia dallo svincolo Valfabbrica-Ancona della SS 3 bis (meglio conosciuta come E45), e termina a Fossato di Vico, dove confluisce sulla SS 76 della Val d'Esino.\nIl 28 luglio 2016 \u00e8 stato inaugurato il tratto a doppia carreggiata con due corsie per senso di marcia Pianello-Casacastalda.\nFa parte del cosiddetto \"Quadrilatero Marche-Umbria\" che coinvolge anche la ss 77 della Val di Chienti, che collega Foligno (PG) a Civitanova Marche (MC).\nPercorso.\nLa strada ha origine dalla strada statale 3 bis (E45) dallo svincolo Valfabbrica-Ancona e si presenta a carreggiata doppia, con due corsie per senso di marcia.\nLa strada termina senza soluzione di continuit\u00e0 confluendo nella strada statale 76 della Val d'Esino in corrispondenza dello svincolo di Fossato di Vico dove incrocia la strada statale 3 Via Flaminia.\nL'attuale tracciato \u00e8 in parte risultato dell'opera di riammodernamento dell'arteria, considerata cruciale nei collegamenti est-ovest della penisola, nella fattispecie per quanto riguarda il corridoio Perugia-Ancona.\nCon il D.P.C.M. del 23 novembre 2004, divenuto esecutivo il 4 settembre 2006, il tracciato della statale \u00e8 stato modificato come segue:\nIl 3 aprile 2009 \u00e8 stato aperto al traffico un tratto in variante da Branca all'innesto con la strada statale 3 Via Flaminia e la strada statale 76 della Val d'Esino che ha portato la lunghezza complessiva dell'arteria agli attuali 42,170\u00a0km; il tratto di strada da Branca a Fossato di Vico torna ad essere classificato quale strada statale 219 di Gubbio e Pian d'Assino, rimanendo per\u00f2 di pertinenza ANAS.\nIl 28 luglio 2016 \u00e8 stato inaugurato il tratto a doppia carreggiata con due corsie per senso di marcia tra lo svincolo di Pianello (con entrata in direzione Perugia, ed uscita in direzione Ancona) e lo svincolo di Casacastalda (con entrata ed uscita, sia in direzione Perugia, che in direzione Ancona).\nIl lotto Pianello-Valfabbrica (8,5\u00a0km) \u00e8 stato realizzato dalla controllata Quadrilatero, mentre il tratto Valfabbrica-Casacastalda (6,8\u00a0km) \u00e8 stato realizzato direttamente da Anas.\nIn questo tratto, tra il km 11 ed il km 14, sono state realizzate 2 gallerie, attualmente \"a canna unica\", ovvero a carreggiata singola, con una sola corsia per senso di marcia.\nTra i due trafori, denominati \"Galleria Picchiarella\" (900 m ) e \"Galleria Casa Castalda\" (1498 m), in corrispondenza del viadotto \"Calvario\" (61 m) presso l'abitato di Casacastalda \u00e8 prevista l'attivazione di un ulteriore svincolo, la cui rampa di uscita, in direzione Ancona, risulta gi\u00e0 parzialmente costruita.\nStrada statale 318 dir di Valfabbrica.\nLa strada statale 318 dir di Valfabbrica (SS 318), gi\u00e0 nota come \"nuova strada ANAS 23 di Pianello - diramazione Petrignano (NSA 23)\" e ancor prima come \"strada statale 318 dir per Petrignano d'Assisi (SS 318 dir)\", \u00e8 una strada statale italiana.\nRappresenta una diramazione della SS 318 che nei pressi di Sant'Egidio, frazione di Perugia, si diparte entrando nel territorio d'Assisi e terminando il proprio breve percorso tra le localit\u00e0 di Torchiagina e di Petrignano."}
{"id": "2075079", "revid": "119534097", "url": "https://it.wikipedia.org/wiki?curid=2075079", "title": "Trisol Music Group", "text": "La Trisol Music Group (o pi\u00f9 semplicemente Trisol), \u00e8 un'etichetta discografica tedesca con sede nella citt\u00e0 di Dieburg. La casa e le varie sottoetichette si sono specializzate nella commercializzazione di musica principalmente darkwave, dark folk e death rock, nonostante abbiano ingaggiato talvolta anche artisti black metal, synthpop e dark ambient."}
{"id": "2075080", "revid": "124580901", "url": "https://it.wikipedia.org/wiki?curid=2075080", "title": "Strada statale 685 delle Tre Valli Umbre", "text": "La strada statale 685 delle Tre Valli Umbre (SS 685), gi\u00e0 \"nuova strada ANAS 27 delle Tre Valli Umbre (NSA 27)\" e \"nuova strada ANAS 27 bis delle Tre Valli Umbre (NSA 27 bis)\", \u00e8 una strada statale umbra e marchigiana.\nStoria.\nConcezione del progetto.\nL'opera viene concepita negli anni settanta come arteria trasversale della bassa Umbria: mettendo in comunicazione la Val Tiberina, Valnerina e la provincia di Ascoli Piceno, passando per la Valle Umbra in corrispondenza di Spoleto, si realizza un corridoio viario nell'Italia centrale tra i mari Adriatico e Tirreno (San Benedetto del Tronto - Civitavecchia) e si toglie dall'isolamento montano la Valnerina, la zona di Norcia e di Arquata del Tronto.\nIl progetto, previsto a carreggiata singola a due corsie, si caratterizza per la presenza di tre lunghe gallerie:\nPercorso.\nAl momento della sua istituzione, la strada statale risultava composta dai seguenti tronconi\nLa strada era quindi composta da due tronconi, il primo di 62,500\u00a0km dalla strada statale 4 Via Salaria alla strada statale 3 Via Flaminia, ed un secondo tra la SC San Sabino e la ex strada statale 418 Spoletina di 7,000\u00a0km; il 4 dicembre 2012 \u00e8 stato inaugurato il tratto che congiunge i due tronconi, di circa 3,8\u00a0km, completando di fatto l'itinerario tra Arquata del Tronto e San Giovanni di Baiano.\nLa classificazione attuale \u00e8 avvenuta coi decreti del presidente del Consiglio dei ministri del 23 novembre 2004, mentre l'itinerario attuale risulta essere: \"Innesto con la S.S. n. 4 presso Arquata del Tronto - Norcia - Serravalle - Triponzo - S. Anatolia di Narco - Svincolo di Eggi - Svincolo San Sabino presso Spoleto - Innesto con la S.S. n. 418 presso S. Giovanni Baiano\".\nCaratteristiche viarie, traffico e sicurezza.\nL'asse viario, ad una corsia per senso di marcia e limite di velocit\u00e0 di 70\u00a0km/h, \u00e8 costituito in massima parte da preesistenti strade provinciali di montagna a traffico locale. L'apertura dei due trafori di valico mette in comunicazione il bacino dei fiumi Sordo-Corno-Nera (PG) col bacino del fiume Tronto (AP) ed il bacino del Nera con la pianura umbra di Spoleto-Foligno-Perugia. Senza pedaggio, costituisce via economicamente preferenziale al trasporto delle merci dagli insediamenti industriali delle Marche inferiori e dell'Abruzzo verso le direttrici di traffico interne da e per la Pianura Padana e Roma. In conseguenza predominano gli autocarri pesanti (categoria N3) da 12 metri di lunghezza e 33,6 tonnellate di peso totale a terra-PTT sul traffico turistico dei week-end e mesi estivi trasformandone la funzione d'uso in camionale. La conformazione dell'asse viario, snodandosi in maggioranza negli stretti fondovalli appenninici e valichi montani, rimane soggetto a numerose variazioni plano-altimetriche, strettoie ed attraversamenti di centri abitati. Gli interventi palliativi a cui sono stati sottoposti i suddetti percorsi hanno beneficiato gli autocarri pesanti a scapito dei pedoni e delle altre categorie di utenti della strada."}
{"id": "2075083", "revid": "287204", "url": "https://it.wikipedia.org/wiki?curid=2075083", "title": "Daudnagar", "text": "Daudnagar \u00e8 una suddivisione dell'India, classificata come \"municipality\", di 37.977 abitanti, situata nel distretto di Aurangabad, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 1' 60 N e 84\u00b0 24' 0 E e ha un'altitudine di 83 .\nSociet\u00e0.\nEvoluzione demografica.\nAl censimento del 2001 la popolazione di Daudnagar assommava a 37.977 persone, delle quali 19.881 maschi e 18.096 femmine. I bambini di et\u00e0 inferiore o uguale ai sei anni assommavano a 6.828, dei quali 3.641 maschi e 3.187 femmine. Infine, coloro che erano in grado di saper almeno leggere e scrivere erano 20.773, dei quali 12.474 maschi e 8.299 femmine."}
{"id": "2075084", "revid": "439724", "url": "https://it.wikipedia.org/wiki?curid=2075084", "title": "Bring on the Night", "text": "Bring on the Night \u00e8 un doppio album dal vivo del cantante britannico Sting, pubblicato nel giugno del 1986. \u00c8 stato registrato nel corso di alcuni spettacoli tenuti dal vivo tra il 1985 e il 1986, durante il tour promozionale del primo album solista di Sting, \"The Dream of the Blue Turtles\". Il titolo \u00e8 preso da una canzone omonima contenuta nell'album \"Reggatta de Blanc\" dei Police del 1979. \nL'album contiene materiale proveniente sia da \"The Dream of the Blue Turtles\", che repertorio derivante dal periodo in cui Sting militava nei Police, a volte mischiati in medley. Questo disco accentua la svolta jazzistica di Sting, con svariate improvvisazioni disseminate nei suoi pezzi. Tra i musicisti che figurano nella band di supporto ci sono Branford Marsalis, Darryl Jones, Kenny Kirkland e Omar Hakim.\nNonostante l'assenza di un singolo di successo, l'album ha raggiunto il 16\u00ba posto della Official Singles Chart nel Regno Unito. \u00c8 stato inoltre premiato ai Grammy Awards del 1988 come \"Miglior interpretazione vocale maschile\".\n\"Bring on the Night\" \u00e8 anche il nome di un documentario del 1985 diretto da Michael Apted che mostra le prime fasi della carriera di Sting come solista.\nTracce.\nTutte le canzoni sono state composte da Sting eccetto dove indicato.\nPremi.\nGrammy Awards"}
{"id": "2075087", "revid": "1833487", "url": "https://it.wikipedia.org/wiki?curid=2075087", "title": "Giancarlo Peris", "text": "Carriera.\nFu scelto nonostante non fosse un atleta gi\u00e0 affermato. Era stato infatti deciso che, come ultimo tedoforo dei Giochi del 1960, sarebbe stato scelto il vincitore dei campionati studenteschi di corsa campestre della provincia di Roma di quello stesso anno, che fu appunto Peris. La ragione di questa scelta era naturalmente simbolica. Peris corse gli ultimi 350 metri del percorso della fiaccola olimpica.\nSuccessivamente svolse la professione di insegnante d'italiano e allenatore.\nTributi di Poste italiane.\nNel 2010 le Poste italiane hanno realizzato un francobollo commemorativo dei Giochi di Roma, riprendendo l'immagine di Peris al momento dell'accensione della fiamma olimpica."}
{"id": "2075089", "revid": "1953061", "url": "https://it.wikipedia.org/wiki?curid=2075089", "title": "Local Government Act 1972", "text": "Il Local Government Act 1972 \u00e8 un atto del parlamento del Regno Unito che riform\u00f2 i governi locali in Inghilterra e Galles a partire dal 1\u00ba aprile 1974, riformando contee e distretti.\nL'atto specific\u00f2 la composizione e i nomi delle contee inglesi e gallesi, cos\u00ec come la composizione dei distretti metropolitani. In Inghilterra furono definite 46 contee e 296 distretti, e in Galles rispettivamente 8 e 37."}
{"id": "2075093", "revid": "76069", "url": "https://it.wikipedia.org/wiki?curid=2075093", "title": "How I Won the War (film)", "text": ""}
{"id": "2075094", "revid": "709565", "url": "https://it.wikipedia.org/wiki?curid=2075094", "title": "A danza con Vanessa", "text": "A danza con Vanessa \u00e8 una serie televisiva a disegni animati composta da tredici episodi dalla durata variabile dai due a quattro minuti. \u00c8 stata trasmessa da Rai 3 all'interno del programma Trebisonda.\nGli episodi hanno pochi dialoghi, diversi monologhi e una voce narrante, che descrive gli avvenimenti con frasi in rima. La serie \u00e8 stata realizzata con la consulenza artistica della danzatrice Liliana Cosi.\nTrama.\nVanessa Papiglioni \u00e8 una bambina di otto anni, molto goffa e impacciata, che ha un sogno: diventare una ballerina di danza classica. Nel corso della serie imparer\u00e0 quest'arte, sotto la guida della maestra Fraulein Fiamma Messerschmitt."}
{"id": "2075095", "revid": "2184720", "url": "https://it.wikipedia.org/wiki?curid=2075095", "title": "Strada statale 96 Barese", "text": "La strada statale 96 Barese \u00e8 una strada statale che attraversa la Basilicata e la Puglia. In Basilicata denominata SP ex SS 96. \nIstituita nel 1928 con il seguente percorso iniziale: \"Innesto con la n. 7 presso Tolve - Irsina - Gravina - Altamura - Modugno - Bari.\"\nPercorso.\nLa SS 96 inizia da uno svincolo della Statale Via Appia in agro di Tolve, in provincia di Potenza in localit\u00e0 Bivio di Tricarico e prosegue fino all'innesto con la SS 96 bis come strada provinciale, attraversando lo stesso Tolve e Irsina.\nDopo aver oltrepassato la statale Bradanica e aver ricevuto il traffico della SS 96 bis,in agro di Gravina in Puglia la strada diventa statale e prosegue aggirando i comuni di Altamura (dal 2019 \u00e8 collegata direttamente a Matera tramite il raccordo per la statale 99), Toritto, Grumo Appula, Binetto, Bitetto, Palo del Colle e Modugno e ricevere il traffico della strada provinciale 231 (ex strada statale 98 Andriese-Coratina). Quindi interseca l'Autostrada A14 e il tratto in gestione ANAS termina con l'innesto con la Tangenziale di Bari.\nLa strada \u00e8 in alcuni tratti a doppia corsia; \u00e8 stato completato l'adeguamento alla sez.III CNR (4 corsie) lungo tutto l'itinerario (Matera)-Altamura-Bari.\nStrada statale 96 bis Barese.\nLa strada statale 96 bis Barese (SS 96 bis) \u00e8 l'alternativa al tratto di SS 96 non in gestione ANAS, dalla quale ultima \u00e8 gestita per tutto il tracciato. Comincia dal comune di Oppido Lucano e si dirama per ben 30\u00a0km, passando attorno ai comuni di Tolve e Irsina, per poi terminare al confine dove ricomincia l'SS 96 in agro di Gravina in Puglia."}
{"id": "2075099", "revid": "767487", "url": "https://it.wikipedia.org/wiki?curid=2075099", "title": "Chris Richard", "text": ""}
{"id": "2075100", "revid": "125146133", "url": "https://it.wikipedia.org/wiki?curid=2075100", "title": "Strada statale 108 Silana di Cariati", "text": "La Strada Statale 108 Silana di Cariati (SS 108), ora strada provinciale 245 (SP 245), \u00e8 una strada statale della Calabria.\nCollega la costa tirrenica partendo da Campora San Giovanni dall'innesto con la strada statale 18 Tirrena Inferiore con l'Autostrada A3 che in quel tratto \u00e8 a 50 chilometri dal mare.\n\u00c8 una tipica strada di collina che si inoltra verso l'interno della Sila calabrese toccando i centri di Aiello Calabro e Grimaldi e termina nell'innesto con la SS 19 delle Calabrie presso Piano Lago nel comune di Mangone, nelle vicinanze dello svincolo di Rogliano dell'Autostrada A3.\nLa gestione della strada \u00e8 passata dall'ANAS alla Provincia di Cosenza, cos\u00ec come \u00e8 accaduto per la diramazione SS 108 ter, che da San Giovanni in Fiore raggiunge Cariati sulla costa ionica, completando in origine il percorso di attraversamento della regione da un mare all'altro.\nLa diramazione SS 108 bis \u00e8 ancora gestita dall'ANAS e collega la localit\u00e0 Coraci nel comune di Colosimi con il bivio Garga, vicino a San Giovanni in Fiore."}
{"id": "2075103", "revid": "729019", "url": "https://it.wikipedia.org/wiki?curid=2075103", "title": "Strada statale 122 Agrigentina", "text": "La strada statale 122 Agrigentina (SS 122), \u00e8 una strada statale italiana, che ha inizio ad Agrigento e termina al bivio Benesiti, nelle campagne di Enna. Essa si snoda attraverso le province di Agrigento e Caltanissetta, lambendo, nel suo tratto finale, anche la provincia di Enna. Lungo il suo percorso attraversa i comuni di Agrigento, Favara, Castrofilippo, Canicatt\u00ec, Serradifalco, San Cataldo e Caltanissetta.\nNel corso degli anni la sua importanza di collegamento tra Agrigento e Caltanissetta \u00e8 stata notevolmente ridimensionata dalla realizzazione, negli anni settanta, della strada statale 640 di Porto Empedocle (oggi detta \"Strada degli Scrittori\"), strada a scorrimento veloce che consent\u00ec tempi di percorrenza tra i due capoluoghi molto pi\u00f9 brevi.\nTuttavia la strada esercita ancora un ruolo importante di collegamento tra citt\u00e0 vicine e di alternativa alla SS 640 per il transito di mezzi agricoli lenti e pesanti, molto presenti nella Sicilia centromeridionale.\nPercorso.\nLa strada ha origine a nord di Agrigento (localit\u00e0 Quadrivio Spinasanta), dall'innesto senza soluzione di continuit\u00e0 con la strada statale 118 Corleonese Agrigentina, nell'intersezione a quadrifoglio con la strada statale 189 della Valle del Platani, non lontano dalla stazione di Agrigento Bassa. Un breve tratto iniziale in variante di poco pi\u00f9 di 2\u00a0km, in cui assume le caratteristiche di strada a scorrimento veloce, ha sostituito la vecchia sede stradale, ora rinominata via Pier Santi Mattarella. Superato lo svincolo Petrusa, in cui interseca la strada statale 640 Strada degli Scrittori, la statale attraversa i comuni di Favara e Castrofilippo, sviluppandosi su un tracciato tortuoso, con pendenza relativamente costante, intervallato da tratti rettilinei, per tutto il suo percorso fino a Canicatt\u00ec. Superato Canicatt\u00ec, la strada incrocia la strada statale 123 ter Tangenziale Est di Canicatt\u00ec e prosegue per circa 3\u00a0km come strada a scorrimento veloce, fino all'uscita Canicatt\u00ec nord sulla SS 640. La strada procede nuovamente sul tortuoso sedime originale superando Serradifalco e raggiungendo San Cataldo. Tra San Cataldo e Caltanissetta la strada raggiunge il suo punto pi\u00f9 alto nel passo di Babbaurra (circa 700 m s.l.m.). Successivamente attraversa Caltanissetta e la sua frazione, il Villaggio Santa Barbara, passa in prossimit\u00e0 della zona archeologica di Sabucina e si inoltra all'interno della riserva naturale di Capodarso. Tramite il ponte Capodarso la strada oltrepassa il fiume Imera meridionale, che segna il confine tra le province di Caltanissetta e Enna. Lungo l'ultimo tratto si incontra la miniera dismessa di Pasquasia. La strada termina, dopo quasi 90\u00a0km da Agrigento, al bivio Benesiti, non lontano dalla frazione di Borgo Cascino (Enna), dove si immette senza soluzione di continuit\u00e0 sulla strada statale 117 bis Centrale Sicula.\nAttraversamenti urbani.\nNel tempo non sono state realizzate grandi varianti al tracciato originale. A causa di ci\u00f2 il tragitto \u00e8 rimasto pressoch\u00e9 invariato e prevede ancora l'attraversamento urbano di diversi centri abitati, di cui costituisce spesso l'asse interno pi\u00f9 importante. Tuttavia questo non rappresenta un problema serio, poich\u00e9 la strada statale 640 Strada degli Scrittori assorbe la maggior parte del flusso veicolare, alleggerendone parecchio il traffico.\nI comuni di Favara, Canicatt\u00ec, San Cataldo e Caltanissetta, avendo una popolazione superiore ai 10.000 abitanti, hanno competenza sui tratti che ne attraversano i centri abitati. Il comune di Castrofilippo ha una popolazione inferiore ai 10.000 abitanti, per cui il tratto di statale che l'attraversa \u00e8 di competenza dell'ANAS.\nPur attraversando l'area abitata di Agrigento, la strada non \u00e8 di competenza comunale; la via Pier Santi Mattarella \u00e8 stata definitivamente declassata a strada comunale, e non viene pi\u00f9 considerata come SS 122.\nCanicatt\u00ec.\nLa strada funge come spina dorsale dell'intero tessuto urbano di Canicatt\u00ec, che attraversa da sud a nord attraverso tre lunghe vie, fino ad innestarsi alla strada statale 122 ter Tangenziale Est di Canicatt\u00ec. In ordine, la strada assume i seguenti nomi:\nCaltanissetta.\nIl percorso della strada prevede anche l'attraversamento urbano della citt\u00e0 di Caltanissetta, gestito dal comune per tutta l'estensione all'interno del centro cittadino. A partire dal confine occidentale della citt\u00e0, la strada assume diversi nomi. In ordine:\nLa SS 122 torna sotto la gestione ANAS subito dopo l'attraversamento del Villaggio Santa Barbara.\nAltri attraversamenti urbani.\nA Favara la strada costituisce il maggiore asse viario della cittadina e comprende:\nNel caso di Castrofilippo la strada, qui denominata via Nazionale, lambisce solamente il centro abitato.\nAnche a San Cataldo la strada costituisce parte dell'asse principale della citt\u00e0. Le varie denominazioni della strada sono:"}
{"id": "2075104", "revid": "287204", "url": "https://it.wikipedia.org/wiki?curid=2075104", "title": "Dehri", "text": "Dehri \u00e8 una suddivisione dell'India, classificata come \"municipality\", di 119.007 abitanti, situata nel distretto di Rohtas, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 24\u00b0 51' 24 N e 84\u00b0 06' 19 E.\nSociet\u00e0.\nEvoluzione demografica.\nAl censimento del 2001 la popolazione di Dehri assommava a 119.007 persone, delle quali 63.552 maschi e 55.455 femmine. I bambini di et\u00e0 inferiore o uguale ai sei anni assommavano a 17.866, dei quali 9.262 maschi e 8.604 femmine. Infine, coloro che erano in grado di saper almeno leggere e scrivere erano 78.829, dei quali 47.106 maschi e 31.723 femmine."}
{"id": "2075105", "revid": "729019", "url": "https://it.wikipedia.org/wiki?curid=2075105", "title": "Strada statale 123 di Licata", "text": "La strada statale 123 di Licata (SS 123), \u00e8 una strada statale italiana che collega due importanti centri della provincia di Agrigento, ovvero Canicatt\u00ec e Licata.\nPercorso.\nHa origine nel centro abitato di Canicatt\u00ec, distaccandosi dalla strada statale 122 Agrigentina. Uscendo in direzione sud, incrocia la strada statale 122 ter Tangenziale Est di Canicatt\u00ec poco fuori dal paese.\nProseguendo in direzione sud-est passa tra i comuni di Campobello di Licata e Ravanusa, dopo il bivio con la strada statale 644 di Ravanusa. L'itinerario prosegue in direzione sud, raggiungendo la valle del Salso dopo aver varcato la Portella Corso (262 m s.l.m.).\nA pochi chilometri da Licata \u00e8 presente il bivio con la strada statale 626 dir Licata-Braemi. In vista di Licata, dopo aver incrociato il nuovo tracciato della strada statale 115 Sud Occidentale Sicula, termina all'interno dello stesso centro abitato."}
{"id": "2075107", "revid": "1226", "url": "https://it.wikipedia.org/wiki?curid=2075107", "title": "The Return of Godzilla", "text": ""}
{"id": "2075108", "revid": "1305772", "url": "https://it.wikipedia.org/wiki?curid=2075108", "title": "Il ritorno di Godzilla", "text": ""}
{"id": "2075109", "revid": "287204", "url": "https://it.wikipedia.org/wiki?curid=2075109", "title": "Dhaka (India)", "text": "Dhaka \u00e8 una citt\u00e0 dell'India di 32\u00a0618 abitanti, situata nel distretto del Champaran Orientale, nello stato federato del Bihar. In base al numero di abitanti la citt\u00e0 rientra nella classe III (da 20\u00a0000 a 49\u00a0999 persone).\nGeografia fisica.\nLa citt\u00e0 \u00e8 situata a 26\u00b0 40' 60 N e 85\u00b0 10' 0 E e ha un'altitudine di 54 \nSociet\u00e0.\nEvoluzione demografica.\nAl censimento del 2001 la popolazione di Dhaka assommava a 32\u00a0618 persone, delle quali 17\u00a0212 maschi e 15\u00a0406 femmine. I bambini di et\u00e0 inferiore o uguale ai sei anni assommavano a 6\u00a0580, dei quali 3\u00a0441 maschi e 3\u00a0139 femmine. Infine, coloro che erano in grado di saper almeno leggere e scrivere erano 12\u00a0513, dei quali 8\u00a0140 maschi e 4\u00a0373 femmine."}
{"id": "2075119", "revid": "174925", "url": "https://it.wikipedia.org/wiki?curid=2075119", "title": "Paul Jaray", "text": "Notizie biografiche.\nQuintogenito di origine ebrea, a partire dal 1906 Paul Jaray frequent\u00f2 gli studi di meccanica dapprima a Vienna ed in seguito, dal 1911, a Praga.&lt;br&gt;\nNel frattempo si spos\u00f2 con Olga Jehle, dalla quale avrebbe avuto tre figli. In seguito avrebbe divorziato ed avrebbe avuto altre due mogli.&lt;br&gt;\nNel 1912, una volta ultimati gli studi, fu direttore dell'ufficio progetti presso la \"Flugzeugbau Friedrichshafen\". In seguito, nel 1914, si trasfer\u00ec in Germania dove trov\u00f2 impiego presso la Luftschiffbau Zeppelin GmbH, l'azienda nota gi\u00e0 all'epoca per i suoi dirigibili. Qui collabor\u00f2 alla realizzazione di diversi modelli di questa azienda. L'esperienza presso l'azienda tedesca di dirigibili serv\u00ec al giovane Paul Jaray per prendere coscienza dell'importanza dell'aerodinamica nel settore dei trasporti, sia per i velivoli, sia per le autovetture ed addirittura nelle motociclette. Sar\u00e0 proprio l'aerodinamica il criterio prevalente nelle sue future progettazioni, un tema che accompagner\u00e0 la sua professione nei decenni successivi.&lt;br&gt;\nDecisivi per la maturazione di questa sua inclinazione all'aerodinamica furono gli studi compiuti ad una delle prime gallerie del vento della storia.&lt;br&gt;\nNel 1923 si trasfer\u00ec in Svizzera, dove di l\u00ec a poco fond\u00f2 la Stromlinien Karosserie Gesellschaft, un'azienda specializzata in design aerodinamico applicato alle autovetture. Ma l'azienda non trov\u00f2 molte commesse con cui sopravvivere. Si tent\u00f2 la strada della vendita dei brevetti, ma con poco successo. Nel 1937 gli affari colarono a picco e l'azienda chiuse i battenti.&lt;br&gt;\nIl solo torto di Paul Jaray fu quello di aver precorso eccessivamente i tempi. Suoi furono i contributi per alcune vetture prodotte tra la fine degli anni venti e la fine degli anni trenta (Audi e Dixi). Ma anche molte altre Case automobilistiche hanno un debito con Paul Jaray. Si va dalla Chrysler Airflow del 1934 alle Tatra, fino alla Peugeot 402, tutte vetture il cui stile \u00e8 rimasto influenzato pi\u00f9 o meno direttamente dal genio, purtroppo incompreso, di Paul Jaray.&lt;br&gt;\nOggigiorno, Paul Jaray \u00e8 considerato unanimenmente uno dei padri del design aerodinamico."}
{"id": "2075123", "revid": "287204", "url": "https://it.wikipedia.org/wiki?curid=2075123", "title": "Dighwara", "text": "Dighwara \u00e8 una citt\u00e0 dell'India di 27.327 abitanti, situata nel distretto di Saran, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 43' 60 N e 85\u00b0 0' 0 E e ha un'altitudine di 42 .\nSociet\u00e0.\nEvoluzione demografica.\nAl censimento del 2001 la popolazione di Dighwara assommava a 27.327 persone, delle quali 14.291 maschi e 13.036 femmine. I bambini di et\u00e0 inferiore o uguale ai sei anni assommavano a 5.168, dei quali 2.565 maschi e 2.603 femmine. Infine, coloro che erano in grado di saper almeno leggere e scrivere erano 13.009, dei quali 8.390 maschi e 4.619 femmine."}
{"id": "2075125", "revid": "121658020", "url": "https://it.wikipedia.org/wiki?curid=2075125", "title": "Classe Whiskey", "text": "La classe Whiskey, nome in codice NATO della classe di sommergibili sovietici che comprendeva i Progetti 613, 644 e 665, fu costruita nelle fasi iniziali della guerra fredda. Si tratta della pi\u00f9 numerosa classe di sommergibili mai costruita da un solo Paese in tempo di pace: ben 236 esemplari, che entrarono in servizio con la marina sovietica tra il 1951 e il 1958. Modificati in un gran numero di varianti (anche civili) e utilizzati per svolgere molteplici test per lo sviluppo di nuovi sistemi d'arma, rimasero in servizio fino al 1993.\nSviluppo.\nL'esigenza di un nuovo sottomarino emerse nella marina sovietica nel 1943, quando ci si trov\u00f2 nella necessit\u00e0 di sostituire gli ormai superati modelli in servizio (Tipo-S Stalinets e Tipo-Shch Shchuka). Inizialmente, i progettisti si concentrarono su una versione migliorata del Tipo-S, nota come progetto 608, che avrebbe dovuto rappresentare la nuova generazione di sottomarini sovietici. Era previsto che il nuovo sottomarino possedesse una serie di migliorie sviluppate in seguito agli eventi bellici. In particolare, molto importante avrebbe dovuto essere l'installazione di un sonar, copia di un analogo modello inglese.\nTuttavia, nel settembre 1944, nel golfo di Finlandia, venne recuperata la carcassa dell\"U-250\", un U-Boat Tipo VII appartenuto alla Kriegsmarine. I progettisti sovietici decisero cos\u00ec di incorporare, nel progetto 608, anche le soluzioni tecniche utilizzate dai tedeschi sui loro battelli.\nNel 1945, in seguito alla conclusione delle ostilit\u00e0, i sovietici entrarono in possesso di un certo numero di U-Boot germanici Tipo XXI, che erano decisamente avanzati. Quindi, decisero di rivedere completamente il progetto 608 (sul quale stavano ancora lavorando) e di incorporare le notevoli migliorie in un nuovo progetto. Tale progetto prese il nome di 613, e fu avviato nel 1948.\nIl nuovo sottomarino risult\u00f2 di dimensioni decisamente maggiori rispetto al precedente progetto 608. Tuttavia, non si pu\u00f2 definire una copia sovietica dei Tipo XXI tedeschi (cosa che invece erano i contemporanei classe Zulu).\nLa costruzione venne intrapresa presso il cantiere navale di Krasnoye Sormovo, a Nizni Novgorod. Qui venne varato, nel 1950, il primo esemplare, che fu rimorchiato fino a Baku. Entr\u00f2 in servizio l'anno successivo. Complessivamente, nel programma vennero coinvolti quattro cantieri, con ben 236 esemplari costruiti. Si tratta della classe di sottomarini pi\u00f9 numerosa mai costruita da un singolo paese in tempo di pace, e della seconda in assoluto (i pi\u00f9 costruiti rimangono gli U-Boot Tipo VII tedeschi). A questi, occorre aggiungere altri 21 esemplari assemblati in Cina con parti costruite in Unione Sovietica.\nI piani della VMF sovietica prevedevano la costruzione di 340 esemplari. Tuttavia, a causa dello sviluppo delle tecnologie relative alla propulsione nucleare, il programma relativo ai progetto 613 non fu completato. Infatti sembra che la costruzione vera e propria fu interrotta gi\u00e0 a partire dal 1953, e che gli esemplari varati successivamente vennero assemblati utilizzando componenti gi\u00e0 fabbricate.\nI classe Whiskey, in origine, erano stati progettato come sottomarini da attacco. Tuttavia, a partire dal 1956, alcuni esemplari iniziarono a essere equipaggiati con missili antinave. Inoltre, nella met\u00e0 degli anni sessanta, si decise di convertire tutti gli esemplari costruiti a una nuova versione (Whiskey V). Per\u00f2, tale conversione alla fine riguard\u00f2 solo una sessantina di esemplari. Gli altri vennero modificati per gli utilizzi pi\u00f9 diversi, non solo militari.\nTecnica.\nI classe Whiskey dovevano molto alla tecnologia subacquea sviluppata dalla Germania nazista durante la seconda guerra mondiale, in particolare a quella relativa agli U-Boote Tipo XXI. Tuttavia, si trattava di battelli di dimensioni minori e con prestazioni inferiori, adatti a missioni di sorveglianza costiera. Si trattava comunque di un deciso progresso rispetto alle classi di sottomarini sovietici precedenti. In particolare, i progetto 613 avevano il doppio scafo. Quello interno, pressurizzato, aveva un diametro compreso tra i 4,6 e i 4,8 metri, ed era diviso in sette compartimenti. La capacit\u00e0 di carburante era di 120 tonnellate.\nLa propulsione era assicurata da due eliche, ognuna delle quali azionata da un motore proprio. Inoltre ogni elica aveva anche altri due motori: uno elettrico e un altro per la propulsione silenziosa. Quest'ultimo era montato su superfici fonoassorbenti.\nL'armamento comprendeva sei tubi lanciasiluri da 533\u00a0mm: quattro a prua e due a poppa. Inoltre, erano anche previsti armi antiaeree per la protezione dai velivoli antisommergibile (anche se tale armamento variava a seconda della versione).\nOccorre precisare che questi dati sono relativi ai soli progetto 613. Per le versioni modificate si possono trovare caratteristiche notevolmente diverse.\nVarianti.\nI classe Whiskey, costruiti in gran numero, furono prima aggiornati come sottomarini da attacco, e in seguito modificati per gli utilizzi pi\u00f9 disparati, anche per svolgere compiti civili. Molto importante fu anche il ruolo svolto da questi mezzi per la sperimentazione di nuovi sistemi d'arma navali.\nVersioni da attacco.\nLa versione base dei classe Whiskey, il progetto 613, costituiva la versione da attacco. Di questo progetto, destinato a pattugliare le zone costiere dell'Unione Sovietica, ne furono costruiti, nelle varie versioni, 236 esemplari tra il 1950 e il 1958. La NATO ne ha identificate cinque, che si differenziano principalmente per l'armamento antiaereo imbarcato.\nVersioni lanciamissili.\nA partire dal 1956, la marina sovietica decise di sperimentare l'installazione di missili antinave sui sottomarini. Alcuni classe Whiskey furono modificati in questo senso. La NATO identific\u00f2 tre versioni.\nAltre versioni.\nCome detto in precedenza, numerosi furono le modifiche approntate a battelli della classe Whiskey. Di queste versioni, solo una ricevette un nome in codice NATO. In dettaglio, si tratta della conversione Whiskey Canvas Bag, che riguarda 4-6 esemplari (le fonti non concordano) modificati come \u201cradar picket\u201d (letteralmente: picchetti radar) e utilizzati nel ruolo di allerta radar per la sorveglianza e prevenzione contro gli attacchi a sorpresa. Equipaggiati con un sistema da ricerca aerea Boat Sail, erano chiamati cos\u00ec dalla NATO per via della forma della grande custodia che era sistemata sul radar quando questo non era in uso. In Unione Sovietica, erano noti come progetto 640 (versione base) e progetto 640T (versione per comunicazioni).\nAltre modifiche riguardarono un esemplare Whiskey V che fu equipaggiato per il trasporto di sommozzatori con l'installazione di un boccaporto davanti alla torre di comando, e ulteriori due battelli convertiti negli anni cinquanta per ricerche civili. Questi due esemplari, chiamati \"Serveryanka\" e \"Slavyanka\", vennero disarmati ed equipaggiati con laboratori per ricerche oceanografiche e di pesca. La prima crociera oceanica ebbe luogo nel dicembre 1958. Di queste due conversioni non risultano nomi in codice NATO e non sono noti i numeri di progetto.\nInoltre, numerosi battelli vennero modificati per essere utilizzati come piattaforme per la sperimentazione e lo sviluppo di nuovi sistemi d'arma e di sonar. Cambiamenti piuttosto estesi riguardarono sovrastrutture varie, tubi lanciasiluri di diametro maggiorato e impiantistica. La lista seguente elenca i vari numeri di progetto della classe Whiskey, con le modifiche relative.\nUtilizzo operativo.\nNel 1946 l'intelligence statunitense stim\u00f2 che la marina sovietica aveva intenzione di immettere in servizio, entro il 1950, circa trecento copie dei Tipo XXI tedeschi. Solo nel 1949-1950, tuttavia, iniziarono a entrare in servizio i primi sottomarini sovietici post-guerra: le classi Whiskey e Zulu\n. Se confrontati con gli Zulu, i Whiskey erano di dimensioni minori e avevano prestazioni inferiori, sia in termini di capacit\u00e0 di combattimento, sia di autonomia. In pratica, erano utilizzati solo per le operazioni di difesa e pattugliamento delle coste sovietiche, oppure per operazioni in Europa, ma non avevano reali capacit\u00e0 oceaniche. La vera versione sovietica dei Tipo XXI era rappresentata dalla classe Zulu.\nIn generale si trattava di battelli decisamente pi\u00f9 perfezionati e versatili rispetto ai precedenti sottomarini sovietici, visto che la profondit\u00e0 operativa era maggiore ed erano molto pi\u00f9 silenziosi. Inoltre il sistema sonar imbarcato era piuttosto sofisticato per l'epoca. La versione lanciamissili, poi, forniva alla marina sovietica una capacit\u00e0 navale che non aveva mai posseduto. Le stesse soluzioni tecniche adottate sui Whiskey vennero riprese dalle successive classi di SSG ed SSGN della VMF.\nGli obiettivi tipici dei progetto 613 consistevano nel trovare e affondare le navi nemiche, sia mercantili sia da guerra. La missione delle versioni lanciamissili era la medesima, con la sola differenza che i loro obiettivi prioritari erano le portaerei.\nI classe Whiskey entrarono in servizio in gran numero, ma furono presto superati dai progressi della tecnica navale. Infatti, si trattava di battelli estremamente rumorosi, in particolare per alcune soluzioni tecniche adottate nella forma dello scafo, che erano state riprese dai Tipo XXI. Le versioni lanciamissili, inoltre, erano ancora pi\u00f9 rumorose a causa dell'enorme quantit\u00e0 d'acqua che veniva spostata dai container dei missili (che erano di grandi dimensioni). Anche la manovrabilit\u00e0 generale ne soffriva in modo rilevante. Occorre anche considerare poi che i missili potevano essere lanciati solo in emersione. I Whiskey erano inoltre molto vulnerabili agli attacchi aerei.\nNella seconda met\u00e0 degli anni sessanta, i Whiskey operativi erano solo quelli che erano stati convertiti alla versione Whiskey V (una sessantina di esemplari). Gli altri vennero destinati alla riserva, oppure ad altri utilizzi. Nel ruolo di sottomarini da attacco, in pratica, vennero sostituiti dai pi\u00f9 moderni classe Romeo. Le versioni lanciamissili furono invece progressivamente rimpiazzate dai pi\u00f9 efficaci classe Juliett.\nNel 1980 risultavano ancora esistenti 130 battelli, di cui una sessantina operativi. Solo due anni dopo il numero di battelli complessivo era di sessanta unit\u00e0. Nel 1992 erano a vario titolo ancora a carico della marina russa 18 esemplari, che vennero tutti definitivamente radiati entro l'anno successivo.\nIncidenti.\nIl 27 ottobre 1981 il sottomarino della classe Whishey S-363 divenne protagonista di quell'incidente che divenne noto in Occidente come \"Whiskey on the rocks\" (gioco di parole tra quanto avvenne e l'omonimo modo di servire il whiskey con il ghiaccio), quando si incagli\u00f2 sulle rocce all'interno di un'area militare della base navale svedese di Karlskrona, in una delle frequenti violazioni delle acque territoriali svedesi che avvenivano in quel periodo.\nIl battello, che a causa della segretezza usata dai sovietici nelle designazioni delle loro unit\u00e0 subacquee, venne classificato dagli svedesi come U-173, rimase sulle rocce per alcuni giorni, e una squadra navale sovietica si radun\u00f2 al largo della base navale; durante le rilevazioni effettuate fino al 5 novembre dai tecnici dell'Istituto Svedese di Ricerca della Difesa, nella sezione di prua del battello venne rilevata la presenza di radioattivit\u00e0 derivante dalla presenza di \"da uno a dieci Kg di uranio-238 nella sezione di prua\", corrispondente alla sala siluri e compatibile quindi con la presenza di armi nucleari a bordo, fatto che i sovietici non smentirono mai, affermando ufficialmente che il battello possedeva \"come tutte le navi militari in mare, le necessarie armi e munizioni\", mentre la stampa sovietica ventil\u00f2 l'ipotesi che le rilevazioni fossero un falso creato dai servizi segreti occidentali; avendo le autorit\u00e0 politiche svedesi dichiarato che non avrebbero tollerato ulteriori violazioni della sovranit\u00e0 nazionale, quando le navi sovietiche iniziarono ad avvicinarsi ai limiti delle dodici miglia le batterie costiere svedesi iniziarono a puntarle, passando in modalit\u00e0 di controllo fuoco nel momento dell'ingresso nelle acque svedesi; rilevato il cambio di modalit\u00e0 le navi invertirono la rotta rimanendo appena fuori dalle dodici miglia. Durante le operazioni il sottomarino venne sorvegliato dalle unit\u00e0 navali della Svenska marinen e dai paracadutisti dell'esercito svedese mentre un rimorchiatore d'altura sovietico che tentava di avvicinarsi venne fermato da tre battelli veloci d'attacco della classe Spica. Il sottomarino venne recuperato dagli svedesi dopo dieci giorni e solo dopo che i sovietici ne permisero l'ispezione a bordo e l'interrogatorio del comandante, mentre le spese di recupero vennero addebitate ai sovietici.\nEsportazioni.\nI classe Whiskey furono oggetto di esportazioni verso altri Paesi, in particolare dopo la fine del loro servizio in Unione Sovietica. Complessivamente, ne furono esportati una quarantina di esemplari, chiamati per l'esportazione progetto 613E.\nInoltre, altri due ulteriori esemplari non pi\u00f9 in condizioni operative furono venduti a Siria e Cuba per essere utilizzati per la ricarica delle batterie. Occorre precisare che le esportazioni riguardarono solo gli esemplari da attacco, e non quelli lanciamissili.\nNel 2008 risultano ancora operativi solo gli esemplari nordcoreani."}
{"id": "2075130", "revid": "1543377", "url": "https://it.wikipedia.org/wiki?curid=2075130", "title": "Episodi di Nabari", "text": "Questa \u00e8 la lista degli episodi di \"Nabari\", serie televisiva anime tratta dall'omonimo manga di Y\u016bki Kamatani.\nLa serie \u00e8 stata trasmessa per la prima volta in Giappone a partire dal 6 aprile 2008 su TV Tokyo. Sono stati prodotti 26 episodi. L'anime in Italia viene trasmesso da MTV Italia nella rubrica dell'Anime Night alle ore 21, anche se dal 27 dicembre 2008 la prima visione dell'episodio \u00e8 stata spostata al sabato pomeriggio a causa di cambi nel palinsesto dovuti al Natale, e nell'Anime Night veniva trasmessa la replica; il primo episodio \u00e8 andato in onda il 28 ottobre 2008."}
{"id": "2075134", "revid": "1632387", "url": "https://it.wikipedia.org/wiki?curid=2075134", "title": "Alien 4", "text": "Alien 4 \u00e8 il ventesimo album in studio della space rock band Hawkwind, registrato nel 1995 e pubblicato nello stesso anno. In questo disco entra nella formazione Ron Tree."}
{"id": "2075137", "revid": "486946", "url": "https://it.wikipedia.org/wiki?curid=2075137", "title": "Anonima Petroli Italiana", "text": ""}
{"id": "2075139", "revid": "117435916", "url": "https://it.wikipedia.org/wiki?curid=2075139", "title": "Canzoni per Natale (Irene Grandi)", "text": "Canzoni per Natale \u00e8 un album di cover della cantante italiana Irene Grandi, pubblicato il 28 novembre 2008 per l'etichetta discografica Atlantic.\nIl disco.\nL'album ha debuttato nella classifica FIMI in decima posizione, raggiungendo nella seconda settimana dall'uscita il terzo posto. In seguito l'album si \u00e8 spinto fino al 2\u00ba posto della classifica FIMI e, dopo un mese dall'uscita, ha raggiunto il disco di platino con oltre 105.000 copie vendute.\nIl singolo \"Bianco Natale\" invece ha raggiunto la nona posizione.\nTra le cover, vi \u00e8 \"Qualche stupido ti amo\", lanciata nel 1967 da Sacha Distel e da Nico Fidenco in duetto con Fulvia, e che \u00e8 la versione scritta da Giorgio Calabrese di \"Somethin' Stupid\", interpretata originariamente da Frank e Nancy Sinatra, eseguita in duetto con Alessandro Gassmann, alcune nuove versioni di \"Happy Xmas (War Is Over)\" di John Lennon e Y\u014dko Ono, \"Oh Happy Day\", la canzone tradizionale \"Silent Night\", e cover di brani meno noti come \"O \u00e8 Natale tutti i giorni\", versione in italiano di \"More Than Words\" degli Extreme gi\u00e0 realizzata da Luca Carboni, \"\u00c8 Natale\" di Mina (dal disco Ridi pagliaccio) e \"Canzone per Natale\" di Morgan.\nLe tracce sono inframezzate da alcune \"atmosfere\" natalizie, inserite ad inizio o fine della traccia scritte dalla stessa Grandi insieme ad altri compositori.\nLa versione digitale dell'album conteneva come bonus track anche una quattordicesima cover: \"Christmastime\" degli Smashing Pumpkins."}
{"id": "2075140", "revid": "287204", "url": "https://it.wikipedia.org/wiki?curid=2075140", "title": "Dinapur Nizamat", "text": "Dinapur Nizamat \u00e8 una suddivisione dell'India, classificata come \"municipality\", di 130.339 abitanti, situata nel distretto di Patna, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 37' 59 N e 85\u00b0 02' 02 E.\nSociet\u00e0.\nEvoluzione demografica.\nAl censimento del 2001 la popolazione di Dinapur Nizamat assommava a 130.339 persone, delle quali 69.024 maschi e 61.315 femmine. I bambini di et\u00e0 inferiore o uguale ai sei anni assommavano a 19.953, dei quali 10.541 maschi e 9.412 femmine. Infine, coloro che erano in grado di saper almeno leggere e scrivere erano 72.621, dei quali 43.852 maschi e 28.769 femmine."}
{"id": "2075142", "revid": "1718826", "url": "https://it.wikipedia.org/wiki?curid=2075142", "title": "Monte Chersogno", "text": "Il monte Chersogno (3.026 ) \u00e8 una vetta alpina che si trova in valle Maira, nella provincia di Cuneo. Appartiene alle Alpi Cozie, sottosezione Alpi del Monviso.\nCaratteristiche.\nLa montagna si trova in alta valle Maira, in comune di Prazzo, distanziato dalla cresta spartiacque principale che separa la valle Maira dalla valle Varaita. \u00c8 localizzato su una protuberanza della cresta che scende dalla rocca la Marchisa verso sud-est fino al passo Chersogno, per poi scendere verso sud fino al fondovalle della valle Maira, separando il comune di Prazzo da quello di Acceglio. \u00c8 una piramide rocciosa i cui lati scendono piuttosto scoscesi in tutte le direzioni, eccezion fatta per il versante occidentale che digrada con relativa dolcezza verso il passo Chersogno.\nDal punto di vista geologico, la montagna \u00e8 costituita da quarziti conglomeratiche, con intercalazioni di micascisti, misti a un conglomerato a ciottoli di riolite (\"verrucano alpino\"); si tratta di formazioni molto antiche, risalenti al Permiano.\nIl monte \u00e8 stato citato indirettamente nel film Il vento fa il suo giro: il suo nome \u00e8 infatti utilizzato per il villaggio dove si svolge l'azione, chiamato appunto Chersogno.\nAscensione alla vetta.\nL'accesso alla vetta \u00e8 di tipo escursionistico, con una via normale che non presenta particolari difficolt\u00e0.\nL'accesso classico avviene dalla borgata Campiglione del comune di Prazzo, in valle Maira; da qui si risale per sentiero fino al passo Chersogno, da cui si raggiunge la vetta. Il percorso ha una difficolt\u00e0 valutata in E.. Il passo Chersogno \u00e8 raggiungibile anche con altri percorsi, ad esempio partendo da Elva. Altri percorsi, pi\u00f9 impegnativi (EE), prevedono di partire dalla frazione Ussolo di Prazzo., o di traversare dal Pelvo d'Elva (in quest'ultimo caso ci si trova di fronte a difficolt\u00e0 gi\u00e0 di tipo alpinistico). Tutti questi itinerari possono appoggiarsi al vicino bivacco Bonfante, presso il lago Camoscere.\nAccesso invernale.\n\u00c8 possibile accedere alla vetta anche in inverno, avvicinandosi con gli sci da sci alpinismo; il percorso finale presenta per\u00f2 caratteristiche gi\u00e0 alpinistiche.\nArrampicata e alpinismo.\nIl Chersogno presenta anche diverse possibilit\u00e0 alpinistiche.\nLa traversata dal \"colle della Bicocca\", attraverso il monte Bonfante, \u00e8 un interessante percorso \"scrambling\", con difficolt\u00e0 valutata in PD.\nSul torrione sud-est si sviluppa la \"via dei ginepri\", aperta da Ernesto e Walter Galizio e Guido Rossetti nel 1983. Si tratta di un percorso di 8 tiri di corda per totali 320\u00a0m di sviluppo, con difficolt\u00e0 valutata in TD- e passaggi fino al VI grado su roccia poco stabile.\nUn'altra via si sviluppa sullo sperone nord-est. Aperta da Gian Luigi Bozzo, Marcelle Ghibaudo e Mario Idoro il 25 settembre 1977, si sviluppa in verticale per 700\u00a0m, con difficolt\u00e0 complessiva D+ e passaggi fino al V-V+.\n&lt;br&gt;&lt;br&gt;"}
{"id": "2075143", "revid": "287204", "url": "https://it.wikipedia.org/wiki?curid=2075143", "title": "Dinapur Cantonment", "text": " \nDinapur Cantonment \u00e8 una suddivisione dell'India, classificata come \"cantonment board\", di 28.149 abitanti, situata nel distretto di Patna, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Dinapur Cantonment assommava a 28.149 persone, delle quali 15.715 maschi e 12.434 femmine. I bambini di et\u00e0 inferiore o uguale ai sei anni assommavano a 3.698, dei quali 1.932 maschi e 1.766 femmine. Infine, coloro che erano in grado di saper almeno leggere e scrivere erano 19.861, dei quali 12.035 maschi e 7.826 femmine."}
{"id": "2075144", "revid": "767487", "url": "https://it.wikipedia.org/wiki?curid=2075144", "title": "Ron Tree", "text": "\u00c8 probabilmente pi\u00f9 famoso per la sua collaborazione con la space rock band Hawkwind, sia come cantante che come bassista."}
{"id": "2075146", "revid": "287204", "url": "https://it.wikipedia.org/wiki?curid=2075146", "title": "Lenzi", "text": ""}
{"id": "2075148", "revid": "1632387", "url": "https://it.wikipedia.org/wiki?curid=2075148", "title": "Love in Space", "text": "Love in Space \u00e8 il sesto album live della space rock band Hawkwind, registrato nel 1995 durante il tour di \"Alien 4\", e pubblicato nel 1996."}
{"id": "2075149", "revid": "599013", "url": "https://it.wikipedia.org/wiki?curid=2075149", "title": "Campy Russell", "text": ""}
{"id": "2075151", "revid": "767487", "url": "https://it.wikipedia.org/wiki?curid=2075151", "title": "Fotheringay 2", "text": "Fotheringay 2 \u00e8 il secondo album dei Fotheringay, pubblicato postumo nel 2008 a quasi quarant'anni di distanza dalla sua registrazione.\nStoria.\nDopo la pubblicazione dell'album di esordio del gruppo ed alcune date dal vivo, la cantante Sandy Denny decise di non proseguire ulteriormente con il progetto e sciolse la formazione proprio durante le \"sessions\" di registrazione del secondo album.\nLe idee e gli spunti che si trovavano in corso di lavorazione quando il gruppo venne sciolto presero strade diverse; solamente in piccola parte confluirono nel primo album da solista di Sandy Denny del 1971, The North Star Grassman And The Ravens, e nel disco dei riformati Fairport Convention (Lucas, Conway e Donahue erano nella nuova formazione), \"Rosie\", del 1972, mentre il pi\u00f9 rimase negli archivi.\nIl materiale fino ad allora inciso, invece, rimase completamente inedito: in virt\u00f9 di questo, nel 2007, la Universal (gruppo cui fa capo la discografica Island Records) ha incaricato il chitarrista Jerry Donahue di ricercare i nastri originali di lavorazione del secondo album dei Fotheringay, in prospettiva di una pubblicazione dello stesso entro la fine del 2008.\nDopo una fase di ricerca dei \"master tapes\" e lavorazione piuttosto articolata, nonostante il rammarico di Donahue per aver dovuto lasciare fuori alcuni brani a causa del poco tempo concesso dalla Universal per il recupero dei nastri, il disco \u00e8 stato dato alle stampe il 30 settembre 2008."}
{"id": "2075152", "revid": "91533", "url": "https://it.wikipedia.org/wiki?curid=2075152", "title": "The Sims Island", "text": ""}
{"id": "2075155", "revid": "312073", "url": "https://it.wikipedia.org/wiki?curid=2075155", "title": "Khoda", "text": ""}
{"id": "2075160", "revid": "767487", "url": "https://it.wikipedia.org/wiki?curid=2075160", "title": "Bridget Wishart", "text": "\u00c8 probabilmente pi\u00f9 famosa per la sua collaborazione con la space rock band Hawkwind.\nDal 2007 collabora con gli Spirits Burning, collettivo musicale guidato da Don Falcone che ospita numerosi membri ed ex-membri di Blue \u00d6yster Cult e Hawkwind."}
{"id": "2075168", "revid": "300067", "url": "https://it.wikipedia.org/wiki?curid=2075168", "title": "Caldwell Jones", "text": "Carriera.\nHa mosso i primi passi nel mondo del basket alla \"Desha Central High School\" ed ha frequentato la Albany State University ad Albany (Georgia). Passato professionista nel 1973, ha giocato tre stagioni nella ABA; i primi due anni con i San Diego Sails allenati da Wilt Chamberlain, cambiando successivamente altre due squadre e realizzando una media di 15,8 punti a partita, con un massimo di 19,5 punti a partita nel 1974-75, suo massimo di sempre in carriera, prima di approdare, con la fusione ABA-NBA nella stagione 1976-77, ai Philadelphia 76ers.\nA Filadelfia gioc\u00f2 per sei stagioni, dal 1976 al 1982, a fianco di grandi campioni quali Julius Erving, Bobby Jones e Maurice Cheeks, non riuscendo tuttavia a vincere il titolo NBA che i 76ers vinsero l'anno successivo con l'arrivo di Moses Malone, attraverso uno scambio che port\u00f2 agli Houston Rockets proprio Caldwell Jones. In precedenza i 76ers avevano sfiorato due volte il titolo, perdendo la finale nel 1977, prima stagione di Jones nell'NBA in cui totalizz\u00f2 6,0 punti, 8,1 rimbalzi a partita e 200 stoppate (quinto assoluto), contro i Portland Trail Blazers e nel 1980, in cui chiuse con 11,9 rimbalzi a partita (quarto assoluto) e 162 stoppate (settimo assoluto), battendo in semifinale i Boston Celtics ma venendo sconfitti in finale dai Los Angeles Lakers.\nA Houston gioc\u00f2 due stagioni, pi\u00f9 altri quattro anni a Portland, terminando la carriera di giocatore nel 1990 nei San Antonio Spurs, sua diciassettesima stagione, all'et\u00e0 di 39 anni, quinto giocatore pi\u00f9 anziano di sempre.\n\u00c8 deceduto all'et\u00e0 di 64 anni a causa di un attacco cardiaco."}
{"id": "2075176", "revid": "438678", "url": "https://it.wikipedia.org/wiki?curid=2075176", "title": "Sottostruttura ottimale", "text": "In informatica, un problema possiede una sottostruttura ottimale se \u00e8 possibile costruire efficientemente una soluzione ottimale a partire dalle soluzioni ottimali dei suoi sottoproblemi. Questa propriet\u00e0 \u00e8 necessaria per poter utilizzare tecniche di programmazione dinamica o algoritmi greedy.\nUn esempio di sottostrutture ottimali \u00e8 la ricerca del cammino minimo tra due vertici in un grafo, come illustrato nella figura accanto: prima si trova il cammino minimo dal vertice di arrivo a tutti i vertici vicini a quello di partenza (ripetutamente e con lo stesso metodo); poi si sceglie il cammino che minimizza il peso totale degli archi.\nSolitamente, un problema con sottostruttura ottimale viene risolto con un algoritmo greedy. Nel caso in cui il problema possieda anche sottoproblemi sovrapponibili si pu\u00f2 usare un algoritmo dinamico."}
{"id": "2075177", "revid": "112891", "url": "https://it.wikipedia.org/wiki?curid=2075177", "title": "San Vittorino di Petovio", "text": ""}
{"id": "2075181", "revid": "1632387", "url": "https://it.wikipedia.org/wiki?curid=2075181", "title": "Distant Horizons", "text": "Distant Horizons \u00e8 il ventunesimo album in studio della space rock band Hawkwind, registrato nel 1997 e pubblicato nello stesso anno."}
{"id": "2075182", "revid": "1745361", "url": "https://it.wikipedia.org/wiki?curid=2075182", "title": "Lebor Gab\u00e1la \u00c9renn", "text": "Il Lebor Gab\u00e1la \u00c9renn o Leabhar Gabh\u00e1la na h\u00c9ireann. (in lingua irlandese Il libro della presa dell'Irlanda e in inglese Il libro delle Invasioni o Il libro delle conquiste) \u00e8 il titolo di una collezione perduta di storie in poesia e prosa in medio irlandese che narra la mitologia e la storia dell'Irlanda e dei suoi popoli dalla Creazione del mondo al Medioevo. Si tratta di un'importante testimonianza della storia folcloristica dell'Irlanda e fu compilata da un anonimo nell'XI secolo. Pu\u00f2 essere definito un \"m\u00e9lange\" di mitologia, leggende, storia, folklore e agiografia cristiana.\nSin dall'inizio, il \"Lebor\" \u00e8 risultato essere un documento molto popolare e influente, che acquist\u00f2 rapidamente uno \"status\" canonico. I testi pi\u00f9 vecchi subirono diverse alterazioni nel corso dei secoli e molte furono le poesie scritte e inserite. E cos\u00ec nel giro di un secolo si moltiplicarono le copie e le revisioni.\nLe origini del \"Lebor Gab\u00e1la \u00c9renn\".\nIl \"Lebor Gab\u00e1la \u00c9renn\" si presenta come una cronaca letterale e accurata delle vicende dell'Irlanda e della sua popolazione e pu\u00f2 quindi essere visto come un tentativo di dare a questa terra una storia scritta. In questo senso pu\u00f2 essere fatto un paragone con il Vecchio Testamento. Attingendo alla mitologia irlandese, interpretata per\u00f2 alla luce della teologia e dell'agiografia giudaico-cristiana, descrive come l'isola verde fu sottoposta a una serie di invasioni, ciascuna delle quali port\u00f2 qualcosa alla sua storia. I prototipi biblici hanno chiaramente funto da modelli e cos\u00ec nell'opera troviamo gli antenati degli irlandesi nella condizione di schiavi o esuli in terre straniere, oppure vagabondi in terre selvagge, oppure che avvistano da lontano la terra promessa.\nSecondo alcuni, \"Etymologiae\" \"Origines\" di Isidoro di Siviglia (inizi del VII secolo) \u00e8 l'opera che forse ha influenzato in modo particolare il \"Lebor Gab\u00e1la \u00c9renn\".\nTuttavia, sono ampiamente presenti elementi pre-Cristiani. Uno dei poemi del \"Lebor\" narra ad esempio come le divinit\u00e0 femminili dei T\u00faatha D\u00e9 Danann presero mariti gaelici quando questi invasero e colonizzarono l'Irlanda. Inoltre, lo schema delle successive invasioni di cui parla il \"Lebor Gab\u00e1la \u00c9renn\" \u00e8 una curiosa reminiscenza della descrizione data da Timagene di Alessandria (I secolo a.C.) sulle origini di un altro popolo celtico, i Galli dell'Europa continentale. Citato dallo storico Ammiano Marcellino, Timagene descrive come gli antenati dei Galli furono scacciati dalle loro terre natie nell'Europa orientale da una serie di guerre e inondazioni.\nNumerosi frammenti di pseudostoria irlandese si trovano sparsi in opere di VII e VIII secolo, ma i pi\u00f9 antichi racconti ancora esistenti si trovano nella \"Historia Brittonum\" del prete gallese Nennio (829-830), che fornisce due narrazioni dell'antica storia d'Irlanda. La prima parla delle diverse colonizzazioni di popoli pre-Gaelici che vennero dalla Penisola iberica. L'altra parla invece delle origini dei Gaelici e di come questi divennero i signori dell'isola e gli antenati degli Irlandesi.\nQueste due storie continuarono a essere arricchite ed elaborate dai bardi nel corso del IX secolo. Nel |X e XI furono scritti molti poemi su queste vicende, opere poi incorporate nel \"Lebor\". Tuttavia, molti di questi poemi furono scritti da quattro poeti:\nNel tardo XI secolo un anonimo erudito riun\u00ec questi e numerosi altri poemi in un lavoro in prosa \u2013 in parte di sua composizione e in parte presa da altre opere oggi perdute\u00a0\u2013 in cui parafras\u00f2 e ampli\u00f2 il materiale precedente. Nacque cos\u00ec la prima versione del \"Lebor\", scritta in irlandese medio, una forma di irlandese gaelico usata tra l'88 e il 1200.\nCritica moderna.\nPer molti secoli il \"Lebor\" fu passivamente considerato un resoconto accurato e credibile della storia d'Irlanda e ancora nel XVII secolo fu usato come fonte da Geoffrey Keating per il suo \"Foras Feasa ar \u00c9irinn\". Fu anche ampiamente utilizzato dagli autori degli \"Annali dei Quattro Maestri\". Di recente, per\u00f2, l'opera \u00e8 stata sottoposta a una severa e attenta critica. Ad esempio John Carey, in un'introduzione all'edizione in inglese del \"Lebor\" del 1993, fatta da R. A. Stewart Macalister, afferma che fa parte della \"tradizione di fabbricazione storica o pseudostoria\", mentre T. F. O'Rahilly ha parlato di un'opera dal \"carattere generalmente falso\" e dalle \"diverse tradizioni popolari\". L'archeologo irlandese R. A. Stewart Macalister, che tradusse l'opera in inglese, ha detto che \"in nessuna parte dell'opera esiste qualche elemento genuinamente storico\". Quest'ultima opinione viene oggi considerata esagerata. Gli studiosi tendono infatti oggi a ritenere che l'opera abbia comunque una certa validit\u00e0, anche se presenta molte distorsioni e falsit\u00e0. Una delle affermazioni pi\u00f9 contestate del \"Lebor\" \u00e8 quella secondo cui la conquista gaelica sarebbe avvenuta in un remoto passato (attorno al 1500 a.C.) e che tutti gli abitanti dell'Irlanda cristiana discenderebbero dai primi invasori gaelici. C'\u00e8 chi ritiene, non comunque senza contestazioni, che:\nIl poeta e studioso britannico di mitologia Robert Graves \u00e8 uno dei relativamente pochi studiosi moderni a non aver condiviso lo scetticismo di Macalister e di O' Rahilly. Nella sua \"La Dea bianca\" (1948), Graves ha sostenuto che l'antica conoscenza era trasmessa oralmente di generazione in generazione dai druidi dell'Irlanda pre-letteraria. Contestando Macalister, egli ha dichiarato che alcune delle tradizioni riportate dall'opera sono \"archeologicamente plausibili\". \"La dea bianca\" di Graves \u00e8 stata essa stessa oggetto di critiche, tuttavia lo studioso ha trovato alcuni collegamenti notevoli fra la mitologia del Vicino Oriente e quella celtica e vicina che sono difficili da spiegare a meno che uno sia disposto ad accettare che i miti portati in Irlanda secoli prima dell'introduzione della scrittura siano stati conservati e trasmessi in modo accurato oralmente prima di essere messi per iscritto nell'Era cristiana.\nIl \"Lebor\" fu tradotto in francese nel 1884, mentre la prima traduzione inglese completa fu realizzata da R. A. Stewart Macalister tra il 1937 e il 1942 e fu accompagnata da un apparato critico, in cui Macalister spiega chiaramente il suo punto di vista."}
{"id": "2075183", "revid": "72396", "url": "https://it.wikipedia.org/wiki?curid=2075183", "title": "Dora Venter", "text": "Biografia.\nConsegue nel 1998, dopo la scuola dell'obbligo, l'abilitazione di infermiera professionale. Nell'aprile del 1999 partecipa ai primi provini organizzati al fine di reclutare le nuove leve del porno. Grazie alla disinvoltura mostrata davanti alla macchina da presa, ottiene le prime scritture e gira, gi\u00e0 nello stesso anno, i suoi primi quattro lungometraggi pornografici.\nNella prima parte della propria carriera Dora \u00e8 musa del regista svedese Mike Beck, con il quale lavora in numerose occasioni adottando lo pseudonimo di Claudia Wennstr\u00f6m. Appare anche in produzioni italiane, tedesche, francesi e ungheresi prima di iniziare una collaborazione col regista catalano Conrad Son (2001-2004), che ne valorizzer\u00e0 pi\u00f9 di chiunque l'assoluta disinvoltura nell'interpretazione di scene di sesso anale.\nNel 2003 riceve la prima nomination al Barcellona Erotic Film Festival come miglior \"Ninfa\" per l'interpretazione in \"Laura est\u00e1 sola\"; l'anno successivo vince il premio come migliore attrice non protagonista per il film \"La Memoria de los peces\".\nDa settembre del 2003 Dora \u00e8 tornata a svolgere stabilmente la professione di infermiera professionale, pur continuando tuttavia a recitare sporadicamente in film hard se le parti, le sceneggiature e i cast sono di suo gradimento. Ha affermato che, a differenza degli amici pi\u00f9 stretti, la maggior parte dei pazienti che assiste nell'attivit\u00e0 di paramedico \u00e8 inconsapevole della sua lunga carriera di pornostar e ci\u00f2 a causa della limitata diffusione della pornografia in Ungheria.\nIn quasi tre lustri di intensa carriera, Dora Venter ha preso parte a pi\u00f9 di 230 film pornografici."}
{"id": "2075186", "revid": "697352", "url": "https://it.wikipedia.org/wiki?curid=2075186", "title": "Sutter", "text": ""}
{"id": "2075188", "revid": "1226", "url": "https://it.wikipedia.org/wiki?curid=2075188", "title": "Monastero di S.Pietro in Lamosa", "text": ""}
{"id": "2075189", "revid": "599013", "url": "https://it.wikipedia.org/wiki?curid=2075189", "title": "Jay Vincent", "text": ""}
{"id": "2075191", "revid": "287204", "url": "https://it.wikipedia.org/wiki?curid=2075191", "title": "Hawkwind 1997", "text": "Hawkwind 1997 \u00e8 il settimo album live della space rock band Hawkwind, registrato nel 1997 e pubblicato nel 1999."}
{"id": "2075193", "revid": "122871", "url": "https://it.wikipedia.org/wiki?curid=2075193", "title": "SHA-256", "text": ""}
{"id": "2075195", "revid": "122871", "url": "https://it.wikipedia.org/wiki?curid=2075195", "title": "SHA-224", "text": ""}
{"id": "2075197", "revid": "122871", "url": "https://it.wikipedia.org/wiki?curid=2075197", "title": "SHA-384", "text": ""}
{"id": "2075200", "revid": "122871", "url": "https://it.wikipedia.org/wiki?curid=2075200", "title": "SHA-512", "text": ""}
{"id": "2075208", "revid": "830939", "url": "https://it.wikipedia.org/wiki?curid=2075208", "title": "Werner Bischof", "text": "Uno tra i pi\u00f9 famosi fotoreporter del XX secolo, ed uno dei primi, a due anni della sua fondazione a far parte gi\u00e0 nel 1949 dell'agenzia internazionale Magnum Photos\nBiografia.\nWerner nasce a Zurigo in Svizzera. Il padre, un importante e abbiente imprenditore, desidera anche per il figlio una carriera dedita agli affari. Ma gli interessi del figlio sono rivolte al mondo dell'arte e convince il padre ad iscriverlo gi\u00e0 a sedici anni alla \"Scuola di Arti Applicate di Zurigo\". Dopo solo quattro anni, ovvero dopo il diploma, aprir\u00e0 uno studio di fotografia di moda e pubblicit\u00e0. Dopo una parentesi a Parigi, rientr\u00f2 in Svizzera nel 1939 per servire nell'esercito. In questo periodo si dedic\u00f2 alla fotografia naturalistica e nel 1942 pubblic\u00f2 i suoi primi scatti nel mensile svizzero \"Du\".\nFinita la guerra, nell'autunno del 1945 viaggi\u00f2 in Germania, Francia e Paesi Bassi e rimase profondamente toccato dallo sfacelo che incontr\u00f2. Da allora, la sofferenza umana divenne il suo principale interesse fotografico.\nNel 1948 segu\u00ec per \"Time\" i Giochi olimpici invernali di Sankt Moritz, mentre i suoi reportage fotografici furono pubblicati l'anno seguente da \"Life\". Sempre nel 1949 entr\u00f2 a far parte della neocostituita Agenzia Magnum. Nel 1951 si rec\u00f2 nel Medio (carestia nel Bihar) ed Estremo Oriente. Nel 1953 finalmente pot\u00e9 affrontare il viaggio attraverso tutto il continente americano che aveva pianificato da tempo, ma solo un anno dopo, il 16 maggio 1954, trov\u00f2 la morte in un incidente automobilistico nelle Ande peruviane.\nL'opera.\nBischof si fece un nome gi\u00e0 da giovanissimo nel campo della moda e della pubblicit\u00e0 con le sue brillanti composizioni di luci ed ombre. L'esperienza della guerra e la visione dell'Europa distrutta nel 1945 per\u00f2 lo spinsero ad abbandonare la fotografia patinata per dedicarsi alla documentazione della sofferenza umana. Il suo principio divenne mostrare senza falsificazioni la realt\u00e0, nella convinzione che al fotografo spettasse una profonda responsabilit\u00e0 sociale. Viaggi\u00f2 spesso nelle zone di guerra, malgrado disprezzasse il sensazionalismo della stampa per cui lavorava. Riusc\u00ec comunque a far sempre trasparire il suo amore per i suoi soggetti e per l'uomo in generale nelle sue fotografie. Bischof fu capace di unire questo aspetto umano e di impegno sociale al suo spiccato senso estetico e al talento nello sfruttare la forza espressiva delle forme elementari. Il maestro svizzero diede un forte impulso all'arte della fotografia, sia sotto il profilo qualitativo che sotto quello etico.\nLa fotografia forse pi\u00f9 famosa di Bischof ritrae un ragazzo peruviano che cammina suonando il flauto sulla strada per Cuzco."}
{"id": "2075209", "revid": "256896", "url": "https://it.wikipedia.org/wiki?curid=2075209", "title": "George C. Cox", "text": " famoso per i suoi scatti a Walt Whitman e Henry Ward Beecher."}
{"id": "2075211", "revid": "287204", "url": "https://it.wikipedia.org/wiki?curid=2075211", "title": "In Your Area", "text": "In Your Area \u00e8 il ventiduesimo album in studio della space rock band Hawkwind, registrato in parte il 20 novembre 1997 a Bruxelles, e in parte in studio nel 1999. L'album \u00e8 stato pubblicato nel 1999.\nTracce.\nLe prime sei tracce sono state registrate dal vivo."}
{"id": "2075212", "revid": "118834", "url": "https://it.wikipedia.org/wiki?curid=2075212", "title": "Orazio Costa Giovangigli", "text": ""}
{"id": "2075213", "revid": "38120", "url": "https://it.wikipedia.org/wiki?curid=2075213", "title": "NESSIE", "text": "Il NESSIE (New European Schemes for Signatures, Integrity and Encryption) \u00e8 stato un progetto di ricerca finanziato dalla Comunit\u00e0 europea atto a selezionare un pacchetto di primitive crittografiche da adottare come standard che \u00e8 iniziato nel 2000 ed \u00e8 terminato nel 2003. Il progetto era comparabile al processo di standardizzazione dell'AES promosso dal NIST ed al progetto CRYPTREC sponsorizzato dal governo giapponese.\nNESSIE era stato ideato per identificare e valutare progetti crittografici di qualit\u00e0 in diverse categorie, e per tale scopo fu pubblicato un bando di partecipazione nel marzo del 2000, che raccolse 42 primitive, 12 delle quali furono selezionate nel febbraio del 2003 come componenti del portafoglio finale. Oltre ad essi, 5 altri algoritmi gi\u00e0 pubblicati in precedenza e non presentati esplicitamente al progetto furono scelti come \"selezionati\". Il progetto ha pubblicamente dichiarato che \"nessuna vulnerabilit\u00e0 \u00e8 stata trovata negli schemi selezionati\".\nAlgoritmi selezionati.\nGli algoritmi selezionati ed i loro sviluppatori o presentatori sono elencati di seguito. I 5 algoritmi gi\u00e0 noti, ma non formalmente presentati al progetto, sono marcati con un asterisco (\"*\"). Molti possono essere utilizzati liberamente senza la necessit\u00e0 di pagare una licenza: quelli il cui uso necessita di una licenza sono marcati con un cancelletto (\"#\") (da segnalare che, secondo il comunicato stampa del progetto NESSIE, i proprietari delle licenze si impegnano a definire dei termini di licenza ragionevoli e non discriminatori per tutti gli interessati alle loro opere).\nNessuno dei 6 cifrari a flusso presentati al NESSIE \u00e8 stato scelto, a causa del fatto che tutti sono caduti sotto la crittoanalisi. Questo risultato inatteso \u00e8 stato l\"'incipit\" per avviare il progetto eSTREAM.\nCommittenti del progetto.\nI committenti ed i loro rappresentanti nel progetto erano:"}
{"id": "2075214", "revid": "767487", "url": "https://it.wikipedia.org/wiki?curid=2075214", "title": "Ewa Podle\u015b", "text": "La Podle\u015b \u00e8 dotata di pi\u00f9 di tre ottave di estensione (le sue note limite attestate su supporto fonografico sono il si basso, nella \"Fille du r\u00e9giment\" del 1996 e il re sovracuto nell\"Ariodante\" del 1997) e possiede altres\u00ec un'agilit\u00e0 vocale davvero ragguardevole, collocandos\u00ec cos\u00ec sicuramente tra le maggiori vocaliste a cavallo tra il XX e il XXI secolo.\nDopo aver studiato con Madame Bolechowskag presso l'Accademia di Musica di Varsavia, la Podles fece il suo debutto sul palcoscenico come Dorabella nel \"Cos\u00ec fan tutte\" di Mozart nel 1975. La Podle\u015b ha da allora cantato in tutti i principali teatri della scena mondiale, anche se non molto frequentemente in Italia, ed ha spaziato in un repertorio eccezionalmente vasto che parte dall'opera barocca, Haendel soprattutto (\"Rinaldo\", \"Giulio Cesare in Egitto\", \"Rodelinda\"), passa attraverso Rossini, in tutte le parti contraltili, serie e buffe, Verdi, in quasi tutti i principali ruoli da mezzosoprano/contralto (Quickly, Azucena, Ulrica, Eboli), Ponchielli (la cieca), addirittura Wagner (Erda) e Richard Strauss (Klyt\u00e4mnestra), ed arriva fino al repertorio russo e alle canzoni di Shostakovich.\nDopo un'ultima serie di apparizioni nella \"Fille du r\u00e9giment\" al Gran Teatre del Liceu di Barcellona nel mese di maggio del 2017, dal primo giugno dello stesso anno ha dovuto interrompere la sua carriera scenica a seguito di un intervento ortopedico, per dedicarsi quindi all'attivit\u00e0 didattica.\nLa Podle\u015b vive a Varsavia con il marito Jerzy Marchwinski, noto pianista."}
{"id": "2075217", "revid": "232551", "url": "https://it.wikipedia.org/wiki?curid=2075217", "title": "Teatro Margherita (Marcialla)", "text": ""}
{"id": "2075218", "revid": "767487", "url": "https://it.wikipedia.org/wiki?curid=2075218", "title": "13\u00aa Mostra internazionale d'arte cinematografica di Venezia", "text": "La 13\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 20 agosto al 12 settembre del 1952.\nIl premio al Miglior Film continua a chiamarsi \"Leone di San Marco\": non vengono assegnati n\u00e9 la Coppa Volpi alla miglior attrice, n\u00e9 il Leone d'argento (quest'ultimo premio verr\u00e0 disatteso fino al 1957).\nTra i film celebri in concorso: \"Un uomo tranquillo\" di John Ford, \"Morte di un commesso viaggiatore\" di L\u00e1szl\u00f3 Benedek, \"Europa '51\" di Roberto Rossellini: inoltre, uno dei capolavori del cinema giapponese, \"La vita di O-Haru - Donna galante\" di Kenji Mizoguchi che, assieme al precedente \"Rashomon\" di Kurosawa, premiato nell'edizione dell'anno prima, contribu\u00ec non poco alle fortune e alla conoscenza del cinema giapponese nel mondo occidentale.\nGiuria e premi.\nLa giuria era cos\u00ec composta:\nI principali premi distribuiti furono:"}
{"id": "2075220", "revid": "117906859", "url": "https://it.wikipedia.org/wiki?curid=2075220", "title": "John Edward Courtenay Bodley", "text": " I suoi scritti ebbero fortuna in Francia, fu amico di Oscar Wilde\nBiografia.\nDopo aver studiato al Balliol College di Oxford dal 1873 al 1876 egli si avvicin\u00f2 ad Oscar Wilde per farlo entrare in Massoneria nella Loggia Apollo il 23 febbraio 1875 . Richard Ellmann attribuisce a Bodley un lungo e velenoso articolo su Wilde pubblicato sul New York Times il 21 gennaio 1882.\nDal 1880, fu segretario di Charles Dilke. In un primo momento, Dilke lo ritenne un frivolo, ma successivamente Bodley svolse un ruolo importante nella carriera politica e nella vita privata di Dilke. Bodley fu testimone nel caso del divorzio che tronc\u00f2 la carriera di Dilke. In seguito egli ritenne che la causa della caduta di Dilke fosse stato Joseph Chamberlain.\nBodley fu amico personale del cardinale Henry Edward Manning (\"quasi certamente il suo pi\u00f9 intimo amico non-Cattolico\", tanto che Manning lo prefer\u00ec come biografo), e scrisse una breve biografia del Cardinale.\nScritti politici.\nGli scritti politici di Bodley seguivano la tradizione di Hippolyte Taine, che conosceva Bodley. Quando \u00c9mile Boutmy, un discepolo di Taine, present\u00f2 in Inghilterra la sua opera tradotta in inglese, Bodley ne scrisse l'introduzione."}
{"id": "2075221", "revid": "204012", "url": "https://it.wikipedia.org/wiki?curid=2075221", "title": "Bodley Courtenay", "text": ""}
{"id": "2075222", "revid": "110157", "url": "https://it.wikipedia.org/wiki?curid=2075222", "title": "Camellia (cifrario)", "text": "Il Camellia \u00e8 un cifrario a blocchi che ha ricevuto favorevoli consensi da diverse organizzazioni internazionali, compreso il progetto NESSIE dell'Unione europea, che lo ha incluso nel portafoglio di algoritmi crittografici selezionati, ed il progetto giapponese CRYPTREC, che lo ha segnalato come primitiva crittografica raccomandata.\nL'algoritmo \u00e8 stato sviluppato congiuntamente da Mitsubishi Electric e da NTT nel 2000 riprendendo alcuni principi strutturali di precedenti cifrari a blocchi quali l'E2 ed il MISTY1, sempre sviluppati da queste societ\u00e0.\nStruttura.\nIl Camellia lavora con blocchi dati lunghi 128 bit e pu\u00f2 utilizzare chiavi lunghe 128, 192 o 256 bit (la stessa interfaccia dell'AES). Strutturalmente \u00e8 un cifrario di Feistel con 18 passaggi se la chiave \u00e8 lunga 128 bit oppure 24 passaggi se la chiave \u00e8 lunga 192 o 256 bit. Ogni 6 passaggi viene applicata una funzione di trasformazione logica (o il suo inverso) denominata \"funzione FL\".\nCamellia utilizza delle S-box di 8\u00d78 bit con un trasformazioni affini ed operazioni logiche sia in ingresso che in uscita. Il cifrario usa anche il mascheramento della chiave in ingresso ed in uscita.\nLa diffusione crittografica \u00e8 ottenuta mediante una trasformazione lineare basata su una matrice MDS.\nAnalisi matematica e sicurezza.\nIl Camellia \u00e8 uno dei cifrari che possono essere definiti completamente con sistemi di polinomi multivariati: pu\u00f2 essere infatti descritto (cos\u00ec come le S-box dell'AES) con un sistema di 23 equazioni quadratiche con 80 termini.\nIl gestore della chiave pu\u00f2 essere descritto con 1120 equazioni con 768 variabili utilizzando 3328 termini lineari e quadratici.\nIn totale sono necessarie 6224 equazioni con 3584 variabili e 17920 termini quadratici e lineari.\nIl numero dei termini liberi \u00e8 di 11696, che \u00e8 approssimativamente lo stesso numero di quelli dell'AES. Teoricamente queste propriet\u00e0 potrebbero consentire di violare il Camellia (e l'AES) utilizzando un attacco algebrico, come l'attacco XLS (\"Extended Sparse Linearisation\"), ammesso che in un futuro prossimo tale tipologia di attacco divenga attuabile.\nImplementazioni.\nIl 18 giugno 2008 \u00e8 stato introdotto nel nuovo Mozilla Firefox 3 il supporto al cifrario Camellia. Tuttavia il supporto a Camellia \u00e8 stato rimosso da Firefox nel 2015 a partire dalla versione 37 del browser. \nYoshisato Yanagisawa ha aggiunto il supporto all'algoritmo nel software per la cifratura dei dischi rigidi GELI del sistema operativo FreeBSD 7.0.\nSituazione brevettuale.\nNonostante il cifrario sia brevettato \u00e8 disponibile con una licenza libera da royalty: questo ha permesso al Camellia di entrare a far parte del progetto OpenSSL con una licenza di tipo open source l'8 novembre 2006."}
{"id": "2075223", "revid": "712828", "url": "https://it.wikipedia.org/wiki?curid=2075223", "title": "Wiald", "text": ""}
{"id": "2075227", "revid": "767487", "url": "https://it.wikipedia.org/wiki?curid=2075227", "title": "Spacebrock", "text": "Spacebrock \u00e8 il ventitreesimo album in studio della space rock band Hawkwind, registrato nel 2000 e pubblicato nello stesso anno. Si tratta di un album solista di Dave Brock, pubblicato per\u00f2 come un lavoro degli Hawkwind."}
{"id": "2075228", "revid": "6923", "url": "https://it.wikipedia.org/wiki?curid=2075228", "title": "Richard Ellis", "text": "Biografia.\nNato e cresciuto a New York, Ellis \u00e8 stato sempre affascinato dal mare e dai suoi abitanti. Dopo il college e il servizio militare svolto nell'esercito americano (alle Hawaii), Ellis ha iniziato la sua attivit\u00e0 di disegnatore presso l'Accademia di Scienze Naturali di Filadelfia. In seguito \u00e8 passato al Museo Americano di Storia Naturale di New York dove, tra altre cose, ha disegnato la Hall of the Biology of Fishes e il modello, a grandezza naturale, della balenottera azzurra. I suoi disegni sono sui muri di numerose gallerie, musei e collezioni private in tutto il mondo. \u00c8 autore e, qualche volta, anche illustratore di pi\u00f9 di un centinaio di articoli e di sedici libri, fra cui \"The Book of Sharks\" (1975), \"The Book of Whales\" (1980), \"Dolphins and Porpoises\" (1982), \"Men and Whales\" (1991), \"Great White Shark\" (1991 insieme a John McCosker), \"Physty: The True Story of Young Whale's Rescue\" (1993), \"Monsters of the Sea\" (1994; ed. italiana \"Mostri del Mare\"), \"Imagining Atlantis\" (1998; ed. italiana \"Atlantide\"), \"The Search for the Giant Squid\" (1998; ed. italiana \"Il calamaro gigante\"), \"Encyclopedia of the Sea\" (2000; ed. italiana \"Enciclopedia del mare\") e \"No Turning Back\" (2004; ed. italiana \"I cari estinti\")."}
{"id": "2075229", "revid": "15756", "url": "https://it.wikipedia.org/wiki?curid=2075229", "title": "L'Isuledda", "text": "L'Isuledda \u00e8 un'area di circa 180.000 m\u00b2, circondata quasi totalmente dal mare, unita alla terraferma da un istmo di terreno sabbioso ed \u00e8 quindi una penisola. Amministrativamente fa parte del comune di Palau e si trova nelle vicinanze delle localit\u00e0 di Porto Pollo e Barrabisa.\nFino al 2008 l'intera superficie era occupata da un Villaggio che oggi occupa solo la parte a nord-est della penisola\".\" La notoriet\u00e0 della struttura commerciale denominata Isola dei Gabbiani spesso ha causato un erroneo utilizzo comune del termine Isola dei Gabbiani per indicare la localit\u00e0. Nella parte a Nord Ovest dell'Isuledda, sono presenti alcuni scogli staccati dal resto della penisola che vengono chiamati \"Cavalli\". L'Isuledda \u00e8 molto frequentata da windsurfer e kitsurfer per via delle caratteristiche termiche dell'area che garantiscono in molti periodi dell'anno delle condizioni adatte con una brezza costante, non rafficata e un'ottima esposizione ai venti provenienti dal quadrante nord-ovest (Tramontana, Maestrale e Ponente). \nL'Isuledda si affaccia sul parco marino protetto dell'Arcipelago di La Maddalena, a sua volta parte del Santuario dei mammiferi marini (Area Naturale Marina di Interesse Internazionale).\nGeografia fisica.\nLa penisola \u00e8 cinta da due grandi baie: la baia di Ponente, posta sopravento, \u00e8 solitamente caratterizzata da un leggero moto ondoso (nel gergo dei surfisti viene chiamato \"chop\") e da vento costante, purch\u00e9 non ci si avvicini troppo alla costa. La baia di Levante, posta sottovento, \u00e8 prossima alla baia di Porto Pollo e presenta, invece, condizioni di acqua piatta e raffiche di vento. Il fondale delle due baie \u00e8 sabbioso e caratterizzato da acqua limpida.\nAccessi.\nL'\"Isuledda\" si raggiunge percorrendo la strada statale 133 di Palau e svoltando a destra sulla strada provinciale 98, circa 600 metri dopo la rotatoria di Porto Rafael. Le indicazioni da seguire sono quelle per Porto Pollo.\nPrima di arrivare a destinazione, s'incontra sulla sinistra l'agglomerato di case della frazione di Barrabisa, piccolo paesino, abitato per lo pi\u00f9 d'estate, che conta oggi 92 abitanti, sorto su una piccola collina a 51 m s.l.m. Il nome ha origine dal termine usato dai sardi in passato per apostrofare gli abitanti delle terre che venivano spesso sommerse dall'acqua: \"barra abissata\" e la contrazione \"barrabisa\" significano infatti, nel dialetto sardo, \"bocca sommersa\", locuzione che appunto, per sineddoche, stava ad indicare una zona, come quella dei dintorni, a frequente rischio di allagamenti. Secondo altri il termine deriverebbe dal nome sardo di \"Barabba\", il malfattore liberato al posto di Cristo ed equiparato al Diavolo. Il gergo \"Braba\u00ecsu\" \u00e8 infatti metatesi di \"Barrab\u00ecsu\" (Barabbisu) che in campidanese equivale a \"barrab\u00e0s\", \"barrabassu\", cio\u00e8 \"barabba\", \"satanasso\", \"diavolo\". La terminazione al femminile nel toponimo gallurese \"Barrabisa\" \u00e8 dovuta al fatto che in quella contrada prevale il tema territoriale in \"-isa\" (al posto di \"-ana\"), mentre nel sud-est della Sardegna prevale il tema maschile \"-isu\". Il riferimento al diavolo \u00e8 per\u00f2 di pi\u00f9 difficile interpretazione.\nLa strada che va verso l'Isuledda \u00e8 asfaltata fino a poco prima dell'inizio dell'istmo e, lungo l'ultimo tratto, sono presenti tre grandi parcheggi per le auto. Lungo la baia a sinistra, delimitata dalla Penisola della Coluccia, si trova un'area caratterizzata da acqua stagnante, risultato del rallentamento del fiume Liscia in prossimit\u00e0 della foce e delle mareggiate invernali. Nel periodo estivo l'acqua dolce e quella salata sono separate del tutto. Questo fenomeno ha fatto s\u00ec che il lembo di sabbia provvisorio, che si viene a creare con l'alternarsi delle stagioni, contribuisca alla formazione di piccoli laghetti di acqua stagnante.\nLa vicina spiaggia, soprannominata \"porto Liscia\", pu\u00f2 essere raggiunta anche attraverso un'altra strada che dalla Strada statale 133 arriva direttamente al mare in corrispondenza di questa localit\u00e0. Anche la zona dei \"laghetti\" pu\u00f2 essere raggiunta diversamente, deviando sulla sinistra in corrispondenza del primo parcheggio che s'incontra andando verso il mare.\nIn generale le spiagge dell'\"Isuledda\" sono formate da sabbia bianca con piccole calette rocciose ai lati circondate da macchia mediterranea. Dal versante nord-est della penisola \u00e8 possibile osservare alcune delle isole che formano il vicino Parco nazionale Arcipelago della Maddalena, in particolare Spargi."}
{"id": "2075230", "revid": "287204", "url": "https://it.wikipedia.org/wiki?curid=2075230", "title": "Ewa Podles", "text": ""}
{"id": "2075231", "revid": "1652635", "url": "https://it.wikipedia.org/wiki?curid=2075231", "title": "La banda di Monica", "text": "La banda di Monica (titolo originale in portoghese: Turma da M\u00f4nica) \u00e8 una serie a fumetti brasiliana, creata da Mauricio de Sousa (che firma le sue opere come \"Mauricio\"). Le storie sono incentrate sulle avventure di un gruppo di bambini di sei anni (capeggiato da una bambina, Monica) nell'immaginario quartiere di Bairro do Limoeiro, a San Paolo.\nStoria.\nMauricio de Sousa diede vita ai suoi personaggi nel 1959 con una striscia a fumetti, intitolata \"Bidu\" e stampata sul \"Folha da Manh\u00e3\", il giornale dove lui lavorava come cronista di fatti polizieschi. Nel 1960 cre\u00f2 Cebolinha (in Italia noto come Cipollino), mentre Monica vide la luce nel 1963. Successivamente furono stampati fumetti dove entrambi erano protagonisti: \"M\u00f4nica\" (1970), \"Cebolinha\" (1973), ed altri ancora. Le storie furono tradotte in diverse lingue e vendute in molti paesi. Le serie a fumetti vengono realizzate continuamente da oltre 40 anni, generando diversi prodotti commerciali legati ai personaggi, tra cui una serie a cartoni animati (prodotta da Rede Globo a partire dal 1984 e trasmessa in Italia da Rai 2), un parco a tema (inaugurato a San Paolo nel gennaio 1993), videogiochi, ecc. Per la realizzazione di tutti questi progetti, Mauricio si serve di un ampio staff che lavora nella sua compagnia personale, la Est\u00fadios Mauricio de Sousa.\nI personaggi sono disegnati con uno stile semplice e le storie finiscono spesso con un lieto fine. Alla fine di ogni album ci sono tre riquadri, esattamente come una striscia a fumetti giornalistica. Rispetto ai personaggi dei Peanuts, quelli de \"La banda di Monica\" sono meno riflessivi e pi\u00f9 fantasiosi, meno psicologici e pi\u00f9 attivi.\nSpesso i personaggi rompono la quarta parete, interloquendo con gli autori all'interno della pagina. In alcune storie vanno \"dietro le quinte\", come se stessero registrando un programma televisivo o un film. I protagonisti scherzano anche nei confronti dei personaggi secondari.\nInoltre, per problemi di copyright e per non citare personaggi famosi, alcuni nomi vengono storpiati (ad esempio Coca-Cola diventa \"Tota-Toia\"o anche popa-pola, oppure Michael Jackson \"Maicou Jeca\").\nAttualmente il fumetto viene venduto in 40 paesi e tradotto in 14 lingue.\nPersonaggi.\n\"Nota bene: in corsivo sono indicati i nomi originali dei personaggi.\"\nPersonaggi secondari.\nLa Banda di Monica ha pi\u00f9 di 100 personaggi.\nFumetti.\nDal momento che Mauricio pubblica la prima striscia di Blu e Frangetta per Folha de Manh\u00e3, ha creato il primo libro di fumetti di Blu in formato americano (17, 6 x 25\u00a0cm) da Editora Continental.\nNel 1970, Mauricio ha firmato con Editora Abril la pubblicazione dei suoi fumetti, e dur\u00f2 fino al 1986, quando ha firmato con Editora Globo. Quando Editora Globo \u00e8 durato fino al 2006, La Banda di Monica \u00e8 stata pubblicata nel 2007 da Panini brasiliana.\nMonica in altri paesi.\nLa Banda di Monica \u00e8 venduto in 40 paesi e tradotto in 14 lingue.\nNegli Stati Uniti, La Banda di Monica \u00e8 nota come \"Monica's Gang\", insieme ai personaggi che hanno anche cambiato i loro nomi in base alle loro caratteristiche. Ad esempio, Cipollino divenne \"Jimmy Five\", Patacca divenne \"Smudge\", Magal\u00ec divenne \"Maggy\".\nSerie animata.\nLa banda di Monica ha pi\u00f9 di 100 episodi. \u00c8 stato in onda su Rede Globo dopo il cartone animato di \"Sitio do Picapau Amarelo\" ogni sabato mattina. Inoltre \u00e8 in onda su Cartoon Network brasiliano. Il cartone animato \u00e8 in onda su Rai 2 in Italia.\nVideogioco.\nDistribuito da SEGA, tutti i giochi della serie \"Wonder Boy\" sono stati adattati per la Banda di Monica."}
{"id": "2075234", "revid": "339392", "url": "https://it.wikipedia.org/wiki?curid=2075234", "title": "Cervus canadensis canadensis", "text": ""}
{"id": "2075235", "revid": "135224", "url": "https://it.wikipedia.org/wiki?curid=2075235", "title": "Fentanil", "text": ""}
{"id": "2075239", "revid": "2102744", "url": "https://it.wikipedia.org/wiki?curid=2075239", "title": "Giuliana Donati Pett\u00e9ni", "text": "Biografia.\nFiglia di Giuliano (1894-1930), poeta e scrittore, e di Giuseppina Scarpellini (1889-1975), a soli 22 anni consegu\u00ec la laurea in Lettere presso l'Universit\u00e0 Cattolica del Sacro Cuore di Milano. Dal 1948 al 1951 frequent\u00f2 il corso di giornalismo presso l'Universit\u00e0 degli Studi di Urbino. Si dedic\u00f2 quindi all'insegnamento nella scuola di Via Codussi a Bergamo intitolata a suo padre e, nel contempo, all'attivit\u00e0 di libera ricercatrice, avendo ereditato la passione per gli studi storici.\nDal 1958 al 2001 fu membro dell'Istituto per la Storia del Risorgimento italiano ed eletta, per numerosi anni, consigliera del Comitato direttivo provinciale di Bergamo. Nel 1960, per l'Istituto Civitas Garibaldina del Comune di Bergamo cur\u00f2 la trascrizione di vari documenti riguardanti il movimento risorgimentale bergamasco da lei reperiti presso alcuni archivi. Sua \u00e8 pure la documentata biografia del patriota bergamasco Francesco Nullo (1826-1863), eroe nazionale polacco, ancor oggi considerata la pi\u00f9 completa.\nNel 1964 entr\u00f2 a far parte dell'Ateneo di Scienze Lettere ed Arti di Bergamo nella Classe di Scienze morali e storiche, della quale fu segretaria dal 1966 al 1989 e poi Socia onoraria dal 2002. Prese parte attiva anche all'attivit\u00e0 dell'Associazione Nazionale Famiglie Caduti e Dispersi in Guerra sezione di Bergamo.\nNel 1976 il Comune di Bergamo le confer\u00ec il diploma di benemerenza con medaglia d'argento.\nPresente in vari convegni e manifestazioni culturali, scrisse numerosi saggi di storia bergamasca e collabor\u00f2 a quotidiani, periodici e riviste storiche."}
{"id": "2075240", "revid": "135491", "url": "https://it.wikipedia.org/wiki?curid=2075240", "title": "Hold Me Thrill Me Kiss Me Kill Me", "text": ""}
{"id": "2075241", "revid": "124265641", "url": "https://it.wikipedia.org/wiki?curid=2075241", "title": "Cesare Rosaroll", "text": "Biografia.\nFiglio del generale e patriota napoletano Giuseppe Rosaroll (1775-1825), che era stato costretto all'esilio per aver fatto parte della rivolta costituzionale del 1820 di Napoli, segu\u00ec il padre nell'esilio in Spagna e in Grecia, dove il padre mor\u00ec in combattimento nell'esercito rivoluzionario greco.\nTornato a Napoli nel 1825, dopo la morte del padre, nel 1830 entr\u00f2 nell'esercito borbonico come soldato semplice di cavalleria. Nel 1833 progett\u00f2, con il caporale Vito Romano e il tenente Francesco Angelotti, un attentato a Ferdinando II nella speranza che il suo successore, il principe di Capua fratello del re, concedesse la Costituzione sul modello della Costituzione spagnola del 1812. Ricorda cos\u00ec l'evento Luigi Settembrini:\nAmnistiato nel febbraio 1848, fece parte del corpo di spedizione di 15\u00a0000 uomini che il governo costituzionale di Carlo Troya invi\u00f2 in Lombardia, al comando di Guglielmo Pepe, in aiuto del Regno di Sardegna nella guerra contro l'Impero austriaco. Rimase ferito nello scontro di Santa Lucia. Dopo il richiamo dell'esercito delle Due Sicilie da parte di Ferdinando II, il 31 luglio 1848 Cesare Rosaroll si rec\u00f2 con numerosi altri militari dell'esercito borbonico (Guglielmo Pepe, Luigi e Carlo Mezzacapo, Enrico Cosenz, Alessandro Poerio, Girolamo Cal\u00e0 Ulloa, ecc.) a Venezia assediata, e qui fu colpito a morte presso Forte Marghera a Mestre."}
{"id": "2075242", "revid": "135491", "url": "https://it.wikipedia.org/wiki?curid=2075242", "title": "Are You That Somebody", "text": ""}
{"id": "2075246", "revid": "486946", "url": "https://it.wikipedia.org/wiki?curid=2075246", "title": "1630 a.C.", "text": ""}
{"id": "2075247", "revid": "729019", "url": "https://it.wikipedia.org/wiki?curid=2075247", "title": "Giuseppe Rosaroll", "text": "Biografia.\nNato da famiglia di origine svizzera, inizi\u00f2 la carriera militare come cadetto nell'esercito napoletano nel 1793. Nel 1799 ader\u00ec alla Repubblica Napoletana e fu nominato capitano. Catturato dai sanfedisti a Castel Nuovo e condannato a morte, riusc\u00ec a fuggire riparando in Francia.\nRientr\u00f2 in Italia con Napoleone Bonaparte nelle file della Legione italiana; combatt\u00e9 a Marengo, entrando poi nell'esercito della Repubblica Cisalpina. A Milano scrisse un famoso trattato sull'arte della scherma. Torn\u00f2 quindi a Napoli col generale Massena nel 1806. Per la sua coraggiosa condotta nella campagna di Sicilia del 1811 con Gioacchino Murat, nel 1812 consegu\u00ec il grado di maresciallo di campo e fu creato barone. Partecip\u00f2 poi con Gioacchino Murat alla Campagna di Russia.\nDopo la Restaurazione (1815), ebbe da Ferdinando di Borbone il comando di una brigata e poi della I divisione di Messina. In questo periodo scrisse numerosi trattati di tecnica militare. Come comandante della piazza di Messina nel marzo 1821, secondo il giudizio del Colletta \"vago di libert\u00e0 e per natura immaginoso ed estremo\", tent\u00f2 di organizzare le forze militari borboniche di stanza in Sicilia e in Calabria per un'estrema resistenza alle truppe austriache entrate nel Regno per reprimere la rivolta costituzionale del 1820. Costretto a fuggire, e condannato a morte in contumacia (sentenza del 27 febbraio 1823), si rifugi\u00f2 in Spagna dove combatt\u00e9 nelle file dei costituzionali (1822-23). Quando, nella primavera del 1823, la rivoluzione spagnola fu soffocata dall'esercito francese, Giuseppe Rosaroll si rec\u00f2 dapprima in Inghilterra e poi in Grecia, per aiutare i Greci nella lotta per l'indipendenza. Mor\u00ec in combattimento come soldato semplice, prima di aver ottenuto un comando nell'esercito rivoluzionario greco.\nAnche suo figlio Cesare morir\u00e0 combattendo per la libert\u00e0, a Venezia, nel 1849."}
{"id": "2075248", "revid": "55935", "url": "https://it.wikipedia.org/wiki?curid=2075248", "title": "Cesare Rossarol", "text": ""}
{"id": "2075249", "revid": "55935", "url": "https://it.wikipedia.org/wiki?curid=2075249", "title": "Giuseppe Rosaroll-Scorza", "text": ""}
{"id": "2075250", "revid": "55935", "url": "https://it.wikipedia.org/wiki?curid=2075250", "title": "Giuseppe Maria Rosaroll", "text": ""}
{"id": "2075252", "revid": "76963", "url": "https://it.wikipedia.org/wiki?curid=2075252", "title": "Takayuki Negishi", "text": ""}
{"id": "2075256", "revid": "1861950", "url": "https://it.wikipedia.org/wiki?curid=2075256", "title": "Asia Pacific Airlines", "text": "Asia Pacific Airlines \u00e8 una compagnia aerea cargo \"large regional\" con sede a Danville, California, USA. Operante nel trasporto merci, ha come base principale l'Antonio B. Won Pat International Airport di Guam.\nStoria.\nLa compagnia aerea venne fondata il 5 giugno 1998 e inizi\u00f2 lo stesso mese le operazioni con aeromobili della serie Boeing 727-200. Venne costituita come Aero Micronesia, Inc. (dba. Asia Pacific Airlines), ed \u00e8 una societ\u00e0 affiliata della Tan Holdings Corporation. L'aspetto principale delle operazioni della compagnia \u00e8 la spedizione di posta degli Stati Uniti e altri carichi in tutta la Micronesia, nonch\u00e9 l'importazione di tonno fresco di alta qualit\u00e0 per il trasbordo verso i mercati ittici mondiali.\nA partire da gennaio 2015 la compagnia aerea ha avviato il processo di messa in servizio degli aeromobili della serie Boeing 757-200 come parte della modernizzazione e dell'espansione della flotta.\nNel giugno 2020, la compagnia ha ritirato l'ultimo dei suoi Boeing 727 ancora in servizio.\nAl 2021, Asia Pacific Airlines possiede 4 Boeing 757.\nFlotta.\nFlotta attuale.\nA dicembre 2021 la flotta di Asia Pacific Airlines \u00e8 cos\u00ec composta:\nFlotta storica.\nAsia Pacific Airlines operava in precedenza con:"}
{"id": "2075260", "revid": "1318658", "url": "https://it.wikipedia.org/wiki?curid=2075260", "title": "Vicarello", "text": "Vicarello si pu\u00f2 riferire a:"}
{"id": "2075264", "revid": "117697949", "url": "https://it.wikipedia.org/wiki?curid=2075264", "title": "Sybil Thorndike", "text": "Biografia.\nEntrata molto giovane nel mondo dell'arte, comp\u00ec un duro tirocinio. Attiva a Manchester, nella compagnia della Horniman, vi conobbe Lewis Casson, il futuro celebre regista, che spos\u00f2 nel 1909. Da lui ebbe quattro figli: John (1909-1999), Christopher (1912-1996), Mary (1914-2009) ed Ann (1915-1990).\nPrima in una lunga tourn\u00e9e negli USA, poi a Manchester, interpret\u00f2 in 10 anni pi\u00f9 di 100 diverse parti, facendosi notare nei ruoli drammatici. Nel 1914 fu chiamata a far parte della compagnia dell'Old Vic, per la quale interpret\u00f2 le pi\u00f9 grandi eroine di Shakespeare, raggiungendo il suo massimo successo in Lady Macbeth. \nConsiderata la pi\u00f9 grande interprete tragica e shakespeariana dei suoi tempi, partecip\u00f2 anche a numerosi film, spesso in parti di carattere, interpretate con arguta nobilt\u00e0, come nella commedia \"Il principe e la ballerina\" (1957)."}
{"id": "2075268", "revid": "98196832", "url": "https://it.wikipedia.org/wiki?curid=2075268", "title": "Giuseppina Rippa", "text": "Biografia.\nIl proclama Badoglio dell'8 settembre 1943 caus\u00f2 lo sbandamento delle truppe italiane, lasciate senza ordini precisi di fronte ad un repentino cambio d'alleanza, offrendo all'ex-alleato tedesco l'occasione di intervenire rapidamente e, in poche ore, disarmare e catturare un grande numero di soldati italiani, poi inviati nei campi di lavoro in Germania. \nAnche allo scopo di intimidire la popolazione, camion stipati all'inverosimile di prigionieri venivano lasciati nelle piazze delle citt\u00e0 in attesa del loro trasferimento sui convogli ferroviari diretti in Germania.\nL'11 settembre 1943, uno di questi autocarri stazionava a Mantova, nella centrale piazza Martiri di Belfiore. I lamenti dei prigionieri, lasciati senza acqua e cibo da giorni, convinsero Giuseppina Rippa ad intervenire. Domestica in uno dei palazzi prospicienti la piazza, Giuseppina decise di portare pane e acqua ai militari italiani. Arrivata in prossimit\u00e0 dell'autocarro, non si cur\u00f2 delle interdizioni lanciate dalle guardie e inizi\u00f2 a porgere i tozzi di pane attraverso le feritoie del cassone. Mentre era intenta alla distribuzione fu assassinata da un militare tedesco con un colpo di rivoltella.\nGiuseppina Rippa, con don Eugenio Leoni fucilato il 12 settembre e i dieci prigionieri militari italiani massacrati in \"valletta Aldriga\" il 19, \u00e8 una vittima di quel \"terrorismo preventivo\" attuato dall'esercito tedesco a Mantova per scoraggiare qualsiasi resistenza all'occupazione militare.\nOnorificenze.\n Medaglia d'oro al valor civile \nLe citt\u00e0 di Mantova e Marmirolo hanno dedicato una via cittadina alla sua memoria."}
{"id": "2075269", "revid": "28592", "url": "https://it.wikipedia.org/wiki?curid=2075269", "title": "Etico", "text": ""}
{"id": "2075270", "revid": "36426", "url": "https://it.wikipedia.org/wiki?curid=2075270", "title": "Teatro romano (Fiesole)", "text": ""}
{"id": "2075272", "revid": "28592", "url": "https://it.wikipedia.org/wiki?curid=2075272", "title": "Stato Assoluto", "text": ""}
{"id": "2075273", "revid": "1318658", "url": "https://it.wikipedia.org/wiki?curid=2075273", "title": "Charles-Ferdinand Ramuz", "text": "Biografia.\nGli anni giovanili.\nNato il 24 settembre 1878, Ramuz compie tutti i suoi studi nel Canton Vaud. Ottiene il diploma di maturit\u00e0 nel 1895 e inizia una licenza in lettere classiche, che ottiene nel 1901. Si reca poi a Parigi per redigere, alla Sorbona, una tesi di dottorato su Maurice de Gu\u00e9rin, che abbandona abbastanza rapidamente per consacrarsi alla scrittura.\nGli anni parigini.\nDurante pi\u00f9 di dieci anni Ramuz si divider\u00e0 tra la Svizzera romanda e Parigi, dove frequenta il salotto di Edouard Rod. \u00c8 attraverso questi che riuscir\u00e0 a pubblicare il suo primo romanzo, \"Aline\" (1905), a Parigi, presso le edizioni Perrin. Precedentemente aveva pubblicato a sue spese presso Eggimann, a Ginevra, una raccolta di poesie intitolata \"Le Petit Village\" (1903, \"Piccolo villaggio\"). Durante i suoi anni parigini, Ramuz pubblic\u00f2 non meno di cinque romanzi, presso diversi editori della capitale (Perrin, Fayard, Ollendorff). Poco dopo la nascita di sua figlia, e qualche settimana appena prima dell'inizio della Prima guerra mondiale, decide di tornare in Svizzera, dove rester\u00e0 fino alla morte. \nParigi offre l'occasione a Ramuz di frequentare numerosi scrittori e artisti, svizzeri e francesi: per qualche tempo condivide un appartamento con Charles-Albert Cingria, incontra il pittore Ren\u00e9 Auberjonois che diventer\u00e0 suo amico; ritrova Henry Spiess e Adrien Bovy, e conosce i fratelli Tharaud e Andr\u00e9 Gide.\nI \"Cahiers vaudois\".\nDopo il suo ritorno in Svizzera, diventer\u00e0 una delle firme pi\u00f9 importanti dei \"Cahiers vaudois\", appena fondati a Losanna dai suoi amici Edmond Gilliard e Paul Budry sul modello dei \"Cahiers de la quinzaines\" di Charles P\u00e9guy. Nel 1915 conosce il compositore Igor Stravinskij di cui diverr\u00e0 amico e con cui collaborer\u00e0 pi\u00f9 volte. Per il musicista nel 1915 tradurr\u00e0 dal russo il testo di \"Renard\", la stessa cosa far\u00e0 qualche anno dopo per \"Les noces\". Ramuz \u00e8 tra i firmatari del manifesto \"Raison d'\u00eatre\" (1914, \"Ragion d'essere\"), e vi pubblica numerosi volumi, tra i quali \"Adieu \u00e0 beaucoup de personnages et autres morceaux\" (1914), \"Les Signes parmi nous\" (1919) e il libretto dell\"'Histoire du soldat\" (1918) per il quale Stravinski aveva composto la musica e che era stato messo in scena a Losanna, sempre nel 1918. Il contesto dell'immediato dopoguerra e i problemi economici daranno il colpo di grazia ai \"Cahiers vaudois\", e Ramuz si ritrova senza struttura editoriale.\nGrasset.\nDopo un periodo difficile, tanto finanziariamente quanto sul piano artistico, durante il quale Ramuz \"fabbric\u00f2\" i suoi libri in prima persona. Nel 1924 firma un contratto con le edizioni Grasset. Pubblica cos\u00ec la maggior parte dei suoi romanzi in due tempi: dapprima a Losanna, presso Mermod, editore e mecenate, poi a Parigi, presso Grasset. I suoi libri non sono propriamente un successo di vendite, ma gli valgono il riconoscimento di molti altri scrittori. Il suo stile, tuttavia, solleva le polemiche. Non esita a malmenare la sintassi allo scopo di trovare una lingua espressiva, che oppone alla lingua morta dei grammatici. Gli si rimproverer\u00e0 di \"scrivere male\" e di farlo apposta. Partigiani e detrattori di Ramuz si esprimono nella raccolta collettiva diretta da Henry Poulaille e intitolata, significativamente, \"Pour ou contre C. F. Ramuz\" (1926, \"Per o contro C. F. Ramuz\"). In seguito sar\u00e0 lo scrittore stesso a reagire, con la sua famosa \"Lettre \u00e0 Bernard Grasset\" pubblicata nel 1929. Corteggiato da Jean Paulhan, che vorrebbe vederlo pubblicato presso Gallimard, Ramuz resta fedele a Grasset, pur consegnando qualche testo alla \"Nouvelle Revue fran\u00e7aise\". La Seconda guerra mondiale lo taglier\u00e0 ancor pi\u00f9 da Parigi, e alla fine del conflitto lo scrittore, malato, non riuscir\u00e0 pi\u00f9 a tornare al centro dell'attenzione letteraria, orientata piuttosto verso la nuova generazione di scrittori usciti dalla Resistenza.\nGli scritti.\nAll'inizio della carriera Ramuz fu vicino al movimento regionalista, che fior\u00ec tanto in Francia quanto in Svizzera romanda. Ramuz se ne distanzier\u00e0 nel 1914, con la pubblicazione di \"Raison d'\u00eatre\". Continua, certo, a trovare i suoi soggetti in un mondo contadini sotto molti aspetti arcaico, e resta fedele a una delle sue pi\u00f9 intime convinzioni: \u00e8 possibile toccare l'universale attraverso il particolare. Sviluppa una lingua espressiva alquanto innovativa, accolta favorevolmente in particolare da Paul Claudel e Louis-Ferdinand C\u00e9line. Il 1914 segna d'altra parte la fine dei romanzi che ruotano attorno a un solo personaggio: da allora in poi Ramuz li organizz\u00f2 piuttosto attorno a una comunit\u00e0. La sua opera, attraversata dal desiderio costante di toccare il generale attraverso la descrizione del particolare, essenzialmente tragica, rimette in questione i generi. Ramuz, in particolare, interroga il quadro tradizionale del romanzo, avvicinandolo alla poesie. Partecipa alla rinascita del saggio nel periodo tra le due guerre, ma scrive anche racconti e pezzi lirici o metapoetici. \nLa sua opera conta 22 romanzi, tra i quali \"La Grande Peur dans la montagne\" (1925/1926), \"La Beaut\u00e9 sur la terre\" (1927) e \"Derborence\" (1934), molte raccolte di prose brevi (in particolare \"Adieu \u00e0 beaucoup de personnages et autres morceaux\" (1914), \"Salutation paysanne et autres morceaux\" (1921) e \"Nouvelles\" (1946)), saggi (vanno ricordati soprattutto, accanto ai manifesti di estetica quali \"Raison d'\u00eatre\" (1914) e la \"Lettre \u00e0 Bernard Grasset\" (1929), i suoi tre saggi politici: \"Taille de l'homme\" (1932), \"Question\" (1935) e \"Besoin de grandeur\" (1937)), poesia, testi autobiografici (\"Paris, notes d'un vaudois\" (1937) e \"D\u00e9couverte du monde\" (1939)), un diario e il libretto de l\"'Histoire du soldat\" (1918).\nNel 2005, La Pl\u00e9iade ha pubblicato i romanzi di Ramuz in due volumi. Lo stesso anno le edizioni Slatkine di Ginevra lanciano la pubblicazione critica delle opere complete, che conteranno una trentina di volumi. \nLa lingua.\nNella \"Lettre \u00e0 Bernard Grasset\" del 1929, Ramuz precisa il suo rapporto con la Svizzera romanda: \u00abIl mio paese ha sempre parlato francese, e, se si vuole, \u00e8 semplicemente il \"suo\u201d francese: ma ha tutto il diritto di parlarlo (...) perch\u00e9 \u00e8 la sua lingua madre, che non ha bisogno di imparare, ricavata da una carne viva, quella di tutti coloro che vi nascono, ogni ora, ogni giorno (...). Nel contempo, poich\u00e9 una frontiera politica lo separa dalla Francia, si \u00e8 trovato in una posizione estranea rispetto a un certo francese comune che vi si \u00e8 costituito nel corso degli anni. Il mio paese ha cos\u00ec due lingue: una \u00e8 costretto a impararla, l'altra la utilizza per diritto di nascita; ha continuato a parlare la sua lingua pur sforzandosi di scrivere quella che si chiama, da noi, a scuola, il \u201cbuon francese\u201d, e ci\u00f2 che \u00e8, in effetti, il buon francese, ma che \u00e8 anche una sorta di mercanzia di cui viene gestito un monopolio\u00bb. \nRamuz respinge l'idea che il suo paese sia una sorta di provincia della Francia e afferma il senso della sua opera in francese: \u00abMi ricordo l'inquietudine che mi colse quando vidi che quel famoso \u201cbuon francese\u201d, che era la nostra lingua scritta, era incapace di esprimerci e di esprimermi. Vedevo ovunque, attorno a me, poich\u00e9 era per noi una lingua appresa (e, in definitiva, una lingua morta), una sorta di interruzione che faceva impressione: invece di trasmettere il pensiero fedelmente fino alla sua forma esterna, lo perdeva strada facendo, come per mancanza di corrente, finendo per negare s\u00e9 stessa (...). Mi ricordo che mi ero detto, timidamente: forse potremmo provare a smettere di tradurre. L'uomo che si esprime veramente non traduce. Lascia che il movimento si produca in lui dall'inizio alla fine, libero di scegliere le parole a modo suo. L'uomo che parla non ha il tempo di tradurre (...). Avevamo due lingue: una passava per quella \u201cbuona\u201d, ma ce ne servivamo male perch\u00e9 non era la nostra, l'altra, che per modo di dire era zeppa di errori, ma di cui ci servivamo bene perch\u00e9 era nostra. Ordunque: le emozioni che provo, le devo alle cose di qui (...). Se avessi scritto quella lingua parlata, avrei scritto la nostra lingua\u00bb."}
{"id": "2075275", "revid": "125683058", "url": "https://it.wikipedia.org/wiki?curid=2075275", "title": "Edward Lee Thorndike", "text": "Biografia.\nProfessore al Teachers College dell'Universit\u00e0 della Columbia, i suoi interessi si rivolsero dapprima alla psicologia animale e in seguito alle leggi dell'apprendimento.\nEgli codifica l'effetto alone, secondo cui un singolo aspetto positivo o negativo di un individuo pu\u00f2 gettare un alone positivo o negativo su tutti gli altri aspetti.\nI numerosi esperimenti da lui condotti nelle scuole americane contribuirono a diffondere le conoscenze della psicologia comportamentale nell'ambiente pedagogico e gli permisero l'elaborazione delle sue teorie nonch\u00e9 la costruzione di test e di profitto scolastico.\nThorndike riassume i suoi risultati sperimentali in un certo numero di \"leggi dell'apprendimento\" Alcuni esempi:\nThorndike anticipa il comportamentismo in molti modi: Non usa l'introspezione e si concentra sul comportamento osservabile; formula una teoria dell'apprendimento basata sulla connessione tra stimoli e risposte, il che rende necessarie poche ipotesi su cosa succede dentro l'individuo; generalizza dall'animale all'umano. Per esempio, la sua pedagogia utilizza le leggi dell'apprendimento di cui sopra: occorre fare esercizio (legge dell'esercizio), i comportamenti \"giusti\" vanno premiati e quelli \"sbagliati\" puniti (legge dell'effetto) e non ci si pu\u00f2 aspettare che l'apprendimento sia generalizzato al di fuori dell'ambito specifico di insegnamento (legge del trasferimento). \nAlcune delle ricerche di Thorndike furono riprese da Burrhus Skinner .\nL'Associazione statunitense di psicologia ha istituito in suo onore un premio annuale per ricercatori nel campo della psicologia educativa, il premio E. L. Thorndike."}
{"id": "2075278", "revid": "838137", "url": "https://it.wikipedia.org/wiki?curid=2075278", "title": "Assassinio di Giacomo Matteotti", "text": ""}
{"id": "2075280", "revid": "135224", "url": "https://it.wikipedia.org/wiki?curid=2075280", "title": "Richiamata", "text": ""}
{"id": "2075281", "revid": "1543377", "url": "https://it.wikipedia.org/wiki?curid=2075281", "title": "Giambattista Fardella", "text": "Biografia.\nIl militare.\nCadetto di una famiglia aristocratica siciliana, i Fardella di Torre Arsa, si dedic\u00f2 alla carriera militare e prest\u00f2 giuramento come luogotenente di cavalleria dell'esercito del Regno di Sicilia il 23 gennaio 1783.\nCombatt\u00e9 al servizio di Ferdinando di Borbone contro gli eserciti francesi durante le guerre napoleoniche.\nFu maresciallo di campo nel 1806 e tenente generale nel 1815.\nDivenne ministro della Guerra e marina del Regno delle Due Sicilie una prima volta nel 1821 (primo ministro: Tommaso di Somma) e una seconda volta (primo ministro: Giuseppe Ceva Grimaldi Pisanelli di Pietracatella) dal 1830 fino al 1836, anno della propria morte avvenuta a causa di una epidemia di colera.\nIl collezionista.\nRaccolse una ricca biblioteca conservata attualmente nella \"\"Biblioteca Fardelliana\" di Trapani. Raccolse inoltre una ricca collezione di quadri, soprattutto di pittori napoletani del XVII e del XVIII secolo, conservata attualmente al \"Museo regionale Agostino Pepoli\"\" di Trapani.\nInoltre fece costruire il Lazzaretto di Trapani, promosse un Liceo, nel 1810 una scuola di nautica (oggi Istituto nautico Marino Torre), e l'istituto delle fanciulle ."}
{"id": "2075282", "revid": "188116", "url": "https://it.wikipedia.org/wiki?curid=2075282", "title": "Giovanni Battista Fardella", "text": ""}
{"id": "2075283", "revid": "28592", "url": "https://it.wikipedia.org/wiki?curid=2075283", "title": "Aeroporto internazionale", "text": ""}
{"id": "2075284", "revid": "767487", "url": "https://it.wikipedia.org/wiki?curid=2075284", "title": "Oreste Guaraldo", "text": "Carriera.\nNato in Veneto ma trasferitosi giovanissimo in Piemonte, cresce nelle giovanili dell'A.C. Cinzano, formazione di Santa Vittoria d'Alba \"sponsorizzata\" dall'omonima casa vinicola, con cui disputa nella stagione 1942-43 il campionato di Serie C. Dopo aver disputato il Campionato Alta Italia 1944 col , alla fine della guerra viene segnalato a Ferruccio Novo, presidente del Torino direttamente dal conte Marone Cinzano, titolare della Cinzano nonch\u00e9 ex-presidente granata.\nCon il Torino, campione d'Italia in carica, disputa l'anomalo campionato 1945-46, come primo rincalzo della linea offensiva. Riesce quindi a ritagliarsi lo spazio di 11 presenze, con l\"'exploit\" della doppietta al Genoa nella \"goleada\" (6-0 il risultato finale) del 21 ottobre 1945 al Filadelfia, dando quindi il suo contributo alla conquista dello scudetto.\nPer la stagione successiva, Guaraldo viene ceduto in prestito al Novara, con cui disputa un buon campionato di Serie B da titolare, andando a segno 9 volte, quindi il Torino lo richiama alla base per la stagione 1947-48. Tuttavia, l'arrivo di Romeo Menti e Josef Fabian gli limita ulteriormente le possibilit\u00e0 di emergere, e non riesce mai a trovare spazio in prima squadra. A fine stagione viene pertanto ceduto al . Resta in Toscana due stagioni, con la promozione dalla C alla B nell'annata 1948-49 ma senza riuscire ad imporsi appieno (30 presenze e 7 reti complessivamente). Passa quindi al Crema in C e al Fanfulla senza pi\u00f9 riuscire a riproporsi nella serie superiore.\nDetiene la particolarit\u00e0 di aver conquistato il titolo di Campione d'Italia senza aver mai militato nella Serie A a girone unico."}
{"id": "2075286", "revid": "599013", "url": "https://it.wikipedia.org/wiki?curid=2075286", "title": "Fran\u00e7ois-Joel Thiollier", "text": ""}
{"id": "2075287", "revid": "20142158", "url": "https://it.wikipedia.org/wiki?curid=2075287", "title": "Fran\u00e7ois Joel Thiollier", "text": ""}
{"id": "2075289", "revid": "20142162", "url": "https://it.wikipedia.org/wiki?curid=2075289", "title": "Fran\u00e7ois Jo\u00ebl Thiollier", "text": ""}
{"id": "2075291", "revid": "307923", "url": "https://it.wikipedia.org/wiki?curid=2075291", "title": "Monastero Strella Maris", "text": ""}
{"id": "2075292", "revid": "125612785", "url": "https://it.wikipedia.org/wiki?curid=2075292", "title": "Socialismo ghildista", "text": "Il socialismo ghildista (in inglese: \"Guild Socialism\") \u00e8 una forma particolare di socialismo non statalista che nacque nel primo decennio del XX secolo in Inghilterra, in contrapposizione alla tipologia di socialismo perseguita invece dalla societ\u00e0 fabiana, per opera delle nuove generazioni di militanti in seno alla stessa guidate dal pensiero del socialista libertario G. D. H. Cole, ispiratosi in questa sua formulazione politico-economica agli scritti politici dell'artista ed attivista politico William Morris ed agli studi storico-economici del socialista cristiano Arthur Penty. \nI ghildisti, contrariamente alle idee dei fondatori del fabianesimo (specie Sidney Webb), propugnatori fondamentalmente di un'economia socialista pianificata centralmente e d'impronta fortemente statalista, conseguibile con un approccio politico gradualista e riformista, auspicavano il perseguimento d'un differente sistema socio-economico socialista, basato su un modello di economia pianificata decentralmente, in cui la produzione di beni e servizi fosse espletata dal lavoro variamente coordinato d'una rete di interagenti imprese cooperative ricalcate, sul piano di settorialit\u00e0 lavorativa, sulla falsariga delle antiche ghilde medioevali, e perseguibile attraverso l'utilizzo di tattiche politiche radicali affini al sindacalismo rivoluzionario francese, quali lo sciopero selvaggio, il boicottaggio industriale, ecc. L'esperienza ghildista ciononostante fu piuttosto breve, considerando che gli stessi finirono per mettere da parte molte delle loro idee quando i socialisti inglesi si riunirono definitivamente nella strategia politica del neo-costituitosi \"Labour Party\" (a cui ader\u00ec, ricoprendo anche cariche governative, lo stesso Cole), lasciandosi perci\u00f2 avviluppare mano a mano dalla sua nuova prospettiva socioeconomica.\nCionondimeno, al giorno d'oggi il socialismo ghildista, coniugato al corporativismo ed alle teorie e gli studi economico-antropologici di Karl Polanyi, costituisce ideologicamente l'asse portante di una particolare corrente in seno al moderno Partito Laburista, conosciuta come \"Blue Labour\" (laddove il colore blu identifica un'impostazione politica di stampo maggiormente socialconservatore su temi quali famiglia, diritti civili, immigrazione, crimine e politiche economiche europee, rispetto alle istanze progressiste avallate storicamente dai laburisti)."}
{"id": "2075294", "revid": "599013", "url": "https://it.wikipedia.org/wiki?curid=2075294", "title": "Monastero di Stella Maris", "text": "Il monastero carmelitano di Stella Maris \u00e8 un convento cattolico situato sul Monte Carmelo ad Haifa, in Israele.\nSecondo la tradizione sarebbe fondato su una grotta che fu dimora del profeta Elia.\nStoria.\nIl monastero sorge sul monte Carmelo, sulle alture della citt\u00e0 di Haifa, nell'alta Galilea. \nVenerato sin dall'antichit\u00e0 e gi\u00e0 citato in documenti egizi del XIV secolo a.C. come una delle conquiste del faraone Thutmose III, \u00e8 nominato anche nella Bibbia come cima da cui il profeta Elia sfid\u00f2 i profeti di Baal.\nLa prima fondazione del monastero omonimo risale all'epoca bizantina, quando esso divenne luogo di culto dell'Arcangelo Michele, gi\u00e0 incluso nella liturgia Cristiano Ortodossa e venerato dai Longobardi in seguito alla loro conversione al Cattolicesimo avvenuta intorno al VII secolo.\nNel XII secolo la struttura venne fortificata dai crociati per ospitare l'Ordine Carmelitano, qui fondato da un gruppo di eremiti guidati da San Broccardo e la cui regola fu approvata agli inizi del XIII secolo Nel 1230 il superiore dei carmelitani, san Simone Stock, testimoni\u00f2 di aver avuto una visione della Madonna che dette origine alla devozione dello Scapolare del Carmelo.\nNel 1631, secoli dopo la sconfitta crociata del 1291, i Carmelitani fecero ritorno nel luogo in cui era nato l'ordine e costruirono un nuovo monastero nelle vicinanze ma nel 1768 si trasferirono nell'attuale collocazione. Tuttavia, a seguito della fallita campagna napoleonica del 1799 il monastero, che ospitava anche alcuni soldati francesi rifugiati, fu teatro di violenti scontri in cui venne distrutto e i suoi occupanti uccisi.\nL'edificio dell'attuale monastero fu ricostruito fra il 1823 e il 1828 da monaci italiani ed \u00e8 caratterizzato da una vistosa cupola."}
{"id": "2075298", "revid": "767487", "url": "https://it.wikipedia.org/wiki?curid=2075298", "title": "B\u00e9nabar", "text": " Tra i suoi pi\u00f9 grandi successi ricordiamo \"Y'a une fille qu'habite chez moi\" (2001), \"Monospace\" (2003), \"Dis-lui Oui\", (2004), \"Le D\u00eener\" (2006), e \"L'Effet Papillon\" (2008).\nHa due figli, entrambi avuti dalla moglie St\u00e9phanie: Manolo, nato nel 2004, e Ludmilla, nata nel 2009."}
{"id": "2075300", "revid": "1573940", "url": "https://it.wikipedia.org/wiki?curid=2075300", "title": "Aonidiella aurantii", "text": "La cocciniglia bianca-rossa forte degli agrumi o rossa di California (Aonidiella aurantii ) \u00e8 un insetto fitomizo dell'ordine dei Rhynchota Homoptera Sternorrhyncha (superfamiglia Coccoidea, famiglia Diaspididae).\nGeneralit\u00e0.\nL\"'Aonidiella aurantii\" \u00e8 originaria del Sud-Est asiatico da dove si \u00e8 diffusa in tutte le aree agrumicole del mondo.\nIn Italia \u00e8 presente nelle regioni meridionali, soprattutto \u00e8 particolarmente dannosa negli agrumeti della Sicilia.\n\u00c8 una specie polifaga, attacca preferibilmente gli agrumi, in particolare il limone, ma si riscontra anche su altri fruttiferi (carrubo, fico, mandorlo, melo, pero, susino, nespolo del Giappone, vite, ecc.) e su svariate piante ornamentali ( rosa, alloro, \"Cycas rivolta\" , edera, ligustro, pittosporo, quercia, ecc.).\nDescrizione.\n\u00c8 indicata come Cocciniglia rossa forte per evidenziare il colore del suo follicolo, che ha tonalit\u00e0 pi\u00f9 intensa di quello della Cocciniglia bianca-rossa degli agrumi (\"Chrysomphalus dictyospermi\" ), alla quale somiglia esteriormente.\nIl follicolo femminile \u00e8 circolare (circa 2 mm di diametro) di colore nocciola, rossastro per trasparenza del corpo della femmina, con esuvie centrali di colore rossastro pi\u00f9 scuro. I maschi sono di dimensioni pi\u00f9 piccole (circa 1 mm di lunghezza) con scudetto di forma ovale. Nello stadio adulto il maschio \u00e8 alato di colore giallastro.\nCiclo biologico.\nLa Aonidiella aurantii sverna in vari stadi di sviluppo.\nIn ambienti favorevoli, quali climi caldi e asciutti, compie fino a quattro generazioni all'anno che si accavallano tra di loro. La prima si ha dall'inizio di maggio alla fine di luglio, la seconda dalla prima decade di luglio a fine agosto, la terza da fine agosto-primi di settembre all'inizio di novembre e l'ultima da novembre a maggio dell'anno successivo.\nIn primavera, le femmine fecondate dai maschi alati, la cui vita \u00e8 limitata a circa un giorno, o partoriscono neanidi gi\u00e0 attive dopo qualche ora o depongono mediamente un centinaio di uova a sviluppo embrionale ultimato, da cui le neanidi sgusciano immediatamente (specie ovovivipara). \nLe neanidi di I et\u00e0., dopo una breve fase mobile in cui possono anche essere trasportate dal vento su altre piante, si fissano al substrato e iniziano ad alimentarsi.\nDanni.\nLa cocciniglia infesta i rami, le foglie, i frutti, la corteccia delle branche e del tronco. \nI danni, considerati assai pi\u00f9 gravi di quelli causati sugli agrumi dalla Cocciniglia bianca-rossa, si manifestano con ingiallimenti fogliari, filloptosi, fessurazioni corticali e generale deperimento della pianta. La presenza della cocciniglia in numero maggiore a 10 individui per frutto determina un deprezzamento commerciale dei frutti.\nAntagonisti.\nQuesto coccide \u00e8 limitato da molti nemici naturali quali: \nDifesa.\nLotta pu\u00f2 essere effettuata mediante:"}
{"id": "2075301", "revid": "154893", "url": "https://it.wikipedia.org/wiki?curid=2075301", "title": "Officier des Arts et des Lettres", "text": ""}
{"id": "2075306", "revid": "2056951", "url": "https://it.wikipedia.org/wiki?curid=2075306", "title": "Gilet (indumento)", "text": "Il gilet (termine francese, : ), in italiano gil\u00e8, \u00e8 un tipo di maglione, completamente chiuso, senza maniche, che presenta scollature di vari tipi (a V o U, per definire due grandi categorie). \u00c8 un capo tipicamente maschile.\nPer esempio d'estate lo si vede in sostituzione della giacca, sopra a una camicia a maniche corte con cravatta, abbinato a bermuda.\nIl \"gilet\" che viene tradizionalmente indossato in situazioni formali o cerimonie, sulla camicia e sotto la giacca, si chiama pi\u00f9 propriamente panciotto, che \u00e8 un capo completamente diverso in quanto presenta i bottoni come allacciatura; \"gilet\" pi\u00f9 sportivi, spesso realizzati in materiali pesanti, vengono utilizzati in altri ambiti come la vela o il ciclismo.\nIl \"gilet\" femminile, soprattutto a partire dalla fine degli anni sessanta, viene utilizzato come parte superiore del \"tailleur\" pantalone, e a differenza di quello maschile pu\u00f2 essere notevolmente pi\u00f9 lungo, arrivando a volte fino al ginocchio."}
{"id": "2075310", "revid": "121837", "url": "https://it.wikipedia.org/wiki?curid=2075310", "title": "Variabile FU Orionis", "text": ""}
{"id": "2075311", "revid": "74801", "url": "https://it.wikipedia.org/wiki?curid=2075311", "title": "Oberdrum", "text": "Oberdrum \u00e8 una localit\u00e0 abitata austriaca di Oberlienz, facente parte del distretto di Lienz (detto Tirolo Orientale), nello Stato del Tirolo.\nStoria.\n\u00c8 la zona pi\u00f9 vecchia del comune di Oberlienz, di cui \u00e8 diventata una frazione. Per un certo periodo ha avuto un sindaco autonomo ed ha rappresentato una municipalit\u00e0 indipendente.\nGeografia fisica.\nL'abitato si trova in zona collinare, a circa da Oberlienz, su di una strada che porta alla localit\u00e0 di Prappernitze e sale verso il parco nazionale Hohe Tauern. Dalla citt\u00e0 di Lienz, con cui \u00e8 collegato direttamente tramite una strada secondaria, dista circa .\nL'arteria stradale principale pi\u00f9 vicina \u00e8 la strada statale 108, a valle di Oberlienz, chiamata \"Felbertauern Bundestra\u00dfe\" e collegante Lienz con Mittersill, nel distretto salisburghese di Zell am See."}
{"id": "2075314", "revid": "232134", "url": "https://it.wikipedia.org/wiki?curid=2075314", "title": "Can't get my head around you", "text": ""}
{"id": "2075316", "revid": "232134", "url": "https://it.wikipedia.org/wiki?curid=2075316", "title": "Blackball", "text": ""}
{"id": "2075319", "revid": "307923", "url": "https://it.wikipedia.org/wiki?curid=2075319", "title": "Canzoni per Natale", "text": ""}
{"id": "2075323", "revid": "1543377", "url": "https://it.wikipedia.org/wiki?curid=2075323", "title": "Nui!", "text": " \u00e8 un manga \"sh\u014dnen\" realizzato da Natsumi Mukai.\nTrama.\nKaya Yamase \u00e8 una ragazzina che non ha mai dimenticato la sua passione per i peluche, nemmeno ora che ha cominciato a frequentare la scuola superiore. I suoi preferiti sono il gremlin Purple, il cagnolino Gray confezionato dalla madre, e l'aringa Aqua, comprata durante una visita all'acquario. Il giorno del suo sedicesimo compleanno succede una cosa incredibile: i peluche di Kaya si animano e cominciano a parlare. In seguito dovranno superare varie avventure: sconfiggere vari pupazzi (tra cui uno in grado di trasformarsi in cattivo). Il manga \u00e8 composto da 3 volumi.\nIl peggior nemico dei peluche (anche quelli di Kaya) sono i cani, nel secondo numero dei manga infatti Purple incontra per strada un coniglietto, in gravi condizioni a causa dei cagnolini. Purple aiuta il coniglietto portandolo a casa di Kaya. Kaya cura il coniglietto fino a quando pu\u00f2 stare perfettamente in piedi."}
{"id": "2075324", "revid": "339392", "url": "https://it.wikipedia.org/wiki?curid=2075324", "title": "Catalogna settentrionale", "text": ""}
{"id": "2075329", "revid": "287204", "url": "https://it.wikipedia.org/wiki?curid=2075329", "title": "FU Orionis", "text": "FU Orionis \u00e8 una stella variabile situata nella costellazione di Orione; si trova ad una distanza di circa 1600 anni luce dal sistema solare, nella Regione di Lambda Orionis.\nNel 1937 la stella conobbe un improvviso incremento di luminosit\u00e0 che lo port\u00f2 dalla magnitudine 16,5 a 9,6, che da allora in poi non \u00e8 pi\u00f9 scesa al di sotto della soglia di 9. Per molto tempo si \u00e8 creduto che fosse una stella unica nel suo genere. Tuttavia nel 1970 fu scoperta una stella che aveva un comportamento molto simile, V1057 Cygni, e da allora se n'\u00e8 scoperta un'altra decina, che ha reso necessaria l'introduzione di una nuova classe di stelle variabili: le variabili FU Orionis (dette anche FUor). Si tratta di stelle estremamente giovani, caratterizzate da improvvisi fenomeni eruttivi, che non hanno ancora raggiunto la sequenza principale e dunque si trovano ancora in fase di formazione."}
{"id": "2075330", "revid": "661526", "url": "https://it.wikipedia.org/wiki?curid=2075330", "title": "Go Ahead Punk, Make My Day", "text": "Go Ahead Punk, Make My Day \u00e8 una compilation punk del 1996 edita da Nitro Records.\n\u00c8 stata descritta come:"}
{"id": "2075332", "revid": "196390", "url": "https://it.wikipedia.org/wiki?curid=2075332", "title": "Expo 98", "text": ""}
{"id": "2075333", "revid": "72396", "url": "https://it.wikipedia.org/wiki?curid=2075333", "title": "John e Lorena Bobbitt", "text": ""}
{"id": "2075335", "revid": "599013", "url": "https://it.wikipedia.org/wiki?curid=2075335", "title": "Cedric Henderson", "text": ""}
{"id": "2075337", "revid": "20142918", "url": "https://it.wikipedia.org/wiki?curid=2075337", "title": "Albo dei giornalisti", "text": ""}
{"id": "2075338", "revid": "20142923", "url": "https://it.wikipedia.org/wiki?curid=2075338", "title": "Albo dei Giornalisti", "text": ""}
{"id": "2075339", "revid": "121837", "url": "https://it.wikipedia.org/wiki?curid=2075339", "title": "FUor", "text": ""}
{"id": "2075340", "revid": "110157", "url": "https://it.wikipedia.org/wiki?curid=2075340", "title": "Sorelle (album)", "text": "Sorelle \u00e8 una raccolta di brani dal vivo estratti dagli album \"Decisamente Loredana\" di Loredana Bert\u00e8 (i primi sette) e \"Semplicemente Mim\u00ec\" di Mia Martini (i rimanenti sei), pubblicata il 20 settembre, giorno di nascita delle due cantanti, del 1999."}
{"id": "2075341", "revid": "729019", "url": "https://it.wikipedia.org/wiki?curid=2075341", "title": "Gran Premio motociclistico della Comunit\u00e0 Valenciana 2004", "text": "Il Gran Premio motociclistico della Comunit\u00e0 Valenciana 2004 corso il 31 ottobre, \u00e8 stato il sedicesimo e ultimo Gran Premio della stagione 2004 e ha visto vincere: la Yamaha di Valentino Rossi nella MotoGP, Daniel Pedrosa nella classe 250 ed H\u00e9ctor Barber\u00e1 nella classe 125.\nSi tratta dell'ultimo Gran Premio della classe 125 in cui possono guidare piloti senza limiti di et\u00e0, dal primo GP della stagione successiva viene introdotto il limite massimo dei 27 anni di et\u00e0.\nMotoGP.\nKenny Roberts Jr del team Suzuki, dopo aver disputato la prima sessione di prove, viene sostituito dal collaudatore spagnolo Gregorio Lavilla a causa dei postumi di un infortunio al gomito, che lo aveva costretto a saltare anche le tre gare precedenti."}
{"id": "2075343", "revid": "110157", "url": "https://it.wikipedia.org/wiki?curid=2075343", "title": "Jive (azienda)", "text": "Jive \u00e8 una casa editrice giapponese specializzata nella pubblicazione di riviste per ragazzi contenenti manga.\nStoria.\nLa compagnia venne fondata il 12 maggio 2003 con l'intento di rivaleggiare con le storiche case di fumetti giapponesi (Sh\u016beisha, K\u014ddansha, ecc.), la sua sede centrale si trova nel quartiere di Shinjuku, all'interno dell'area metropolitana di Tokyo, nella zona del Kant\u014d. Nel 2004 la compagnia vendette le proprie azioni alla \"Poplar Publishing\" diventandone una sussidiaria."}
{"id": "2075344", "revid": "59645", "url": "https://it.wikipedia.org/wiki?curid=2075344", "title": "I Classici del Giallo", "text": ""}
{"id": "2075347", "revid": "1543377", "url": "https://it.wikipedia.org/wiki?curid=2075347", "title": "NBA All-Star Game 1956", "text": "L'NBA All-Star Game 1956, svoltosi a Rochester, vide la vittoria finale della Western Division sulla Eastern Division per 108 a 94.\nBob Pettit, dei St. Louis Hawks, fu nominato MVP della partita."}
{"id": "2075356", "revid": "399", "url": "https://it.wikipedia.org/wiki?curid=2075356", "title": "Canottiera", "text": "La canottiera \u00e8 un indumento simile a una maglietta, dotata di un'ampia scollatura e priva di maniche; il nome deriva dall'essere stata per anni l'indumento di chi praticava canottaggio; la leggenda ne attribuisce l'invenzione (dallo strappo collerico del colletto e delle maniche di una camicia) a Jean Des Fauches, un eccentrico nobile francese del XVI secolo.\nLa canottiera \u00e8 un indumento indossato sia dagli uomini sia dalle donne, con leggere differenze di design tra i modelli maschili e femminili, utilizzato come indumento intimo, perch\u00e9 scalda solo l'addome, il busto e il petto, vale a dire le parti del corpo da tenere al caldo, e lascia libere le braccia, che non corrono alcun rischio; come indumento sportivo, principalmente nella pallacanestro e nell'atletica leggera; come capo d'abbigliamento balneare (il tanchini \u00e8 un bichini costituito di mutandine e canottiera; o semplicemente in sostituzione della maglietta (\"T-Shirt\"), nella moda informale (\"casual\") estiva.\nModelli.\nBench\u00e9 sostanzialmente invariato nel corso degli anni, il disegno della canottiera ha subito, soprattutto nei modelli destinati alle donne, qualche evoluzione e innovazione, principalmente derivata all'introduzione di nuovi materiali e nuove tecnologie.\nNella cultura di massa.\nCelebri attori come Renato Salvatori in \"Rocco e i suoi fratelli\" o Marlon Brando in \"Fronte del porto\" resero la canottiera popolare nell'immaginario collettivo; ciononostante, dal 2007 i grandi magazzini britannici \"Asda\" hanno bandito la vendita delle canottiere, ritenute comunemente antiestetiche e pertanto poco vendute. Tuttavia, l'anno successivo l'indumento ha trovato alcuni popolari testimoni, come il presidente degli Stati Uniti Barack Obama o il celebre attore Brad Pitt."}
{"id": "2075360", "revid": "399", "url": "https://it.wikipedia.org/wiki?curid=2075360", "title": "Magdaleniano", "text": "Il magdaleniano (o \"maddaleniano\") (18-17.000 - 11-10.000 anni fa, verso la fine dell'ultima glaciazione) \u00e8 l'ultima cultura del Paleolitico superiore europeo.\nIl nome \u00e8 stato fatto derivare da Gabriel de Mortillet dal sito di Abri de la Madeleine, presso Tursac, in Dordogna, Francia, scavato dal 1863.\nIl magdaleniano \u00e8 caratterizzato dalla lavorazione di lame e dalla miniaturizzazione dei manufatti litici (microliti). Si diffonde la lavorazione dell'avorio e dell'osso, con raffinata decorazione e vengono realizzate collane con denti di carnivori. Le innovazioni magdaleniane sono associate soprattutto alla lavorazione ossea con la produzione di bulini (a becco di pappagallo e a becco di flauto), punte a \"cran\" lungo, arpioni (con denti intagliati nel fusto, poi con seghettatura singola e doppia), propulsori, spatole, ami, aghi e bastoni, alcuni anche lavorati ed incisi.\nA questo periodo appartiene la fioritura della pittura rupestre, della cui variet\u00e0 e qualit\u00e0 sono testimoni i celebri dipinti parietali della grotta di Altamira, Tito Bustillo, Font-de-Gaume, Lascaux, Niaux e Grotta Chauvet.\nLa cultura magdaleniana viene suddivisa, non unanimemente, in \n\"magdaleniano antico\" (I-III) \n\"magadaleniano recente\" (IV-VI) \n\"magdaleniano terminale\", o \"aziliano\", dal sito di Le Mas-d'Azil nei Pirenei francesi, secondo alcuni gi\u00e0 nel Mesolitico."}
{"id": "2075363", "revid": "1543377", "url": "https://it.wikipedia.org/wiki?curid=2075363", "title": "NBA All-Star Game 1957", "text": "L'NBA All-Star Game 1957, svoltosi a Boston, vide la vittoria finale della Western Division sulla Eastern Division per 109 a 97.\nBob Cousy, dei Boston Celtics, fu nominato MVP della partita."}
{"id": "2075366", "revid": "174925", "url": "https://it.wikipedia.org/wiki?curid=2075366", "title": "Maddalieniano", "text": ""}
{"id": "2075370", "revid": "124644048", "url": "https://it.wikipedia.org/wiki?curid=2075370", "title": "I Classici del Giallo Mondadori dall'1 al 100", "text": ""}
{"id": "2075372", "revid": "174925", "url": "https://it.wikipedia.org/wiki?curid=2075372", "title": "Civilt\u00e0 magdaleniana", "text": ""}
{"id": "2075376", "revid": "767487", "url": "https://it.wikipedia.org/wiki?curid=2075376", "title": "George Daniel Schenkel", "text": "Insegn\u00f2 a Basilea e a Heidelberg ponendosi in contrasto con i settori pi\u00f9 conservatori del luteranesimo.\nTra le sue opere emerge \"Das Charakterbild Jesu\" (prima edizione: Wiesbaden, C. W. Kreidel, 1864). Fond\u00f2 nel 1859 la rivista \"Allgemeine Kirchliche Zeitschrift\" e fu cofondatore della \"Protestantenverein\" (Francoforte sul Meno, 1863) societ\u00e0 per il progresso e l'unione delle Chiese protestanti."}
{"id": "2075377", "revid": "767487", "url": "https://it.wikipedia.org/wiki?curid=2075377", "title": "Makoto Kobayashi (designer)", "text": "Biografia.\nConosciuto per uno stile artistico molto personale e ricco di dettagli. Ha collaborato a serie anime televisive di grande successo come Mobile Suit Zeta Gundam, Last Exile e a produzioni cinematografiche di alto livello: (The)Venus Wars, Steamboy, Super Atragon. Da segnalare anche la partecipazione a al progetto Animatrix: Second Renaissance (OAV) segnalato nei crediti come art design.\nOltre all'attivit\u00e0 di mecha designer legato all'animazione, si dedica anche alla creazione di modelli in scala di mezzi spaziali e robot avveniristici, in alcuni casi realizzati per la vendita al pubblico. Dal suo manga Dragon's Heaven \u00e8 stato tratto un OAV (original animation video) di breve durata e ristampato nel 2001 su supporto DVD.\nGli OAV della serie ICE sono stati proiettati nei seguenti film festival: Pusan International Film Festival (2/10/2008\uff5e9/10), The Chicago International Film Festival (16/10/2008\uff5e29/10), Sao Paolo International Film Festival (17/10/2008\uff5e30/10).\nAnime.\nStaff in:"}
{"id": "2075379", "revid": "709829", "url": "https://it.wikipedia.org/wiki?curid=2075379", "title": "Valle di Baccano", "text": "La Valle di Baccano \u00e8 un antico cratere vulcanico, del diametro di circa 3\u00a0km, colmato in et\u00e0 antica da una palude e successivamente prosciugato e bonificato. Si trova nel territorio comunale di Campagnano di Roma, nel Lazio, all\u2019interno dell\u2019area collinare sabatina.\nIn et\u00e0 antica la localit\u00e0 si trovava lungo il tragitto della Via Cassia e nei pressi vi sorgeva una stazione di posta (\"mansio\") identificata, dopo le scoperte archeologiche con la Mansio ad Vacanas di cui sono ancora nel ventunesimo secolo visibili i resti.\nLa storia di Baccano registra nel 914 una battaglia tra nepesini e Sutrini contro i Saraceni, che ne uscirono sconfitti.\nNel Medioevo la Valle di Baccano si trovava lungo il tragitto della Via Francigena o Romea in uscita da Roma. La valle ed in particolare il piccolo borgo e l\"'Osteria del baccano\" corrispondevano alla \"Bacane\" nell'itinerario di Sigerico, citata appunto dall'Arcivescovo di Canterbury come la \"Submansio III\".\nLa localit\u00e0 inoltre era famosa per la malaria e la zona era assai pericolosa a causa dei briganti che la infestavano e che costituivano un pericolo per i viaggiatori ed i pellegrini diretti o provenienti da Roma.\nIl piccolo lago fu prosciugato definitivamente dai Chigi nel 1833 con la costruzione di un canale detto fosso maestoso."}
{"id": "2075389", "revid": "827882", "url": "https://it.wikipedia.org/wiki?curid=2075389", "title": "Marija Vladimirovna Dolgorukova", "text": "Era figlia del boiardi knjaz' Vladimir Timofeevi\u010d Dolgorukov e della moglie, la principessa Marija Vasil'evna Barba\u0161ina-\u0160ujskaja.\nLe nozze vennero celebrate il 19 settembre 1624. Marija Vladimirovna mor\u00ec quattro mesi dopo il matrimonio; la morte fu dovuta a delle complicazioni legate ad un parto, il che significa che Michele spos\u00f2 una donna gi\u00e0 incinta.\nLa zarina Maria fu sepolta nel Monastero dell'Ascensione a Mosca. Nel 1929 i suoi resti vennero trasferiti nella camera del seminterrato della cattedrale dell'Arcangelo Michele del Cremlino di Mosca."}
{"id": "2075396", "revid": "1442080", "url": "https://it.wikipedia.org/wiki?curid=2075396", "title": "Chetogenesi", "text": "La chetogenesi \u00e8 la via sintetica che porta alla formazione dei corpi chetonici a partire dall'acetil-CoA. \nQuando i livelli di ossalacetato sono bassi (condizione che inibisce la sintesi di citrato da parte della citrato sintasi), oppure quando il rapporto NADH+H+/NAD+ \u00e8 elevato, due molecole di acetil-CoA possono andare incontro alla sintesi di acetoacetil-CoA, con liberazione di un CoA-SH, in una reazione inversa alla tiolisi sostenuta dalla beta-chetotiolasi:\nLaddove si aggiunga all'acetoacetil-CoA un'altra molecola di acetil-CoA, con la catalisi dell'HMG-CoA sintasi si ottiene il \u03b2-idrossi-\u03b2-metilglutaril-CoA (o HMG-CoA). L'HMG-CoA, se sintetizzato nel citosol, \u00e8 uno dei primi intermedi della sintesi del colesterolo; se si trova nei mitocondri, esso pu\u00f2 invece andare incontro a lisi ad opera della HMG-CoA liasi a liberare acetoacetato e acetil-CoA. L'acetoacetato pu\u00f2 essere ulteriormente ridotto a \u03b2-idrossibutirrato (la reazione \u00e8 NADH-dipendente ed \u00e8 sostenuta dalla beta-idrossibutirrato deidrogenasi) o decarbossilato ad acetone (questa eventualit\u00e0, spontanea o catalizzata dalla acetoacetato decarbossilasi, avviene meno frequentemente).\nL'HMG-CoA sintasi \u00e8 particolarmente presente nel fegato, motivo per cui la chetogenesi avviene principalmente nel distretto epatico; i corpi chetonici vengono in seguito distribuiti agli altri tessuti, dove acetoacetato e beta-idrossibutirrato possono essere riconvertiti ad acetil-CoA per dare energia (il CoA-SH \u00e8 fornito dal succinil-CoA, con liberazione di succinato): questo avviene specialmente quando il glucosio disponibile \u00e8 scarso, come capita nel cervello, mentre altri organi, quali il cuore, ricavano gran parte della loro energia metabolica dall'ossidazione di questi corpi."}
{"id": "2075397", "revid": "767487", "url": "https://it.wikipedia.org/wiki?curid=2075397", "title": "Glenn Roeder", "text": "Carriera.\nClub.\nRoeder ha iniziato a giocare a calcio nelle giovanili dell'Arsenal, ma non ha mai debuttato in prima squadra. Si \u00e8 quindi trasferito al Leyton Orient, facendosi cos\u00ec un nome come difensore, per trasferirsi poi ai Queens Park Rangers. Ha capitanato la squadra nella finale di FA Cup 1981-1982, ma non ha potuto giocare la partita di replay a causa di una squalifica rimediata qualche settimana prima. Il Tottenham Hotspur si \u00e8 poi aggiudicato il trofeo. \u00c8 stato durante il periodo a Loftus Road che \u00e8 diventato famoso per la sua andatura, conosciuta come \"Roeder Shuffle\", una manovra originale con cui \u00e8 riuscito a fermare molte azioni avversarie e con cui ha fatto ripartire la sua squadra. Durante il periodo in prestito al Notts County, nel quale la squadra \u00e8 rimasta imbattuta, il club ha tentato di ingaggiarlo. Ha proposto un'offerta di centoventicinquemila sterline, che \u00e8 stata accettata. Il presidente del Notts County, Jack Dunnett, ha dichiarato che avrebbe accettato ogni \"penny\" offerto dai tifosi per il suo acquisto. I supporters hanno offerto, cos\u00ec, quarantamila sterline, che non sono bastate per l'acquisto di Roeder e il club \u00e8 retrocesso al termine del campionato. Nel 1984, \u00e8 passato al Newcastle United, dove ha raccolto oltre duecento presenze in cinque anni. Ha terminato la carriera dopo due anni al Watford e uno al Gillingham, dove \u00e8 stato sotto contratto come allenatore-giocatore, intervallate da nove partite con il Leyton Orient.\nNazionale.\nRoeder ha vestito in sette occasioni la maglia dell'Inghilterra.\nAllenatore.\nRoeder ha trascorso una stagione da giocatore-allenatore del Gillingham, periodo nel quale ha vinto tredici delle cinquantuno partite giocate. \u00c8 riuscito a salvare la sua squadra grazie alla vittoria contro l'Halifax Town, nel penultimo incontro del campionato.\nDopo che Steve Perryman \u00e8 diventato l'allenatore del Tottenham, Roeder \u00e8 stato chiamato al Watford per sostituirlo, nell'estate 1993. Nella seconda stagione con la squadra, ha sfiorato i play-off, mancati soltanto per due posizioni. Comunque, \u00e8 stato licenziato a febbraio 1996, a causa della bassa posizione in classifica della squadra. Il suo sostituto, Graham Taylor, non \u00e8 riuscito a salvare il club. Nel periodo in cui ha guidato la squadra, Roeder ha completato l'acquisto di Kevin Phillips, in cambio di diecimila sterline.\nIn seguito al licenziamento dal Watford, Roeder \u00e8 stato ingaggiato come assistente di Chris Waddle al Burnley. La coppia, ottiene la salvezza all'ultima giornata, grazie ad una vittoria sul Plymouth Argyle. Roeder \u00e8 stato una figura impopolare tra i tifosi del Burnley, soprattutto dopo aver dichiarato che la stella della squadra, Glen Little, \"non \u00e8 in grado di allacciare le scarpe\" di Chris Waddle. Roeder ha lasciato poi il club contemporaneamente a Waddle, dopo una sola stagione in carica.\nRoeder ha successivamente lavorato nello staff tecnico di Glenn Hoddle nell'Inghilterra, prima che Harry Redknapp gli offrisse la possibilit\u00e0 di diventare allenatore del West Ham United nel 1999.\n\u00c8 diventato il tecnico degli \"Hammers\", per\u00f2, soltanto nel 2001, dopo che il West Ham non \u00e8 riuscito a mettere sotto contratto Steve McClaren o Alan Curbishley. L'assunzione di Roeder non \u00e8 stata accolta bene dai tifosi, che avrebbero preferito un nome pi\u00f9 importante per sostituire Redknapp. Roeder ha ricevuto un budget per i trasferimenti di quindici milioni di sterline, con cui \u00e8 riuscito a salvare il West Ham, facendolo restare in Premier League per il settimo anno. Con questi soldi, ha acquistato David James dall'Aston Villa, Tom\u00e1\u0161 \u0158epka dalla Fiorentina e Don Hutchison dal .\nNel campionato 2002-2003, il West Ham \u00e8 retrocesso. \u0158epka ha avuto moltissimi problemi disciplinari, a causa di dieci ammonizioni e una espulsione in trentadue presenze. Hutchison, a causa di un infortunio, ha giocato soltanto dieci partite. Nel periodo natalizio, il West Ham si \u00e8 ritrovato all'ultimo posto in classifica e, al tempo, nessuna squadra era riuscita a salvarsi quando si era trovata in quella posizione, in quel periodo. Nonostante gli acquisti di Rufus Brevett, Lee Bowyer e Les Ferdinand nel mercato di gennaio, Roeder non \u00e8 riuscito a salvare la squadra. Ha avuto anche un litigio con Paolo Di Canio, a causa della sostituzione dell'italiano in un match contro il West Bromwich Albion. Ad aprile 2003, Roeder \u00e8 stato colpito da un tumore cerebrale ed \u00e8 stato sostituito, per le ultime tre partite della stagione, da Trevor Brooking. Il West Ham \u00e8 comunque arrivato terzultimo, retrocedendo, nonostante il punteggio record di quarantadue punti. Roeder \u00e8 tornato ad allenare il West Ham a luglio 2003, dichiarando di non aver potuto finire il lavoro. Intanto, a causa della retrocessione, Trevor Sinclair, Joe Cole e Fr\u00e9d\u00e9ric Kanout\u00e9 erano stati ceduti. Ad agosto 2003, Roeder \u00e8 stato licenziato, dopo una sconfitta contro il Rotherham United.\nDopo quasi due stagioni in cui non ha allenato, \u00e8 ritornato nel mondo del calcio a giugno 2005, quando \u00e8 stato nominato tecnico delle giovanili del Newcastle United. A causa del licenziamento di Graeme Souness a febbraio 2006, Roeder \u00e8 stato nominato allenatore e l'attaccante Alan Shearer suo assistente. \u00c8 riuscito a portare i \"Magpies\" dagli ultimi posti della classifica al settimo, conquistando la qualificazione in Intertoto. Freddy Shepherd, presidente del Newcastle, ha conseguentemente nominato come allenatore Roeder anche per la stagione successiva, ma la FA ha imposto a Roeder di prendere la licenza Pro UEFA, per allenare. Il Newcastle ha obiettato a circa met\u00e0 del corso di Roeder per la licenza, per i problemi creati dal suo tumore. La FA ha inizialmente respinto il ricorso del Newcastle, il 3 maggio 2006. Shepherd, per\u00f2, spinto dagli altri dirigenti, ha mantenuto Roeder al suo posto, garantendo che avrebbe ottenuto la licenza mentre sarebbe stato il tecnico del Newcastle. Il 16 maggio, quindi, ha firmato un biennale per i \"Magpies\".\nIl 1\u00ba giugno 2006 Roeder ha nominato Kevin Bond come suo assistente. Roeder, infatti, ha lavorato insieme a Bond al West Ham, quando Bond era un osservatore. Roeder ha creduto che i due, assieme, avrebbero potuto lavorare bene, ma il contratto di Bond \u00e8 stato risolto dopo le accuse nei suoi confronti, che dicevano che aveva interessi economici con i calciatori del Portsmouth. Il 22 ottobre 2006, Roeder ha annunciato che il suo nuovo assistente sarebbe stato Nigel Pearson.\nSotto la guida di Roeder, il Newcastle si \u00e8 aggiudicato la Coppa Intertoto 2006, qualificandosi cos\u00ec per la Coppa UEFA 2006-2007. Questo ha fatto di Roeder il primo tecnico del Newcastle a vincere un trofeo dal 1969. Dopo una sconfitta casalinga per uno a zero contro lo Sheffield United il 4 novembre 2006, c'\u00e8 stata una protesta dei tifosi all'esterno di St James' Park, che \u00e8 stata ripresa da Sky Sports e trasmessa sul canale \"PremPlus\". La squadra \u00e8 stata vittima di alcuni infortuni e, per sostituire questi calciatori, il tecnico ha dovuto attingere alle giovanili. Dopo una sola vittoria in dieci partite, Roeder \u00e8 stato convocato in una riunione d'emergenza il 6 maggio 2007. Durante la riunione, Roeder ha presentato le sue dimissioni, che sono state accettate.\nRoeder ha vinto il 45% delle partite giocate, abbastanza per qualificarsi per le coppe europee. La sua partenza \u00e8 stata accolta in maniera diversa dai fan. Mentre alcuni hanno riconosciuto le difficolt\u00e0 incontrate ed hanno avuto rispetto per l'allenatore, altri tifosi sono stati incuriositi dall'arrivo di Sam Allardyce per sostituirlo.\nAllardyce \u00e8 stato nominato allenatore il 15 maggio 2007.\nNell'ottobre 2007 Roeder ha firmato un contratto triennale con il Norwich City, nella Football League Championship. Roeder ha trovato il Norwich nella parte bassa della classifica. La sua prima partita \u00e8 stata il 4 novembre, nel derby con l'Ipswich Town, terminato due a due. Il 24 novembre \u00e8 arrivata la sua prima vittoria, contro il Coventry City, seguita da un altro successo, in casa del Blackpool. Ha quindi guidato la squadra fuori dalla zona retrocessione grazie alle vittorie contro Plymouth, Sheffield United, Scunthorpe United, Barnsley, Southampton, Preston North End e Cardiff City.\nIl 25 luglio 2008 Roeder \u00e8 stato multato di mille sterline per aver criticato l'arbitro Andy D'Urso in seguito alla sconfitta del Norwich per 2-1 contro il Bristol City.\n\u00c8 morto nel febbraio 2021 all'et\u00e0 di 65 anni a seguito di un tumore cerebrale."}
{"id": "2075400", "revid": "164044", "url": "https://it.wikipedia.org/wiki?curid=2075400", "title": "Notts County F.C.", "text": ""}
{"id": "2075402", "revid": "164044", "url": "https://it.wikipedia.org/wiki?curid=2075402", "title": "Gillingham F.C.", "text": ""}
{"id": "2075403", "revid": "80598", "url": "https://it.wikipedia.org/wiki?curid=2075403", "title": "Hound Dog (brano musicale)", "text": " \nHound Dog \u00e8 una canzone blues scritta da Jerry Leiber e Mike Stoller, ed originariamente registrata da Willie Mae \"Big Mama\" Thornton nel 1953 nel 78 giri \"Hound Dog/Night Mare\".\nIl brano.\nLe numerose cover registrate da diversi artisti nel corso degli anni cinquanta, evidenziano le differenze fra i vari generi musicali adottati: il blues, il country ed il rock and roll.\nLa versione di Elvis Presley.\nSicuramente la versione pi\u00f9 conosciuta del brano \u00e8 quella del 1956 registrata da Elvis Presley.\nLa sua cover del brano \u00e8 stata posizionata alla diciannovesima posizione della Lista delle 500 migliori canzoni della storia secondo la rivista \"Rolling Stone\".\nIl singolo raggiunge la prima posizione negli Stati Uniti per undici settimane vincendo quattro dischi di platino e la seconda nella Official Singles Chart.\nSoltanto nel 1953 \"Hound Dog\", fu registrata da cinque differenti artisti country, ed altre 26 volte nel 1964.. Dagli anni settanta in poi, la canzone \u00e8 apparsa nella colonna sonora di numerosi film, ed in particolar modo in \"American Graffiti\", \"Grease\", \"Forrest Gump\", \"Lilo &amp; Stitch\" e \"Indiana Jones e il regno del teschio di cristallo\".\nAltre versioni.\nUna lista parziale di versioni di \"Hound Dog\" include: "}
{"id": "2075404", "revid": "164044", "url": "https://it.wikipedia.org/wiki?curid=2075404", "title": "Plymouth Argyle F.C.", "text": ""}
{"id": "2075405", "revid": "164044", "url": "https://it.wikipedia.org/wiki?curid=2075405", "title": "Rotherham United F.C.", "text": ""}
{"id": "2075413", "revid": "767487", "url": "https://it.wikipedia.org/wiki?curid=2075413", "title": "Mar\u00eda de Santo Domingo", "text": "Di lei e delle sue opere non si hanno molte notizie, ma si conosce l'opera mistica \"Oraci\u00f3n y contemplaci\u00f3n\"."}
{"id": "2075415", "revid": "161273", "url": "https://it.wikipedia.org/wiki?curid=2075415", "title": "International Sun/Earth Explorer 3", "text": ""}
{"id": "2075416", "revid": "3115", "url": "https://it.wikipedia.org/wiki?curid=2075416", "title": "Nikkei Dow Index", "text": ""}
{"id": "2075420", "revid": "3115", "url": "https://it.wikipedia.org/wiki?curid=2075420", "title": "Nikkei Dow", "text": ""}
{"id": "2075424", "revid": "1873017", "url": "https://it.wikipedia.org/wiki?curid=2075424", "title": "Campionati mondiali di karate 2008", "text": "La 19\u00aa edizione del campionato mondiale di karate si \u00e8 svolta a T\u014dky\u014d dal 13 al 16 novembre 2008."}
{"id": "2075427", "revid": "22643", "url": "https://it.wikipedia.org/wiki?curid=2075427", "title": "Cattedrale di San Feliciano (Foligno)", "text": ""}
{"id": "2075428", "revid": "1226", "url": "https://it.wikipedia.org/wiki?curid=2075428", "title": "Modello scientifico", "text": ""}
{"id": "2075430", "revid": "933835", "url": "https://it.wikipedia.org/wiki?curid=2075430", "title": "Satiro di Panticapeo", "text": "Dopo la guerra del Peloponneso, fond\u00f2 il Regno del Bosforo di cui allarg\u00f2 il territorio sottomettendo diverse citt\u00e0 greche del territorio.\nMantenne e svilupp\u00f2 importanti rapporti commerciali con Atene."}
{"id": "2075448", "revid": "1457847", "url": "https://it.wikipedia.org/wiki?curid=2075448", "title": "Campionato del mondo di scacchi FIDE 1998", "text": "Il campionato del mondo di scacchi FIDE 1998 fu conteso tra il campione in carica Anatolij Karpov e Viswanathan Anand tra il 2 e il 9 gennaio a Losanna, in seguito ad un torneo ad eliminazione diretta tenutosi a Groninga nel dicembre 1997. Il vincitore fu Karpov, che vinse 5-3 dopo gli spareggi a gioco rapido.\nFormato.\nA seguito della scissione del campionato mondiale operata da Garry Kasparov in polemica con la FIDE, questa procedette a tenere il proprio campionato mondiale, rivoluzionandone tuttavia il formato. Nel 1996, il campionato mondiale era stato un torneo ad eliminazione diretta, in cui per la prima volta il campione in carica non aveva avuto il privilegio di giocare un singolo match con uno sfidante, ma era stato posto in semifinale.\nLa FIDE organizz\u00f2 nel 1998 un torneo ad eliminazione diretta tra un centinaio di giocatori, in cui ogni sfida era composta da due partite a tempo di riflessione lungo (4 nella finale dei candidati, 6 nel campionato), e in caso di pareggio vi sarebbero stati delle partite con tempo di riflessione pi\u00f9 corto:\nNelle speranze della FIDE, il campionato avrebbe dovuto sancire la riunificazione del titolo mondiale; era previsto che i due campioni del mondo (Kasparov e Karpov) entrassero in gioco direttamente alle semifinali. Kasparov rinunci\u00f2 per\u00f2 a giocare con queste condizioni di gioco, e Karpov fu inserito direttamente nella finale del campionato del mondo.\nMontepremi.\nQuesto campionato ha segnato una svolta nella storia degli scacchi per il ricchissimo montepremi in palio: ben 5 milioni di dollari.\nIn seguito alla mancata partecipazione di alcuni giocatori, si \u00e8 ridotto in pratica a 4.621.000 dollari, suddivisi come segue:\nIl 20% dei premi doveva essere versato alla FIDE.\nTorneo di qualificazione.\nIl torneo di qualificazione si svolse a Groninga tra il 3 e il 30 dicembre 1997.\nPartecipanti.\nI partecipanti previsti erano, in ordine di punteggio Elo:\nGarri Kasparov, Gata Kamskij e Zsuzsa Polg\u00e1r rifiutarono l'invito a partecipare. Vladimir Kramnik rifiut\u00f2 di partecipare contestando i privilegi di Karpov, mentre Esam Mohammed non si present\u00f2; i giocatori partecipanti furono quindi 98.\nCampionato mondiale.\nLa finale del campionato mondiale fu giocata a Losanna a partire dal 3 gennaio, appena tre giorni dopo l'ultima partita giocata da Anand contro Adams. Questo caus\u00f2 alcune controversie, perch\u00e9 Karpov non aveva dovuto affaticarsi, come Anand, nel torneo precedente.\nLa finale fu giocata sulle 6 partite, ma fin\u00ec pari. Si ricorse allora agli spareggi a tempo rapido, che favorirono Karpov, che li vinse entrambi."}
{"id": "2075453", "revid": "228587", "url": "https://it.wikipedia.org/wiki?curid=2075453", "title": "Award", "text": "Award (plurale \"awards\", dalla lingua inglese, con significato di \"premio\") \u00e8 il nome di numerosi premi che si conseguono nel mondo delle arti:"}
{"id": "2075457", "revid": "125793276", "url": "https://it.wikipedia.org/wiki?curid=2075457", "title": "Campionato europeo di calcio femminile 2009", "text": "Il campionato europeo di calcio femminile 2009 si svolse in Finlandia tra il 23 agosto e il 10 settembre 2009. Il Paese ospite \u00e8 stato scelto l'11 luglio 2006 a Berlino dal Comitato Esecutivo della Union of European Football Associations (UEFA), preferendola alla candidatura dei Paesi Bassi.\nLa finale si disput\u00f2 il 10 settembre all'Olympiastadion di Helsinki e vide la vittoria della per la settima volta nella sua storia, la quinta consecutiva, dopo aver superato l' per 6-2.\nStruttura del torneo.\nLa decima edizione del campionato europeo di calcio femminile \u00e8 stata allargata a dodici nazionali, quattro in pi\u00f9 rispetto a quelle che parteciparono al trofeo precedente. Le dodici squadre partecipanti sono state divise in tre gironi da quattro squadre. Le prime due classificate e le due migliori terze sono state ammesse alla fase a eliminazione diretta.\nQualificazioni.\nLe qualificazioni sono iniziate il 18 novembre 2006, concludendosi il 30 ottobre 2008. La nazionale finlandese \u00e8 stata ammessa direttamente come rappresentativa del paese organizzatore, mentre le restanti 45 squadre nazionali hanno preso parte alle qualificazioni. Alle qualificazioni non hanno partecipano , , e .\nLa fase di qualificazione \u00e8 suddivisa in tre turni:\nSorteggio.\nPer il sorteggio i nomi delle squadre partecipanti sono state ripartite in tre urne, ad eccezione della , per la quale era stato programmato l'inserimento come testa di serie nel gruppo A (in quanto nazionale rappresentante la federazione ospite). Nella prima urna sono state immesse le palline corrispondenti alla , in qualit\u00e0 di detentrice del titolo, e alla , nazionale migliore delle qualificazioni; nella seconda urna sono state invece collocate le palline corrispondenti ai nomi delle squadre che hanno vinto gli altri gironi di qualificazione, mentre nella terza ed ultima urna sono state introdotte i nomi di quelle che si sono qualificate tramite gli spareggi. Il sorteggio si \u00e8 svolto il 18 novembre 2008 a Helsinki e vi ha partecipato il presidente della UEFA Michel Platini e l'ambasciatrice dei campionati Satu Kunnas (gi\u00e0 portiere della nazionale finlandese).\nFase a gruppi.\nSi qualificano alla fase ad eliminazione diretta le prime due classificate di ciascuno dei quattro gruppi.\nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:"}
{"id": "2075458", "revid": "709565", "url": "https://it.wikipedia.org/wiki?curid=2075458", "title": "Doni", "text": ""}
{"id": "2075462", "revid": "640277", "url": "https://it.wikipedia.org/wiki?curid=2075462", "title": "Europa Orbiter", "text": "Europa Orbiter \u00e8 una missione cancellata della NASA che avrebbe dovuto esplorare Europa, la luna gioviana, per studiare le dinamiche e lo spessore della crosta ghiacciata che ricopre la superficie, nonch\u00e9 per individuare potenziali oceani sommersi. Il lancio sarebbe dovuto avvenire nel 2002 o 2003, ma la missione \u00e8 stata definitivamente esclusa con la revisione del budget del 2007.\nNon deve essere confusa con la Jovian Europa Orbiter, una missione dell'Agenzia Spaziale Europea in fase di progettazione."}
{"id": "2075467", "revid": "276491", "url": "https://it.wikipedia.org/wiki?curid=2075467", "title": "Polusca", "text": "Polusca (o Pollusca) era un'antica citt\u00e0 del Latium vetus nel territorio dei Volsci.\nOrigine.\nDopo essere stata occupata dai Volsci, fu riconquistata nuovamente dal console Postumio Cominio nell'anno 493 a.C. nel corso della campagna militare contro i Volsci di Anzio. Postumio Cominio infatti sbaragli\u00f2 i Volsci, li insegu\u00ec fino al castello di Longula, che conquist\u00f2; nello stesso giorno conquist\u00f2 anche Polusca dopo di che giunse finalmente fino alle mura di Corioli che cinse d'assedio,\nNel 489 a.C. fu una delle citt\u00e0 attaccate dai Volsci, condotti da Gneo Marcio Coriolano che, dopo aver preso Longula e Satricum, attaccarono anche Polusca.\nUbicazione.\nLa collocazione di Polusca \u00e8 ignota, si sa che fosse vicina a Longula, tuttavia il Nibby la collocava presso \"Casal delle Mandrie\", nella localit\u00e0 di Campoleone, attualmente nel comune di Lanuvio."}
{"id": "2075469", "revid": "55935", "url": "https://it.wikipedia.org/wiki?curid=2075469", "title": "Pollusca", "text": ""}
{"id": "2075471", "revid": "1362421", "url": "https://it.wikipedia.org/wiki?curid=2075471", "title": "Hikmet Temel Akarsu", "text": "Si stabil\u00ec ad Istanbul con la sua famiglia all'et\u00e0 di nove anni, laureandosi alla facolt\u00e0 di architettura dell'Universit\u00e0 Tecnica della stessa citt\u00e0, anche se abbandona l'architettura per dedicarsi al suo sogno di diventare scrittore. Ha pubblicato diverse tipologie di testo: saggi, articoli, critiche, drammi e sceneggiature.\nI suoi romanzi che raccontano gli anni difficili della Turchia, hanno lasciato un segno triste nella memoria. I suoi romanzi seriali, come \u201cKay\u0131p Ku\u015fak, La generazione perduta\u201d, \u201c \u0130stanbul D\u00f6rtl\u00fcs\u00fc, Il quartetto di Istanbul\u201d e \u201c\u00d6l\u00fcms\u00fcz Antikite, Antichit\u00e0 Immortale\u201d, sono stati pubblicati da rispettabili case editrici, mentre gli articoli sono apparsi in riviste come Varl\u0131k, Gosteri, Radikal Kitap, Cumhuriyet Kitap, Yasak Meyve, Y\u00fcxexes. \u00c8 stato anche opinionista per un periodo.\nHa vinto il premio della TRT con il dramma radio \u201c\u00c7al\u0131nan Tez, La Tesi Furtarello\u201d.\nLe sue storie sono state pubblicate nel libro \u201cBabalar ve K\u0131zlar\u0131, I padri e le loro figlie\u201d da Ink\u0131lap Yay\u0131nlar\u0131 nel 2005, pi\u00f9 tardi riapparse in \u201cDekadans Geceleri, Le notte della Decadenza\u201d da Varl\u0131k Yay\u0131nlar\u0131 nel 2008. Il suo primo libro giovanile, \u201cG\u00fczel\u00e7aml\u0131'n\u0131n Kay\u0131p Panteri, La Pantera Perdita di Guzelcamli\u201d \u00e8 stato pubblicato da Can Yay\u0131nlar\u0131 nel 2006. Uno dei suoi drammi radio, \u201cTa\u015fhan\u201d, \u00e8 stato rappresentato nel luglio 2006 ed un altro, \u201cYurtd\u0131\u015f\u0131 Sevdas\u0131, La Passione dell'estero\u201d, \u00e8 stato inscenato nel marzo 2008 in otto episodi su TRT Radio1. Il suo romanzo storico \u201c\u00d6zg\u00fcrlerin Kaderi, Il Destino dei Liberi\u201d \u00e8 stato pubblicato da Nefti Yay\u0131nc\u0131l\u0131k.\n\u00c8 membro di \u201cPen Club\u201d, di \u201cT\u00fcrkiye Yazarlar Sendikas\u0131, Il Sindacato degli Scrittori di Turchia\u201d e di \u201cMimarlar Odas\u0131, La Camera degli Architetti di \u0130stanbul\u201d."}
{"id": "2075475", "revid": "6923", "url": "https://it.wikipedia.org/wiki?curid=2075475", "title": "Messalina di Foligno", "text": "Agiografia.\nDi nobile famiglia, fu discepola del vescovo Feliciano; quando questi fu imprigionato dall'imperatore Decio, persecutore del culto cristiano, non abiur\u00f2 la fede e non lo abbandon\u00f2, anzi portava giornalmente al vescovo incarcerato del cibo; scoperta, fu arrestata e martirizzata un giorno prima di Feliciano, il 23 gennaio 249.\nCulto.\nDi lei sarebbero stati conservati i capelli come reliquia. Nel 1599 sarebbero stati rinvenuti i suoi resti in un sarcofago recante la scritta \"Hic subtus iacet corpus sanct\u00e6 Messalin\u00e6\". A questo fatto furono legati vari presunti miracoli e festeggiamenti, al tempo a Foligno fu istituita una processione annuale per la restituzione al culto del corpo di santa Messalina. Il suo culto \u00e8 tuttora ancora sentito in Umbria.\nSanta Messalina da Foligno non \u00e8 riportata nel Martirologio Romano."}
{"id": "2075478", "revid": "599013", "url": "https://it.wikipedia.org/wiki?curid=2075478", "title": "Radam\u00e9s Lattari", "text": "Carriera.\nInizi\u00f2 ad allenare a 26 anni, nella squadra di massima divisione brasiliana del CRB Macej\u00f2. Contemporaneamente ricopr\u00ec anche il ruolo di vice-allenatore nella Nazionale femminile verdeoro. Allen\u00f2 squadre maschili e femminili, sempre ai vertici dei rispettivi campionati nazionali, fino al 1990, anno in cui allen\u00f2 i portoghese del Leixos. Esord\u00ec nel campionato italiano nel 1992-93, quando fu ingaggiato dalla Banca Popolare di Sassari Sant'Antioco, prima squadra sarda a raggiungere il campionato di A1 nel 1993-94.\nTornato in patria nel 1995, ricopr\u00ec per due anni il ruolo di supervisiore della Nazionale femminile; nel 1997 fu scelto come commissario tecnico della Nazionale maschile, che si conferm\u00f2 negli anni del suo mandato una delle pi\u00f9 forte formazioni al mondo: con essa Lattari raggiunge numerosi trofei. Nel 2001 lasci\u00f2 la panchina per rivestire il ruolo di direttore tecnico delle Nazionali brasiliane. Nel 2002 ricopr\u00ec il ruolo di vicepresidente e direttore esecutivo del Flamengo, su suggerimento del famoso calciatore brasiliano Zico. Ritorn\u00f2 in Italia nel 2005, ingaggiato dall'Itas Diatec Trentino. Rimase al comando della formazione biancorossa per due stagioni; dal 16 novembre 2007 al 20 novembre 2008 \u00e8 stato allenatore del Taranto Volley, avendo seguito la squadra anche dopo il trasferimento a Martina Franca. Pochi giorni dopo l'esonero viene ingaggiato da un'altra squadra pugliese, la Materdomini Volley, che milita nel campionato di A1.\nPalmar\u00e8s.\n Campionato sudamericano: 1997, 1999\n Grand Champions Cup: 1997\n Coppa America: 1998, 1999"}
{"id": "2075482", "revid": "486946", "url": "https://it.wikipedia.org/wiki?curid=2075482", "title": "WWE Draft Lottery", "text": ""}
{"id": "2075484", "revid": "22643", "url": "https://it.wikipedia.org/wiki?curid=2075484", "title": "Santa Messalina", "text": ""}
{"id": "2075485", "revid": "115531555", "url": "https://it.wikipedia.org/wiki?curid=2075485", "title": "Giuliano Finelli", "text": "Biografia.\nNato a Carrara in una famiglia di marmisti, inizialmente lavor\u00f2 nella bottega di marmi Michelangelo Naccherino, per poi rimanere alcuni anni nello studio del Bernini, che lasci\u00f2 nel 1629. Il motivo della rottura fu la delusione per l'assegnazione della commissione ad Andrea Bolgi di una statua su Sant'Elena da porre nella Basilica di San Pietro.\nUn altro motivo addotto dal Finelli sarebbe anche che non gli sarebbe stato riconosciuto un suo importante ruolo nella realizzazione di Apollo e Dafne del Bernini. Per un certo periodo ottenne alcuni lavori occasionali, spesso aiutato da Pietro da Cortona.\nIl 3 maggio 1638 spos\u00f2 Flavia, figlia del pittore G. Lanfranco, impegnato a Napoli gi\u00e0 da alcuni anni. Stando alle dichiarazioni rese in quest'occasione, Finelli e il \"suocero\" si conoscevano \"da circa quatordeci anni\" e il Finelli abitava ancora presso lo zio Vitale, nella parrocchia dei Ss. Francesco e Matteo (Strazzullo, 1984). Dal matrimonio nacquero almeno di certo tre figlie, Teresa, Margherita e Giustina.\nPochi anni dopo aver lasciato la scuola del Bernini, Finelli si trasfer\u00ec a Napoli con il suo pupillo e nipote Domenico Guidi. Ancora oggi \u00e8 noto per i suoi ritratti e le sue tredici statue nella Cattedrale di Napoli, citt\u00e0 in cui era in competizione diretta con lo scultore Cosimo Fanzago.\nStile.\nLa differenza stilistica fra Bernini e Finelli era molto sottile. Finelli \u00e8 molto meticoloso nello scolpire minuscoli dettagli, svuotando forse cos\u00ec la carica emotiva, mentre Bernini era meno attento sulle pieghe del pizzo dei vestiti, incentrandosi per\u00f2 di pi\u00f9 sulla forza psicologica. Il contrasto pu\u00f2 essere vista nei loro ritratti di un mecenate comune, il cardinale Scipione Borghese. Il ritratto del Bernini \u00e8 animato, mentre quello del Finelli \u00e8 pi\u00f9 sobrio. Finelli ha scolpito anche l'immagine del Cardinale Giulio Antonio Santorio (circa 1630) a San Giovanni in Laterano."}
{"id": "2075486", "revid": "484362", "url": "https://it.wikipedia.org/wiki?curid=2075486", "title": "Japan Soccer League 1975", "text": "La stagione 1975 \u00e8 stata l'undicesima edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nA livello di club, il Mitsubishi Heavy Industries si rivel\u00f2 squadra pi\u00f9 attiva rinnovando la rosa facendo esordire tra gli altri il difensore Kazuo Sait\u014d (premiato come miglior esordiente del campionato). Il Towa Real Estate, che subito dopo il giro di boa entr\u00f2 nell'egida della Fujita spostando la propria sede a Tokyo, continu\u00f2 ad ingaggiare giocatori dal Brasile portando in rosa l'attaccante del Rio Preto Jo\u00e3o Dickson Carvalho.\nAvvenimenti.\nIl torneo prese il via il 6 aprile 1975: perdendo solo un punto nell'arco del girone di andata, il rinnovato Mitsubishi Heavy Industries prese il largo arrivando al 2 giugno con tre punti di vantaggio su Yanmar Diesel e Hitachi. Nel girone di ritorno, iniziato il 18 ottobre e presentante ai nastri di partenza il Towa Real Estate sotto il nome di Fujita Kogyo, le quotazioni dell'Hitachi scesero mentre lo Yanmar Diesel riusc\u00ec ad annullare lo svantaggio nei confronti della capolista rendendo decisiva l'ultima giornata, in cui era programmato il confronto diretto tra le due squadre. Il 4-1 finale premi\u00f2 la squadra del capocannoniere Kunishige Kamamoto, che pot\u00e9 fregiarsi del secondo titolo consecutivo.\nPer il secondo anno consecutivo, entrambe le squadre piazzatesi sul fondo della classifica ottennero la permanenza in prima divisione prevalendo negli spareggi promozione-salvezza: di conseguenza, furono vanificate le rimonte di Tanabe Pharma e Yomiuri sul Fujitsu e sull'esordiente Honda Motor. Nelle parti basse della classifica, il Sumitomo Metals evit\u00f2 i play-off a scapito di NTTPC Kinki e Dainichi Densen: entrambe le squadre furono poi sconfitte contro le due finaliste dell'All Japan Senior Football Championship, ossia le squadre delle riserve del Furukawa Electric e dello Yanmar Diesel.\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone\n&lt;/div style=\"font-size: smaller\"&gt;\nNote:\nJSL Division 2.\nLegenda:\n\u00a0\u00a0\u00a0\u00a0\u00a0 Retrocessa nei campionati regionali\nNote:"}
{"id": "2075489", "revid": "767487", "url": "https://it.wikipedia.org/wiki?curid=2075489", "title": "Matt Guokas (1944)", "text": ""}
{"id": "2075491", "revid": "307923", "url": "https://it.wikipedia.org/wiki?curid=2075491", "title": "Monastero Carmelitano di Stella Maris", "text": ""}
{"id": "2075495", "revid": "287204", "url": "https://it.wikipedia.org/wiki?curid=2075495", "title": "Matt Guokas", "text": ""}
{"id": "2075496", "revid": "123229071", "url": "https://it.wikipedia.org/wiki?curid=2075496", "title": "Bardsragujn chumb", "text": "La Bardsragujn chumb (in armeno \u0532\u0561\u0580\u0571\u0580\u0561\u0563\u0578\u0582\u0575\u0576 \u053d\u0578\u0582\u0574\u0562) \u00e8 la massima divisione calcistica dell'Armenia, che si colloca al vertice del campionato armeno di calcio, ed \u00e8 gestita dalla Football Federation of Armenia.\nNacque nel 1992, dopo che il Paese ebbe ottenuto l'indipendenza dall'Unione Sovietica. In precedenza, fra il 1936 ed il 1991, veniva disputato un campionato a carattere regionale, come in molte altre repubbliche sovietiche.\nFormula.\nIl torneo prevede la partecipazione di 10 squadre, che si affrontano in un girone all'italiana con doppia andata e doppio ritorno, per un totale di 36 giornate. La prima classificata conquista il titolo di campione d'Armenia ed accede al primo turno preliminare di Champions League, mentre la seconda e la terza classificate accedono al primo turno preliminare di Europa League. L'ottava ed ultima classificata retrocede in Arad\u017cin Chumb.\nIl campionato si \u00e8 generalmente svolto con un calendario annuale, nel quale la stagione iniziava a marzo e finiva in settembre. Nelle stagioni 1995-1996 e 1996-1997 si \u00e8 seguito il calendario dell'Europa occidentale, con stagioni che partono in autunno e terminano in primavera, a questo scopo fu disputato un torneo di transizione nel 1995.\nNella stagione 2012-2013 la federazione decise di ripristinare tale formula: il campionato part\u00ec il 24 marzo 2012 e si concluse il 18 maggio 2013.\nDal 2013-2014 il calendario segue l'andamento dei campionati europei, con la stagione che inizia a luglio o agosto e si conclude nel maggio seguente.\nStoria.\nIl primo torneo fu disputato con due gironi all'italiana da 12 squadre ciascuno. Le prime sei dei due gironi ebbero accesso ad un secondo turno, con gare di andata e ritorno, per la conquista del titolo, assegnato \"ex aequo\" a \u0160irak e Homenetmen.\nNel 1993 sedici squadre, diventate subito quindici per il fallimento del Syunik Kapan, erano raggruppate in un unico girone da cui usc\u00ec vincitrice l'Ararat Erevan. Le ultime due, Malatia-Kilikia Erevan e Kasakh Ashtarak, retrocedettero in Arad\u017cin Chumb. Stessa organizzazione nel 1994, con sedici squadre che divennero quindici per il fallimento dell'Impuls Dilijan, e lo \u0160irak a vincere il secondo titolo in tre anni. Nairit Erevan, Lori Vanadzor, SKA-Arai Echmiadzin e Kanaz Erevan, le ultime quattro, retrocedettero in seconda divisione.\nNel 1995 ci fu il primo cambiamento radicale: venne organizzato un campionato estivo di transizione, con dodici squadre suddivise in due gironi da sei club ciascuno. Nessun titolo venne assegnato, \u0160irak e Ararat vinsero i rispettivi gironi.\nIl campionato 1995-1996 fu il primo dei due ad essere giocato seguendo il calendario dei tornei occidentali, con gare tra l'autunno e la primavera: torn\u00f2 ad essere costituito da un girone unico di dodici squadre, con il Pyunik campione armeno per la prima volta. L'ultima classificata, l'Aznavour Noyemberyan, retrocesse direttamente, mentre l'Aragats Gyumri, penultima, dopo uno spareggio contro il CSKA Erevan. La stagione successiva vide il Pyunik confermarsi campione, mentre in coda alla classifica la neopromossa CSKA Erevan and\u00f2 in bancarotta ed ebbe tutte le gare dalla terza giornata in poi perse per 3-0. Homenmen Erevan, Arabkir Erevan e Zankezour Goris furono le retrocesse in Arad\u017cin Chumb.\nNella seconda parte del 1997 venne organizzato un secondo torneo di transizione, disputato con un girone unico di dieci squadre, fu vinto dallo Erevan e l'unica retrocessa fu il Lori Vanadzor, per poi tornare dal 1998 all'abituale calendario secondo l'anno solare. Il 1998 vide l'ennesimo cambiamento, con un girone unico di dieci squadre, diventate nove per il fallimento del Kotayk Abovian; le prime sei ebbero accesso ad un girone per l'assegnazione del titolo, che fu vinto dallo Tsement Ararat, mentre le ultime tre relegate in un girone in cui l'ultima, lo \u0160irak-2, dovette confrontari nello spareggio promozione-retrocessione con la seconda classificata dell'Arad\u017cin Chumb, il Lori Vanadzor. Lo Shirak-2 vinse 3-2 e rimase in massima serie.\nIl campionato 1999 vide dieci squadre al via, che divennero 9 a causa dell'espulsione del Karabakh Erevan per problemi finanziari, in un girone unico con doppie gare di andata e ritorno. Il campionato fu vinto dallo \u0160irak; Gyumri e Dvin Artashat retrocessero direttamente, mentre il Kilikia scese di categoria perdendo lo spareggio contro il Mika, seconda classificata nel torneo cadetto.\nDopo il successo dell'Araks Ararat (2000), dal 2001 al 2010 il campionato \u00e8 stato dominato dal Pyunik, che ha vinto dieci campionati consecutivi. Nel 2011 il suo dominio \u00e8 stato interrotto dall'Ulisses, campione per la prima volta.\nSquadre partecipanti.\nSono 46 le squadre ad aver preso parte ai 31 campionati di Bardsragujn chumb dal 1992 al 2021-2022 (in grassetto le squadre che partecipano alla stagione 2021-2022 del campionato):\nVittorie per squadra.\nIn grigio le squadre che non esistono pi\u00f9."}
{"id": "2075497", "revid": "991694", "url": "https://it.wikipedia.org/wiki?curid=2075497", "title": "Palmitato", "text": ""}
{"id": "2075500", "revid": "1788047", "url": "https://it.wikipedia.org/wiki?curid=2075500", "title": "NBA All-Star Game 1958", "text": "L'NBA All-Star Game 1958, svoltosi a St. Louis, vide la vittoria finale della Eastern Division sulla Western Division per 130 a 118.\nBob Pettit, dei St. Louis Hawks, fu nominato MVP della partita."}
{"id": "2075503", "revid": "287204", "url": "https://it.wikipedia.org/wiki?curid=2075503", "title": "Japan Soccer League 1976", "text": "La stagione 1976 \u00e8 stata la dodicesima edizione della Japan Soccer League, massimo livello del campionato giapponese di calcio.\nAvvenimenti.\nAntefatti.\nVenne leggermente ridefinito il periodo di svolgimento del torneo, ora posticipato tra agosto e marzo e senza alcuna pausa tra girone di andata e girone di ritorno. A livello di club, continu\u00f2 l'afflusso di calciatori stranieri al Fujita Kogyo con l'arrivo di Ademar Pereira, il Mitsubishi Heavy Industries chiam\u00f2 in panchina l'ex portiere Kenz\u014d Yokoyama mentre l'Eidai si affid\u00f2 a Toshihiko Shiozawa con Sergio Echigo nelle vesti di direttore tecnico.\nIl campionato.\nIl torneo prese avvio tra il 22 agosto e il 28 agosto 1976: le grandi di quel periodo tentennarono e ad approfittare della situazione fu il Furukawa Electric che, vincendo gli scontri diretti, prese subito il comando della classifica tallonato dall'Hitachi, a -2 al termine del girone di andata. Subito dopo il giro di boa, il calo dell'Hitachi lanci\u00f2 la capolista verso il suo primo titolo nazionale: inutile fu la rimonta del Fujita Kogyo, che a causa di un girone di andata sottotono non and\u00f2 oltre il secondo posto.\nSolo formali i risultati degli spareggi e dei playoff promozione-salvezza: la chiusura dell'Eidai per cessata attivit\u00e0, avvenuta il 1\u00ba marzo 1977, annull\u00f2 tutti i verdetti degli spareggi, peraltro non ancora disputati. Il Fujitsu, che aveva dominato la classifica del secondo raggruppamento, ottenne cos\u00ec la promozione automatica pur perdendo contro il Toyota Motors, allo stesso modo del Furukawa Electric Chiba che, pur venendo sconfitto il Nissan Motors, ottenne la salvezza."}
{"id": "2075504", "revid": "767487", "url": "https://it.wikipedia.org/wiki?curid=2075504", "title": "Alejandro Lago", "text": "Carriera.\nClub.\nDopo gli inizi nel Centro Atl\u00e9tico F\u00e9nix, vince il campionato uruguaiano di calcio con il Penarol nel 2003. Si trasferisce nel Rosenborg nel 2005, insieme al pi\u00f9 giovane Sebasti\u00e1n Eguren, ma a causa del poco spazio che si profilava per i due uruguaiani, viene programmato un trasferimento in prestito all'SK Brann, annullato l'8 febbraio 2006 per ragioni psicologiche riguardanti i due.\nNel febbraio 2006 viene comunque mandato in prestito al Club Atl\u00e9tico Bella Vista, in Uruguay, e successivamente all'IFK G\u00f6teborg, dal 1\u00ba luglio al 31 dicembre 2006. Nel gennaio del 2007 \u00e8 tornato al Rosenborg. Il 17 gennaio 2012 \u00e8 passato ai Montevideo Wanderers.\nNazionale.\nHa giocato 25 volte con la nazionale di calcio dell'Uruguay dal 2003 venendo incluso nella rosa per la Copa Am\u00e9rica 2004."}
{"id": "2075515", "revid": "793215", "url": "https://it.wikipedia.org/wiki?curid=2075515", "title": "Bovarismo", "text": "Il bovarismo \u00e8 una corrente di pensiero sviluppatasi durante la seconda met\u00e0 dell'Ottocento.\nDefinizione.\nIl concetto di bovarismo definiva la tendenza di alcuni artisti a sfuggire alla monotonia della vita di provincia: la metropoli, in questa visione, diveniva un sogno ambito che, insieme alla lettura, proiettava la mente in una sorta di paradiso terreno. La lettura, quindi, come mezzo di svincolo dalla realt\u00e0, utilizzata quasi come una sorta di droga. L'artista, dopo quest'esperienza, ritorna deluso al mondo reale, poich\u00e9 si sente intrappolato in un mondo che non \u00e8 il suo: \u00e8 evidente e caratteristica una punta di romanticismo e la messa in evidenza della \"stupidit\u00e0 borghese\".\nIl termine \"bovarismo\" deriva dal celebre romanzo dello scrittore francese Gustave Flaubert \"Madame Bovary\", nel quale la protagonista, sempre insoddisfatta di tutto ci\u00f2 che la circonda, non far\u00e0 mai nulla per rimediare a questa sua situazione. Il termine \u00e8 diventato con il tempo anche un aggettivo dato a persone che hanno queste peculiari caratteristiche.\nAlla nozione di bovarismo \u00e8 strettamente associato il nome di Jules de Gaultier, che le ha dedicato una delle sue opere pi\u00f9 importanti."}
{"id": "2075516", "revid": "767487", "url": "https://it.wikipedia.org/wiki?curid=2075516", "title": "Flash Gordon - Il conquistatore dell'universo", "text": "Flash Gordon - Il conquistatore dell'universo (\"Flash Gordon Conquers the Universe\") \u00e8 un serial cinematografico del 1940 diretto da Ford Beebe e Ray Taylor. Prodotto dall'Universal, il film \u00e8 basato sulla striscia a fumetti \"Flash Gordon\" ideata da Alex Raymond.\nIl serial costituiva un \"film esteso\" in dodici episodi (ognuno di circa 17 minuti), che venivano proiettati per una settimana nello stesso cinema. La conclusione di ogni episodio era caratterizzata dal \"cliffhanger\", ovvero dal finale aperto, in sospeso, questo ovviamente per invitare il pubblico ad andare al cinema anche la settimana successiva."}
{"id": "2075518", "revid": "106908", "url": "https://it.wikipedia.org/wiki?curid=2075518", "title": "Cate", "text": ""}
{"id": "2075521", "revid": "486946", "url": "https://it.wikipedia.org/wiki?curid=2075521", "title": "Servizio di posta", "text": ""}
{"id": "2075524", "revid": "1543377", "url": "https://it.wikipedia.org/wiki?curid=2075524", "title": "NBA All-Star Game 1959", "text": "L'NBA All-Star Game 1959, svoltosi a Detroit, vide la vittoria finale della Western Division sulla Eastern Division per 124 a 108.\nBob Pettit, dei St. Louis Hawks, ed Elgin Baylor, dei Minneapolis Lakers, furono nominati MVP della partita."}
{"id": "2075525", "revid": "28592", "url": "https://it.wikipedia.org/wiki?curid=2075525", "title": "Casa Ipatiev", "text": ""}
{"id": "2075527", "revid": "44939", "url": "https://it.wikipedia.org/wiki?curid=2075527", "title": "Adenosindifosfato", "text": ""}
{"id": "2075532", "revid": "164044", "url": "https://it.wikipedia.org/wiki?curid=2075532", "title": "Tranmere Rovers F.C.", "text": ""}
{"id": "2075535", "revid": "51535", "url": "https://it.wikipedia.org/wiki?curid=2075535", "title": "Animal Crossing Wii", "text": ""}
{"id": "2075536", "revid": "465169", "url": "https://it.wikipedia.org/wiki?curid=2075536", "title": "P\u00ebtr Lazarevi\u010d Vojkov", "text": "Ha avuto un ruolo di primo piano nell'assassinio della famiglia Romanov nel 1917 e per questo in Russia resta tutt'ora una figura particolarmente controversa. \nAmbasciatore dell'URSS in Polonia dall'ottobre 1924, fu assassinato a Varsavia il 7 giugno 1927."}
{"id": "2075538", "revid": "28592", "url": "https://it.wikipedia.org/wiki?curid=2075538", "title": "Peter Voikov", "text": ""}
{"id": "2075540", "revid": "287204", "url": "https://it.wikipedia.org/wiki?curid=2075540", "title": "Evdokija Luk'janovna Stre\u0161n\u00ebva", "text": "Era la figlia del nobiluomo Luk'jan Stepanovi\u010d Stre\u0161n\u00ebv di Mo\u017eajsk, che mor\u00ec nel 1630, e della moglie Anna Konstantinovna Volkonskaja. Edvokija fu scelta dallo Zar tra molte nobili vergini in et\u00e0 da marito. Le nozze vennero celebrate il 5 febbraio 1626 a Mosca.\nI genitori dello zar volevano che cambiasse il nome in Anastasia in onore della zarina Anastasia Romanovna, ma rifiut\u00f2.\nDiede alla luce dieci figli, sei dei quali non le sopravvissero, e il successore del marito, Alessio I di Russia.\nEdvokija \u00e8 nota soprattutto per la sua difficile situazione all'interno della corte imperiale: sembra infatti che la Zarina vivesse nella completa dipendenza della suocera, Marfa Ivanovna, la cui ferma influenza era presente in tutte le questioni della vita di ogni giorno. Entrambe avevano lo stesso confessore e segretario. Marfa accompagnava la nuora durante tutte le sue visite a monasteri o altri luoghi; fu lei a scegliere i tutori per i suoi nipoti. Sembra inoltre che Edvokija non avesse alcuna influenza su Michele, nemmeno dopo la morte di sua madre.\nEdvokija mor\u00ec cinque settimane dopo il marito. Venne sepolta nel convento dell'Ascensione del Cremlino di Mosca."}
{"id": "2075541", "revid": "599013", "url": "https://it.wikipedia.org/wiki?curid=2075541", "title": "Luis Barbat", "text": "Ha partecipato alla Copa Am\u00e9rica 1991 e alla Copa Am\u00e9rica 2004 con la nazionale di calcio uruguaiana.\nCarriera.\nClub.\nInizia la carriera nel Club Atl\u00e9tico Progreso, trasferendosi presto all'Estudiantes di La Plata, in Argentina. Passato al Liverpool di Montevideo, vi rimane una stagione prima di passare ai cileni del Colo-Colo. Nel 1996 si trasferisce in Colombia, all'Deportivo Independiente Medell\u00edn, dove gioca la prima stagione; nel 1997 passa al Deportes Tolima, con il quale si qualifica alla Coppa CONMEBOL, segnando anche due rigori contro il Deportivo Cali. Con l'America de Cali, vince l'undicesimo campionato colombiano di calcio per il club, risultando spesso decisivo con le sue prestazioni.\nNazionale.\nHa giocato 11 volte con la nazionale di calcio dell'Uruguay dal 1991 al 2004, giocando durante la Copa Am\u00e9rica 2004, rimpiazzando l'infortunato titolare Fabi\u00e1n Carini e classificandosi al terzo posto."}
{"id": "2075546", "revid": "287204", "url": "https://it.wikipedia.org/wiki?curid=2075546", "title": "Yakov Yurovsky", "text": ""}
{"id": "2075550", "revid": "339392", "url": "https://it.wikipedia.org/wiki?curid=2075550", "title": "Porti", "text": ""}
{"id": "2075551", "revid": "1543377", "url": "https://it.wikipedia.org/wiki?curid=2075551", "title": "NBA All-Star Game 1960", "text": "L'NBA All-Star Game 1960, svoltosi a Filadelfia, vide la vittoria finale della Eastern Division sulla Western Division per 125 a 115.\nWilt Chamberlain, dei Philadelphia Warriors, fu nominato MVP della partita."}
{"id": "2075566", "revid": "2036644", "url": "https://it.wikipedia.org/wiki?curid=2075566", "title": "Kitchee Sports Club", "text": "Il Kitchee Sports Club (), \u00e8 una societ\u00e0 calcistica di Hong Kong. Milita nella Hong Kong Premier League, la massima divisione del campionato nazionale. \nIl club \u00e8 stato fondato nel 1928 come Kitchee Football Team, ma nel 1931 ha adottato l'attuale denominazione. Successivamente al suo ritorno nella massima divisione del 2003, il Kitchee \u00e8 diventato uno dei club pi\u00f9 importanti di Hong Kong. Con la guida di Dejan Antoni\u0107, il Kitchee ha vinto due trofei in una stagione e, nel campionato successivo, si \u00e8 assicurato il secondo posto, qualificandosi per la Coppa dell'AFC come vincitori dell'HKFA Choi Fung Hong Senior Shield.\nOrganico.\nRosa 2018-2019.\n\"Aggiornata al 1\u00ba giugno 2019.\""}
{"id": "2075567", "revid": "1023546", "url": "https://it.wikipedia.org/wiki?curid=2075567", "title": "Konstand\u00ecnos S\u00e0thas", "text": "Biografia.\nTra le sue opere pi\u00f9 importanti emergono \"\u039c\u03b5\u03c3\u03b1\u03b9\u03c9\u03bd\u03b9\u03ba\u1f74 \u03b2\u03b9\u03b2\u03bb\u03b9\u03bf\u03b8\u1f20\u03ba\u03b7\" (1872-1894), e \"Documents in\u00e9dits relatifs \u00e0 l'histoire de la Gr\u00e8ce au moyen \u00e2ge\" del 1880-1888."}
{"id": "2075568", "revid": "486946", "url": "https://it.wikipedia.org/wiki?curid=2075568", "title": "Kitchee SC", "text": ""}
{"id": "2075569", "revid": "1926649", "url": "https://it.wikipedia.org/wiki?curid=2075569", "title": "Cristian La Grotter\u00eda", "text": "Biografia.\nPossiede il passaporto italiano in quanto i suoi nonni sono originari della Calabria.\n\u00c8 soprannominato \"Gaucho\" e \"Caballo\" (in italiano cavallo). Anche suo fratello minore Mart\u00edn \u00e8 stato un calciatore.\n\u00c8 proprietario del bar Kolar a Padova, citt\u00e0 in cui ha giocato per quattro anni, nel centralissimo quartiere del Ghetto.\nCarriera.\nGiocatore.\nCresciuto nella squadra della sua citt\u00e0, il Gimnasia, nel 1989, a 15 anni, si trasferisce nell'Estudiantes, altra squadra di La Plata, che si accorge di lui dopo un derby vinto dalla sua squadra. Esordisce in massima serie a 19 anni abbandonando gli studi all'universit\u00e0. A quell'epoca i suoi genitori divorziano, e lui decide di trovarsi un lavoro che gli potesse garantire denaro a sufficienza per portare avanti la sua famiglia, dato che non aveva ancora firmato il contratto da calciatore professionista. Trova dunque lavoro in un supermercato di La Plata da cui fu licenziato due giorni dopo per aver rotto una bottiglia di olio. Non riuscendo ancora a firmare il contratto da calciatore professionista, accetta l'offerta dell'Estaci\u00f3n Quequ\u00e9n, squadra dilettantistica che gli garantiva uno stipendio mensile equivalente a di 1,5 milioni di lire italiane. In sei mesi gioca 14 partite e segna 11 gol, ma rimane ancora senza contratto a seguito delle vicissitudini legate al suicidio per debiti del suo presidente.\nTorna cos\u00ec a La Plata, allenandosi da solo, quando un giorno incontra la squadra dell'Estudiantes che fa footing. Da l\u00ec, grazie all'intermediazione di Daniel Cordoba, uno dei suoi ex allenatori delle giovanili, viene tesserato disputando due stagioni di massima serie dal 1995 al 1997, partendo spesso dalla panchina e collezionando 20 presenze con un gol all'attivo. Non trovando poi pi\u00f9 spazio in rosa, si trasferisce prima al San Martin di Mendoza in seconda serie (8 partite e 4 gol), per sei mesi, quindi milita per un periodo altrettanto lungo nel San Mart\u00edn di San Juan, sempre in seconda serie (13 partite e 2 gol). Seppur distinguendosi sul campo, litiga con il proprietario della societ\u00e0 che era un senatore politico e lascia la squadra.\nA 24 anni si trasferisce in Italia, all' in Serie C1, firmando un contratto biennale tardando a debuttare a causa del ritardo del transfer internazionale; qui rimane per due stagioni segnando in totale 12 gol in 33 partite, ben figurando. La sua marcatura all'83' durante la gara di play-out contro il Foggia ha aiutato a salvare la squadra dalla retrocessione in Serie C2. Nella finale play-off della stagione successiva, che vede la squadra promossa in Serie B, rimedia un'espulsione che gli causa una squalifica di cinque giornate poi ridotta a tre.\nNel 2000 passa al Palermo, sempre in Serie C1 ma con ambizioni al salto di categoria, che paga il suo cartellino 2 miliardi di lire, record per la terza serie. Alla prima stagione al Palermo riesce ad ottenere la promozione contribuendo con 4 reti venendo confermato in Serie B, nel quale diviene uno dei beniamini del pubblico; nella stessa stagione ha problemi con l'allenatore Giuliano Sonzogni che lo schierava in un ruolo a lui non congeniale. Rimane in Sicilia anche poich\u00e9 nel frattempo il tecnico della squadra \u00e8 diventato Ezio Sella. Nelle due successive stagioni in Serie B segna 13 gol con la maglia rosa. Perde la possibilit\u00e0 di esprimersi al meglio, nonostante si fosse gi\u00e0 fatto notare per le sue abilit\u00e0, a causa di un infortunio ad una caviglia.\nDal 2003, dopo 80 presenze e 17 gol in campionato con il Palermo, inizia la sua avventura al dove rimane per quattro stagioni tutte di Serie C1. Nel 2007 decide di scendere di categoria accettando la chiamata della SPAL firmando un contratto triennale, e dopo due stagioni con 45 presenze e 12 reti in campionato passa al Bassano Virtus in Lega Pro Seconda Divisione. Il 15 giugno 2010 viene ufficializzato il rinnovo del contratto fino al 30 giugno 2011.\nIl 15 maggio 2011 si ritira a 36 anni giocando la sua ultima partita in -Alessandria (0-1).\nDirigente.\nIl 15 giugno 2011 il Bassano Virtus annuncia che a partire dal 1\u00ba luglio La Grotter\u00eda entrer\u00e0 a far parte dell'organigramma societario della squadra con il ruolo di coordinatore dell'area tecnica.\nIl 23 maggio 2012 rinnova il contratto di altri due anni, con l'incarico di coordinatore dell'area tecnica e responsabile degli osservatori.\nSuccessivamente diventa responsabile dell'area scouting e ricerca partner, sempre del Bassano Virtus. Il 5 gennaio 2018 torna al club veneto, diventando collaboratore dell'area tecnica.\nDal 1 luglio 2018, chiamato dal dg Stefano Marchetti, diventa Responsabile del settore giovanile del Cittadella succedendo a Lucio Fasolato\nAllenatore.\nIl 13 marzo 2012, dopo l'esonero di Osvaldo Jaconi, diventa l'allenatore in seconda del Bassano Virtus affiancando in panchina il nuovo tecnico Giuseppe Brucato, mantenendo anche il ruolo di coordinatore dell'area tecnica.\nNell'estate del 2015 torna all'incarico di allenatore in seconda del Bassano Virtus affiancando in panchina il nuovo tecnico Stefano Sottili."}
{"id": "2075570", "revid": "486946", "url": "https://it.wikipedia.org/wiki?curid=2075570", "title": "Kitchee S.C.", "text": ""}
{"id": "2075572", "revid": "287204", "url": "https://it.wikipedia.org/wiki?curid=2075572", "title": "Konstandinos Sathas", "text": ""}
{"id": "2075574", "revid": "25152", "url": "https://it.wikipedia.org/wiki?curid=2075574", "title": "S\u00e0thas", "text": ""}
{"id": "2075575", "revid": "25152", "url": "https://it.wikipedia.org/wiki?curid=2075575", "title": "Sathas", "text": ""}
{"id": "2075596", "revid": "19933", "url": "https://it.wikipedia.org/wiki?curid=2075596", "title": "Esperimento Angel (Maximum Ride)", "text": ""}
{"id": "2075597", "revid": "793215", "url": "https://it.wikipedia.org/wiki?curid=2075597", "title": "Diomede III Carafa", "text": "Biografia.\nFiglio di Tommaso e di Giovanna Caracciolo, fu nipote di Diomede II Carafa, cui successe in tutela nel 1536 essendo morto il padre in un duello nel 1523.\nNel 1555 prese parte alla Guerra di Siena essendo generale della fanteria assieme al vicer\u00e9 di Napoli Pedro \u00c1lvarez de Toledo y Z\u00fa\u00f1iga. Rimasto fedele a Filippo II di Spagna nonostante papa Paolo IV, suo parente, si unisse all'avversario francese, nel 1558 ottenne come premio il titolo di duca di Maddaloni.\nNel 1541 concesse gli \"Statuti\" ai cerretesi, tentando di porre fine alle diverse liti esistenti fra l'Universitas e i feudatari.\nDiomede III spos\u00f2 Roberta Carafa figlia di Antonio principe di Stigliano e di Ippolita di Capua dalla quale per\u00f2 non ebbe figli.\nAlla sua morte nel 1561, mancando una discendenza diretta maschile, il vicer\u00e9 del tempo, in nome di Filippo II di Spagna, prese possesso della contea. Nacque per\u00f2 una lite intentata dalla sorella di Diomede, Gerolama, moglie di Fabio Carafa del casato di Stigliano, per far succedere il loro figlio Marzio che, vinta la causa nel 1567, divenne conte di Cerreto."}
{"id": "2075599", "revid": "19933", "url": "https://it.wikipedia.org/wiki?curid=2075599", "title": "Cananefati", "text": ""}
{"id": "2075602", "revid": "1048993", "url": "https://it.wikipedia.org/wiki?curid=2075602", "title": "14\u00aa Mostra internazionale d'arte cinematografica di Venezia", "text": "La 14\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 20 agosto al 4 settembre del 1953.\nNon viene assegnato il Leone d'oro (o \"Leone di San Marco\", come si chiamava in quegli anni).\nGiuria e premi.\nLa giuria era cos\u00ec composta:\nI principali premi distribuiti furono:"}
{"id": "2075605", "revid": "1833487", "url": "https://it.wikipedia.org/wiki?curid=2075605", "title": "Vassoio", "text": "Il vassoio (francese, \"cabaret\") \u00e8 un contenitore piatto utilizzato nella cucina e adoperato per portare cibarie o oggetti. Di varie forme, ovale tondo o rettangolare, \u00e8 dotato di un bordo in rilievo che serve a non far scivolare quanto \u00e8 contenuto. Ha molteplici funzioni: portare una serie di pezzi piccoli, altrimenti non trasportabili con le mani in ugual numero; proteggere le mani nel trasporto da scottature in caso di cibi o bevande calde; costituire una barriera igienica fra i cibi contenuti o portati e i piani di appoggio e le mani.\nStoria.\nI primi materiali utilizzati come vassoi furono probabilmente grandi foglie o pezzi di corteccia o giunchi intrecciati. Risalgono al neolitico i primi manufatti che si possono definire come tali e che sono stati realizzati in terracotta, in bronzo e in rame. Il vassoio \u00e8 stato largamente usato nell'antichit\u00e0, sia per usi culinari, sia per quelli rituali.\nDivenne di moda nel Settecento, per il trasporto di servizi da caff\u00e8 e da t\u00e8, completi di tazze, lattiere, teiere, zuccheriere. Se ne fecero d'argento, col bordo sbalzato e inciso, e in legno dipinto e laccato. tipico inglese \u00e8 il vassoio, ovale o tondo, con il bordo \"a galleria\"."}
{"id": "2075609", "revid": "69794", "url": "https://it.wikipedia.org/wiki?curid=2075609", "title": "ASD Potenza 84", "text": ""}
{"id": "2075623", "revid": "729019", "url": "https://it.wikipedia.org/wiki?curid=2075623", "title": "IAI Lavi", "text": "L'IAI Lavi (\u05dc\u05d1\u05d9\u05d0 \"Lav\u00ed\" in ebraico, \"giovane leone\") era un caccia multiruolo monomotore a getto sviluppato dall'azienda israeliana Israel Aerospace Industries (IAI) negli anni ottanta, rimasto allo stadio di prototipo e mai entrato in produzione.\nParte di un programma multi-miliardario, venne poi cancellato a causa e dalle numerose richieste del Governo degli Stati Uniti di non introdurre sul mercato un prodotto che avrebbe fatto concorrenza alle loro esportazioni militari.\nVelivoli attualmente esistenti.\nAttualmente, sono rimasti solo due prototipi del Lavi: uno in esposizione statica nel museo storico dell'Israeli Air Force ed un altro, il Lavi TD (\"Technology Demonstrator\"), nelle strutture dell'Aeroporto Internazionale Ben Gurion."}
{"id": "2075629", "revid": "287204", "url": "https://it.wikipedia.org/wiki?curid=2075629", "title": "ARA Veinticinco de Mayo (V-2)", "text": "La portaerei ARA \"Veinticinco de Mayo\" (V-2), di fabbricazione britannica, \u00e8 stata un'unit\u00e0 navale risalente alla seconda guerra mondiale che ha servito nella Royal Navy e successivamente nelle Marine di Paesi Bassi e Argentina.\nHMS Venerable (R63).\nLa sua costruzione, che avvenne nel cantiere navale Cammell Laird di Birkenhead inizi\u00f2 il 3 dicembre 1942. La nave venne varata il 30 dicembre 1943 e apparteneva alla Classe Colossus, portaerei leggere costruite dai britannici nella parte finale del conflitto.\nLa nave, battezzata HMS \"Venerable\" (R 63), entr\u00f2 in servizio il 17 gennaio 1945 e venne assegnata alla Flotta del Pacifico, inviata in Estremo Oriente ed inquadrata nell\"11\u00ba Squadrone\" insieme alle gemelle HMS Colossus, HMS Glory e HMS Vengeance. Ciascuna portaerei imbarcava circa quaranta velivoli tra caccia F4U Corsair e bombardieri in picchiata/aerosiluranti Fairey Barracuda.\nLa HMS \"Venerable\" non prese parte ad azioni rilevanti essendo ormai il conflitto alla fine. Nell'agosto 1945 partecip\u00f2 alla riconquista di Hong Kong che nel 1941 era stata occupata dai giapponesi e dopo la guerra effettu\u00f2 dei viaggi in India e Australia per il rimpatrio dei prigionieri di guerra.\nAlla fine del conflitto dopo il rientro nel Regno Unito il 30 marzo 1947 la HMS \"Venerable\" and\u00f2 in disarmo e il 1\u00ba aprile 1948 venne acquistata dai Paesi Bassi e ribattezzata Hr. Ms. \"Karel Doorman\" (R 81), andando a sostituire una portaerei scorta con lo stesso nome che gli olandesi restituivano agli inglesi, da cui l'avevano acquistata nel 1946.\nHr. Ms. Karel Doorman (R81).\nL'entrata in servizio nella Marina Reale dei Paesi Bassi avvenne il 28 maggio 1949 e alla fine dello stesso anno la nave entr\u00f2 in bacino per alcuni lavori di revisione generale, al termine dei quali, il 2 gennaio 1950, part\u00ec per un viaggio alle Antille olandesi ospitando a bordo il Principe Bernardo rientrando nei Paesi Bassi il 4 maggio successivo.\nNel 1954 nel corso di una crociera di rappresentanza in Nord America la \"Karel Doorman\" visit\u00f2 Montr\u00e9al in Canada.\nIl gruppo aereo imbarcato venne inizialmente costituito da caccia Fairey Firefly e Hawker Sea Fury e ricognitori Supermarine Sea Otter, sostituiti nei comiti da ricognizione da elicotteri S-51.\nTra il 1955 e il 1958 la nave venne sottoposta nei cantieri Wilton-Fijenoord di Schiedam a grandi lavori che in gran parte ne avrebbero modificato l'aspetto. Nel corso dei lavori il ponte di volo che venne ricostruito con un'angolazione di 8\u00b0, con l'installazione di una catapulta per permettere il decollo e l'appontaggio degli aerei a reazione. La nave venne anche dotata di nuovi elevatori, di una nuova isola ed equipaggiata con moderne apparecchiature elettroniche.\nL'armamento venne modificato con l'installazione di nuovi cannoni antiaerei Bofors da 40mm in sostituzione dei pom pom.\nDopo i lavori di ammodernamento il gruppo aereo imbarcato venne costituito da 14 aerosiluranti TBF Avenger, 10 caccia Sea Hawk e 2 elicotteri ASW S-58.\nAll'inizio del 1959 dopo i lavori effettu\u00f2 una nuova crociera in America settentrionale, toccando negli Stati Uniti i porti di Newport nel Rhode Island e Fort Lauderdale in Florida e visitando nuovamente le Antille Olandesi.\nLa crisi con l'Indonesia.\nLa \"Karel Doorman\" prese parte all'inizio degli anni sessanta allo scontro militare con l'Indonesia in Nuova Guinea Occidentale.\nNell'agosto 1960 il presidente indonesiano Sukarno aveva rotto le relazioni diplomatiche con i Paesi Bassi a causa del processo di decolonizzazione della Nuova Guinea Olandese (Papua Occidentale), regione che l'Indonesia voleva annettersi. Dopo che Papua Occidentale dichiar\u00f2 la propria indipendenza dai Paesi Bassi il 1\u00ba dicembre 1961, Sukarno ordin\u00f2 delle incursioni nella Nuova Guinea Occidentale (Operazione Trikora), denominata dagli indonesiani Irian Occidentale. La portaerei \"Karel Doorman\" venne inviata in zona insieme a due cacciatorpediniere e una petroliera modificata a scopi militari. Durante il percorso per raggiungere la zona delle operazioni, le navi olandesi per evitare possibili problemi con l'Egitto, alleato dell'Indonesia, anzich\u00e9 attraversare il Canale di Suez, effettuarono la circumnavigazione dell'Africa. La portaerei, giunta nel porto australiano di Fremantle, imbarc\u00f2 dodici Hawker Hunter in aggiunta al suo gruppo aereo per rafforzare le forze locali e raggiunse successivamente la Nuova Guinea.\nLa crisi tocc\u00f2 il punto pi\u00f9 acuto il 15 gennaio 1962, quando nel Mare degli Arafura tre motovedette indonesiane di fabbricazione tedesca vennero intercettate dai cacciatorpediniere olandesi e da aerei Lockheed P2V Neptune e Fairey Firefly della Marina Olandese ed una delle motovedette affondata dagli aerei olandesi. L'Unione Sovietica, alleata dell'Indonesia condann\u00f2 l'azione olandese e invi\u00f2 in zona dodici sottomarini, ufficialmente sotto bandiera indonesiana, pronti ad affondare qualsiasi nave si fosse avvicinata alla Nuova Guinea Occidentale.\nGli indonesiani progettarono di affondare la portaerei con i Tupolev Tu-16 armati di missili AS-1 Kennel che i sovietici avevano loro forniti, ma intanto gli olandesi, desiderosi di non aggravare ulteriormente il conflitto e di trovare una soluzione pacifica dal 5 agosto 1962 decisero di trasferire temporaneamente l'amministrazione della regione alle Nazioni Unite.\nLa portaerei dovette anche rinunciare alla visita a Yokohama, prevista per la celebrazione del 350\u00ba anniversario dello stabilimento di relazioni diplomatiche nippo-olandesi: a causa delle proteste locali e a quelle del governo indonesiano il governo giapponese fu costretto a ritirare l'invito.\nIl disarmo.\nNel 1964, a seguito della fine del colonialismo olandese, del diverso compito attribuito in sede NATO alla Marina Reale dei Paesi Bassi in seno alla NATO e delle enormi spese di manutenzione della portaerei, venne prevista la sua messa in disarmo all'inizio degli anni settanta, in coincidenza dell'entrata in servizio di nuovi aerei da pattugliamento marittimo a lungo raggio Breguet Atlantic e con l'entrata in servizio delle fregate antisommergibili tipo Leander della Classe Van Speijk equipaggiate con elicotteri ASW Westland Wasp, ma l'incendio di una caldaia avvenuto il 26 aprile 1968 e i relativi alti costi di riparazione, considerata la breve vita operativa che la nave avrebbe avuto al termine delle riparazioni, ne affrettarono il ritiro dal servizio attivo.\nARA Veinticinco de Mayo (V-2).\nDismessa dalla marina olandese, fu acquistata il 16 settembre 1968 dall'Argentina per sostituire un'altra portaerei della Classe Colossus, l'ARA Independencia (V-1) che gli argentini avevano acquistato dagli inglesi nel 1958. Prima di essere consegnata agli argentini la nave venne sottoposta a lavori di revisione generale e di riparazione, terminati il 22 agosto 1969, nel corso dei quali la caldaia che si era incendiata venne sostituita con una caldaia di una portaerei inglese della Classe Majestic, varata e non completata a causa della fine del secondo conflitto mondiale. Le riparazioni vennero effettuate sotto la supervisione di un ridotto equipaggio argentino che il 10 ottobre si insedi\u00f2 a bordo della nave al comando del Capitano di Vascello Tirso Arnulfo Brizuela.\nLa nave era stata consegnata ufficialmente all'Argentina mentre era ancora in cantiere, il 12 marzo precedente, quando il Pabell\u00f3n nacional venne issato per la prima volta a bordo dell'unit\u00e0 che venne ribattezzata Veinticinco de Mayo in ricordo della data del 25 maggio 1810 giorno della proclamazione delle Province Unite del R\u00edo de la Plata.\nIl 3 settembre la portaerei part\u00ec per l'Argentina dove giunse il successivo 27 settembre, entrando in Squadra il giorno successivo. Durante il viaggio di trasferimento dai Paesi Bassi all'Argentina, l'industria Hawker Siddeley fece una dimostrazione a bordo della portaerei dei suoi Harrier GR.1 per una possibile vendita alla Marina Argentina.\nDal 1970 la nave divenne ammiraglia della Marina Argentina.\nIl gruppo aereo imbarcato era inizialmente composto da F9F Panther e da F9F Cougar presto sostituiti da A-4Q Skyhawk, affiancati da S-2 Tracker e da elicotteri Sea King. Il 10 gennaio 1972 la portaerei part\u00ec per gli Stati Uniti giungendo a New York il 28 dello stesso mese, dove vennero imbarcati sedici A-4B Skyhawk armati con missili Sidewinder, modificati per le esigenze degli argentini e denominati A-4Q Skyhawk.\nL'elettronica della nave \u00e8 stata pi\u00f9 volte cambiata in varie occasioni ed in linea di massima era costituita da radar di ricerca aerea DA-08, LW-01 e LW-02, un radar ricerca ed inseguimento bersaglio DA-02, un radar di navigazione/ricerca di superficie ZW-01, diversi apparati ECM ed un sistema Datalink con ripetitore radar dei cacciatorpediniere Type 42 ARA Hercules (D-1) e ARA Sant\u00edsima Trinidad (D-2) e per le esigenze di queste elettroniche la nave era dotata di un turbogeneratore di 220Vcc, 500kW 2.200Amp abbinato a due generatori diesel ausiliari di 200\u00a0kW ciascuno ed un turboalternatore da 440\u00a0kW trifasico, 60Hz e 450\u00a0kW convertitore CC/AC per le emergenze.\nAlla fine del 1978, quando il Conflitto del Beagle sembrava dovesse sfociare in una guerra tra l'Argentina e il Cile, la nave venne inviata in zona alla testa della Squadra Navale Argentina. L'opportuno intervento di Papa Giovanni Paolo II evit\u00f2 che la crisi degenerasse in un vero e proprio conflitto armato.\nTra il 1980 e il 1981 la nave venne sottoposta a lavori di ammodernamento ed in previsione dell'acquisto dei velivoli francesi Dassault Super \u00c9tendard venne rinforzato il ponte di volo e venne aggiunto spazio per un maggior numero di aerei. Allo scoppio del conflitto con gli inglesi per le Malvine i nuovi aerei non erano ancora operativi per cui il GAE (Gruppo Aereo Imbarcato) era costituito da otto Skyhawk, sei Grumman Tracker e quattro Sea King.\nAll'inizio della guerra delle Falkland il 2 aprile 1982 partecip\u00f2 attivamente all'invasione delle isole coprendo con i suoi velivoli del suo Gruppo Aereo Imbarcato del Comando Aviaci\u00f3n Naval le operazioni di sbarco. All'inizio di maggio stava preparando un attacco alla flotta britannica con i suoi Douglas A-4Q, guidati dai Grumman S-2 Tracker, che avevano avvistato le navi inglesi, ma a causa del maltempo gli aerei furono costretti a rinunciare all'azione e dopo l'affondamento, avvenuto il 2 maggio, da parte di un sottomarino britannico dell'incrociatore \"Belgrano\" che insieme alla \"Veinticinco de Mayo\" stava effettuando una manovra a tenaglia sulla squadra britannica, la portaerei venne richiamata in porto nel timore che venisse affondata dalle unit\u00e0 subacquee inglesi e non venne pi\u00f9 utilizzata per il resto della guerra, con il suo Gruppo Aereo che venne fatto decollare dalle basi terrestri.\nAl termine del conflitto nel 1983 vennero imbarcati i Super \u00c9tendard e il GAE poteva contare Super \u00c9tendard, Douglas A-4Q Skyhawk, Grumman S-2 Tracker, elicotteri Sea King ed almeno un elicottero Alouette per operazioni di ricerca e salvataggio.\nAlla fine degli anni ottanta la nave era in condizioni piuttosto fatiscenti e nel 1988 venne programmato un ambizioso piano di ammodernamento che prevedeva la sostituzione dell'apparato motore e il rinnovo dell'elettronica di bordo, ma tale progetto non venne realizzato a causa della crisi economica che colp\u00ec l'Argentina nella seconda met\u00e0 del 1989 e nel 1990 la nave venne ritirata dal servizio attivo.\nNel corso degli anni novanta venne cannibalizzata per fornire parti di ricanbio alla NAeL Minas \"Gerais\", una portaerei gemella della Classe Colossus che operava nella Marinha do Brasil, come ad esempio la potente catapulta che permise ai brasiliani di potere fare operare a bordo della loro portaerei i Douglas A-4KW che i brasiliani acquistarono dal Kuwait il 30 aprile 1998.\nLa \"Veinticinco de Mayo\" venne radiata il 1\u00ba febbraio 1997 e nel 1999 demolita ad Alang in India."}
{"id": "2075663", "revid": "1442080", "url": "https://it.wikipedia.org/wiki?curid=2075663", "title": "Crocifisso di San Damiano", "text": "Il Crocifisso di San Damiano \u00e8 l'icona a forma di croce dinanzi a cui Francesco d'Assisi stava pregando quando ricevette la richiesta del Signore di riparare la sua casa. La croce originale \u00e8 attualmente appesa nella basilica di Santa Chiara ad Assisi. I francescani curano questa croce come simbolo della loro missione datagli da Dio. La croce \u00e8 considerata un'icona perch\u00e9 contiene immagini di persone che hanno parte al significato della croce stessa.\nStoria.\nLa croce di San Damiano era una di un certo numero di croci dipinte con figure simili nel XII secolo in Umbria, secondo la tipologia del \"Christus triumphans\". Il nome dell'artista \u00e8 sconosciuto ma l'opera \u00e8 databile all'anno 1100 circa. La tradizione di questo tipo di croci inizi\u00f2 nella Chiesa orientale e fu importata in Umbria verosimilmente da monaci serbi. Lo scopo di una croce icona era di insegnare il significato dell'evento rappresentato e rafforzare la fede delle persone. Lo stile bizantino era comune in Italia prima di Cimabue e Giotto.\nQuando le clarisse si trasferirono da San Damiano alla basilica di Santa Chiara nel 1257 portarono con loro la croce di San Damiano originale e la conservano ancora oggi. Attualmente \u00e8 appesa nella basilica sopra l'altare della cappella del Crocifisso, una ricostruzione della chiesa di San Giorgio che fu demolita per costruire la basilica. Il crocifisso appeso sopra l'altare dell'antica chiesa di San Damiano \u00e8 una copia.\nDescrizione.\nGes\u00f9 \u00e8 rappresentato contemporaneamente ferito e forte. Egli non \u00e8 morto, sta dritto e risoluto. Siamo dinanzi all'iconografia del Christus triumphans (che trionfa sulla morte), e la sua aureola include gi\u00e0 l'immagine della croce glorificata. Il colore luminoso del suo corpo contrasta col rosso scuro e il nero attorno e accentua l'importanza di Ges\u00f9. Mentre il Cristo \u00e8 rappresentato nella sua piena statura tutte le altre figure sono rappresentate rimpicciolite. Sopra la testa \u00e8 posta la scritta in latino (titulus crucis) con delle abbreviazioni (\"Ges\u00f9 nazareno re dei giudei\").\nTestimoni maggiori.\nLe figure pi\u00f9 grandi sono i cinque testimoni della crocifissione e di Ges\u00f9 come Signore. Sulla sinistra vi sono Maria, madre di Ges\u00f9, e san Giovanni al quale Ges\u00f9 affid\u00f2 sua madre. Sull'altro lato vi sono Maria Maddalena, Maria di Cleofa, madre di Giacomo il minore e di Giuseppe, e il centurione (che ha la mano destra nel segno dell'allocuzione), colui che nel Vangelo secondo Marco proclama: \"Questo \u00e8 veramente il Figlio di Dio\". Sia Maria che Maria Maddalena hanno le mani sulle guance per riflettere il dolore e l'angoscia. Le prime quattro figure sono santi che diedero la loro vita per il Signore e quindi rappresentate con l'aureola. I nomi dei cinque testimoni pi\u00f9 grandi sono scritti sotto le loro figure.\nTestimoni minori.\nTre figure pi\u00f9 piccole sono rappresentate come testimoni della crocifissione. In basso a sinistra c'\u00e8 Longino il soldato romano che perfor\u00f2 il costato di Ges\u00f9 con una lancia. \u00c8 rappresentato con una lancia mentre guarda Ges\u00f9. Il sangue che scende dal braccio di Ges\u00f9 inizia dal gomito e gocciola gi\u00f9 verticalmente per finire sul volto di Longino. In basso a destra c'\u00e8 Stephaton che \u00e8 identificato come il soldato che offr\u00ec a Ges\u00f9 la spugna imbevuta nell'aceto. Dalla postura di questa figura si pu\u00f2 vedere che sostiene il bastone e la spugna nello stesso modo in cui Longino tiene la lancia.\nOsservando sopra la spalla sinistra del centurione si nota un piccolo volto. Guardandolo attentamente si notano alle sue spalle le sommit\u00e0 di tre teste. In accordo con la convenzione del tempo questo pu\u00f2 essere il volto dell'artista che rende se stesso immortale come testimone di Cristo.\nAngeli.\nSei angeli sono rappresentati come meraviglia sull'evento della crocifissione. Sono posizionati a entrambe le estremit\u00e0 del braccio orizzontale della croce. La posizione delle loro mani indica che stanno discutendo di questo evento straordinario e invitano l'osservatore a meravigliarsi con loro.\nSanti patroni.\nAi piedi della croce c'\u00e8 l'immagine danneggiata di sei figure, due dei quali rappresentati con l'aureola. In accordo con la tradizione questi sono i patroni dell'Umbria: san Giovanni apostolo, san Michele, san Rufino, san Giovanni il Battista, san Pietro e san Paolo.\nL'accoglienza celeste.\nIn cima alla croce si vede Ges\u00f9, ora vestito con abiti regali, che sostiene la croce come uno scettro trionfante. Sta salendo dalla tomba verso il Regno dei Cieli. Dieci angeli sono raccolti attorno. Cinque di loro hanno le mani stese in un gesto di benvenuto verso Ges\u00f9 che ha a sua volta la sua mano alzata in segno di saluto.\nLa mano destra di Dio.\nNella sommit\u00e0 della croce c'\u00e8 la mano del Padre con due dita distese. Ges\u00f9 viene raccolto dai morti per mezzo della mano destra di Dio Padre. Questo pu\u00f2 essere anche interpretato come la benedizione del Padre su quanto Ges\u00f9 ha fatto.\nGli animali.\nSul lato destro della figura vicino al polpaccio sinistro di Ges\u00f9 c'\u00e8 la piccola figura di un uccello. Alcuni storici dell'arte pensano possa essere un gallo segno del tradimento sub\u00ecto da Ges\u00f9. Altri pensano possa essere un pavone, simbolo di immortalit\u00e0 nella prima arte cristiana."}
{"id": "2075668", "revid": "339392", "url": "https://it.wikipedia.org/wiki?curid=2075668", "title": "Croce di san Damiano", "text": ""}
{"id": "2075669", "revid": "22475", "url": "https://it.wikipedia.org/wiki?curid=2075669", "title": "Pomp and Circumstance", "text": "Pomp and Circumstance, op. 39, \u00e8 il titolo di una serie di marce per orchestra composte da Edward Elgar. La prima e pi\u00f9 conosciuta fu composta nel 1901 a Londra; altre quattro adattamenti furono scritte tra il 1901 e il 1930; una sesta, rimasta allo stato di bozza, fu elaborata dal compositore inglese Anthony Payne nel 2006.\nLe marce.\nLa prima marcia \u00e8 la pi\u00f9 celebre, in particolare il trio.\nLe prime cinque marce furono pubblicate da Boosey &amp; Co. con il titolo di \"Elgar's Op. 39\", e ognuna fu dedicata a un diverso amico di Elgar.\nNella cultura popolare.\n\"Pomp and Circumstance\" appare in molti film, tra cui \"Arancia meccanica\" di Stanley Kubrick e il lungometraggio animato della Walt Disney \"Fantasia 2000\". Compare anche nella serie televisiva animata \"Danger Mouse\", del cartoonist Brian Cosgrove e nel video del brano \"Fallin Down\" degli Oasis.\nFrank Zappa utilizz\u00f2 la melodia del tema di \"Pomp and Circumstance\" per costruire un brevissimo frammento della suite \"Billy Mountain\". Uno stralcio della marcia n.1 \u00e8 presente anche nella canzone di Francesco Guccini \"Nostra signora dell'ipocrisia\", dall'album \"Parnassius Guccinii\" (1993)\n\"Pomp and Circumstance\" (Marcia n. 1) \u00e8 molto nota anche nel mondo del wrestling professionistico essendo stata utilizzata da celebri lottatori come \"Macho Man\" Randy Savage e Gorgeous George come loro musica d'ingresso sul ring prima dei combattimenti."}
{"id": "2075676", "revid": "28592", "url": "https://it.wikipedia.org/wiki?curid=2075676", "title": "Popoli slavi", "text": ""}
{"id": "2075680", "revid": "290023", "url": "https://it.wikipedia.org/wiki?curid=2075680", "title": "Ghiandaia azzurra", "text": ""}
{"id": "2075681", "revid": "24443", "url": "https://it.wikipedia.org/wiki?curid=2075681", "title": "Alpi di Gurktal", "text": ""}
{"id": "2075684", "revid": "24443", "url": "https://it.wikipedia.org/wiki?curid=2075684", "title": "Alpi di Lavanttal", "text": ""}
{"id": "2075686", "revid": "287204", "url": "https://it.wikipedia.org/wiki?curid=2075686", "title": "Jo\u00e3o Parahyba", "text": "Egli fu l'inventore della timbatera un misto fra le timba brasiliane e la batteria. Inizio la sua carriera professionale a diciotto anni, quando fu fondato il trio. Nel 2008 fond\u00f2 i due gruppi musicali \"Komanche's Groove Band\" e \"Quarteto Parahyba Jazz\"."}
{"id": "2075687", "revid": "729019", "url": "https://it.wikipedia.org/wiki?curid=2075687", "title": "Romolo Gessi", "text": "Durante il corso della guerra di Crimea strinse duratura amicizia con il futuro generale inglese Charles George Gordon. Nel 1859, allo scoppio della Seconda guerra d'indipendenza italiana, lasci\u00f2 la Romania dove lavorava per il registro navale Lloyds a Sulina, e si arruol\u00f2 nell'Armata sarda, inquadrato nel corpo dei Cacciatori delle Alpi, dove combatt\u00e9 agli ordini del generale Giuseppe Garibaldi, nella campagna del Trentino. Nel 1873 l'amico Gordon, nel frattempo diventato governatore della provincia del Sudan, lo chiam\u00f2 a prestare servizio in Sudan con il grado di maggiore dell'esercito egiziano, e l'incarico di reprimere la rivolta scoppiata tra la trib\u00f9 degli Schilluk. Fiduciario del governatore, si occup\u00f2 di installare postazioni militari nel Ba\u1e25r el-Ghaz\u0101l e lungo il Nilo Bianco e di studiare la tratta degli schiavi, gestita soprattutto da mercanti arabi. Nel 1875 ricevette l'incarico dal governatore di trovare il collegamento attraverso il lago Alberto fra il Nilo Bianco e il Nilo Vittoria, scoprire se il Nilo Bianco uscisse o no dal lago Alberto, e verificare se esistevano collegamenti fra lo stesso lago e il bacino idrografico del Congo, esplorazione che svolse insieme all'esploratore italiano Carlo Piaggia. Rientrato a Khartoum nel dicembre 1876, fu ricevuto con tutti gli onori da Gordon, decorato con l'Ordine di Medjidi\u00e9 e ricompensato con un piccolo premio in denaro. Alle sue rimostranze per il trattamento ricevuto, Gordon gli rivolse una frase infelice \"Che peccato che non siate un inglese\" che scaten\u00f2 la sua immediata reazione, arrivando a scaraventare per terra il \"tarbush\", tipico copricapo rosso dell'esercito egiziano, rassegnando nel contempo le immediate dimissioni. Rientrato in Italia, organizz\u00f2 alcune missioni esplorative in terra d'Africa, che ebbero alterno successo, ma nel 1878 accett\u00f2 l'offerta del governatore Gordon di guidare la campagna militare contro il figlio ribelle del pasci\u00e0 Zib\u0113r Rahmat, Suleim\u0101n Bey, e di estirpare il flagello della tratta araba degli schiavi negri che stava annientando il territorio del Fiume delle Gazelle. La campagna militare si concluse il 16 luglio 1879, quando Suleim\u0101n Bey fu costretto ad arrendersi, e subito fucilato insieme ad altri notabili. Nonostante fosse stato nominato pasci\u00e0 e governatore del Bahr al-Ghazal e della Provincia equatoriale, fu osteggiato dalla componente araba che vedeva il dominio turco-egiziano come oppressivo. Sul finire del 1880 decise di raggiungere Il Cairo per difendersi personalmente dalle accuse che gli erano state rivolte, ma a causa di alcune traversie giunse all'ospedale francese di Suez in gravissime condizioni di salute, ricevendo la visita del Vicer\u00e9 d'Egitto, Tawf\u012bq Pasci\u00e0, poco prima di morire.\nBiografia.\norigini e formazione.\nNacque il 30 aprile 1831 su una nave diretta a Costantinopoli, nel tratto tra Ravenna e Malta, figlio di Marco Gessi, avvocato e console inglese nell'Impero Ottomano e dell'armena Elisabetta Clarabett. Trascorse l'adolescenza con il padre a Costantinopoli, allora capitale dell'Impero ottomano, ed in altre regioni balcaniche dove il padre esercitava la sua missione diplomatica.\nRimasto senza il padre all\u2019et\u00e0 di undici anni, e su interessamento di Lord Canning frequent\u00f2 l'Accademia militare di Wiener Neustadt in Austria, e in seguito quella prussiana di Halle in Germania, a spese del governo inglese.\nGli incarichi e le missioni internazionali.\nGrazie alla perfetta conoscenza, oltre che dell'Italiano, di altre sette lingue (tedesco, inglese, francese, turco, armeno, greco e russo) ottenne numerosi incarichi diplomatici e militari. Nel 1848 ottenne un impiego al consolato inglese a Bucarest, in Romania.\nCome militare combatt\u00e9 inquadrato nelle forze inglesi nella guerra di Crimea (1854\u201355), esercitando il ruolo di interprete assegnato al comando del generale Strnowhys, e qui incontr\u00f2 il sottotenente Charles Gordon, al tempo anch'egli ufficiale di prima nomina, con cui strinse duratura amicizia.\nTerminata la guerra torn\u00f2 a Londra, lavorando poi come perito per il registro navale Lloyds a Sulina, in Romania.\nLasciata la Romania nel 1859, dopo lo scoppio della Seconda guerra d'indipendenza italiana, si arruol\u00f2 nell'Armata sarda, inquadrato nel corpo dei Cacciatori delle Alpi, e combatt\u00e9 con il generale Giuseppe Garibaldi, nella campagna del Trentino, ed al termine della operazioni, una volta proclamato il Regno d'Italia, fece domanda di cittadinanza italiana essendo figlio di un diplomatico inglese di origine italiana, che gli fu concessa. Ritornato alla vita civile, spos\u00f2 una violinista rumena di Pressnitz (Prisecnice), Maria Purkart, da cui avr\u00e0 sette figli. Durante le sue peripezie in Africa si ritrover\u00e0 ad adottare anche Saida, una ragazzina pigmea originaria del Sudan. Nel 1870 si licenzi\u00f2 dal Lloyd e raggiunse la sorella Ersilia a Tulcea, dove realizz\u00f2 un mulino e una grande segheria a vapore, ma l'anno successivo dovette cedere l'impresa in quanto entr\u00f2 in contrasto ripetutamente con le locali autorit\u00e0 ottomane, che lui accus\u00f2 di vessazioni e ingiusta fiscalit\u00e0.\nChiamato in Africa nel 1873 dall'amico Gordon, nel frattempo diventato governatore della provincia del Sudan, vi arriv\u00f2 nel 1874 ricevette il grado di maggiore dell'esercito egiziano, e l'incarico di reprimere la rivolta scoppiata tra la trib\u00f9 degli Schilluk. Fiduciario del governatore, si occup\u00f2 di installare postazioni militari nel Ba\u1e25r el-Ghaz\u0101l e lungo il Nilo Bianco e di studiare la tratta degli schiavi, allora gestita soprattutto da mercanti arabi. \nNel 1875, dopo il fallimento dell'esplorazione del lago Alberto da parte degli inglesi C.M. Watson e W.H. Chippendale, ricevette l'incarico dal governatore di trovare il collegamento attraverso il lago Alberto fra il Nilo Bianco e il Nilo Vittoria, scoprire se il Nilo Bianco uscisse o no dal lago Alberto, e verificare se esistevano collegamenti fra lo stesso lago e il bacino idrografico del Congo. Partito il 7 marzo 1876 insieme al famoso esploratore Carlo Piaggia, i due entrarono dal fiume nel lago il 19 marzo successivo, circumnavigarono il lago e verificarono che defluiva nel Nilo. A causa dell'imprecisione dei rilievi cartografici da lui effettuati e della fitta vegetazione lacustre non riusc\u00ec ad accertare il percorso dell'emissario sud del bacino. Lasci\u00f2 una memoria scritta dell'impresa alla Societ\u00e0 Geografica di Parigi dal titolo \"Exploration du lac Albert Nyanza, par M. Romolo Gessi, lettre au pr\u00e9sident de la Soci\u00e9t\u00e9 de g\u00e9ographie de Paris\", e in quella stessa esplorazione avvist\u00f2, primo europeo, le cime innevate del Ruwenzori, ma tale onore gli venne poi usurpato dall'inglese Stanley nel 1888.\nNel mese di dicembre ritorn\u00f2 a Khartoum, dove fu ricevuto con tutti gli onori da Gordon, decorato con l'Ordine di Osmanie e ricompensato con un piccolo premio in denaro. Alle sue rimostranze per il trattamento ricevuto, Gordon gli rivolse una frase infelice \"Che peccato che non siate un inglese\" che scaten\u00f2 la sua immediata reazione, arrivando a scaraventare per terra il tarbush, tipico copricapo rosso dell'esercito egiziano, rassegnando nel contempo le immediate dimissioni.\nLe esplorazioni in Africa.\nRientrato in Italia, fu decorato con una medaglia dalla Societ\u00e0 geografica italiana, e nel gennaio 1877, venuto a conoscenza delle nomina di Gordon a Governatore generale del Sudan, ritorn\u00f2 al Il Cairo in cerca di un nuovo impiego, ma rimase deluso. Ritorn\u00f2 allora in Italia per organizzare una nuova spedizione lungo il fiume Sobat, un affluente del Nilo Bianco, a fini esplorativi e commerciali, ma una volta arrivato a Suez il bagaglio della spedizione, e tutti gli strumenti scientifici, andarono persi per un incendio nell'aprile 1877. Ritorn\u00f2 nuovamente in Italia raccolse fondi per organizzare una nuova spedizione esplorativa insieme a Pellegrino Matteucci, prefiggendosi di arrivare a Kaffa (Etiopia meridionale) con due obiettivi, indagare sul locale commercio e trovare tracce degli esploratori G. Chiarini e A. Cecchi, di cui non si avevano notizie da tempo. Risalito il Nilo Azzurro studiando le genti Amara i due esploratori raggiunsero Fadasi, dove incontrarono l'ostilit\u00e0 dei capi locali, e dovettero ritornare indietro, raggiungendo Khart\u016bm nel giugno 1878.\nQui tent\u00f2 di organizzare un'altra spedizione sul Sobat e di fondare, con l'aiuto della Carlo Erba di Milano, una casa commerciale italiana a Gaba-Sciambil. A causa dello scoppio prima di una ribellione nel Darfur, e poi di un'altra molto pi\u00f9 pericolosa nel Ba\u1e25r el-Ghaz\u0101l, la spedizione dovette essere rinviata a data da destinarsi.\nLa campagna militare contro gli schiavisti.\nRitornato in buoni rapporti con Gordon, egli accett\u00f2 l'offerta del governatore generale di guidare la campagna militare contro il figlio ribelle del pasci\u00e0 Zib\u0113r Rahmat, Suleim\u0101n Bey, e di estirpare il flagello della tratta araba degli schiavi negri che stava annientando il territorio del Fiume delle Gazelle. \nI mercanti di schiavi, trafficanti arabi e europei, erano stanziati nel Darfur e si rifornivano di uomini nelle regioni del Bahr al-Ghazal. Partito da Khartoum sul battello a vapore \"Bordeen\" il 15 luglio 1878, con la nomina a luogotenente della regione del Bahr-al-Ghazal assunse il comando nominale di un'armata di circa uomini, dotati di alcuni pezzi d'artiglieria e qualche razzo Congreve. Tale armata esisteva solo sulla carta, in quanto diserzioni, malattie, e corruzione ne avevano ridotto la consistenza a una quarantina di uomini, che salirono a circa successivamente.\nLa campagna militare si concluse il 16 luglio 1879, quando Suleim\u0101n Bey, abilmente circondato dalla truppe egiziane in inferiorit\u00e0 numerica presso la sua zariba di Gara, fu costretto ad arrendersi, e fu subito fucilato insieme ad altri notabili. Nonostante egli riuscisse a sconfiggere i negrieri ed a restituire la regione ribelle al controllo del vicer\u00e9 dell'Egitto, il Sudan che si avviava verso la guerra mahdista, rese la sua vittoria incerta sotto il profilo politico: nominato pasci\u00e0 e governatore del Bahr al-Ghazal e della Provincia equatoriale, fu osteggiato dalla componente araba che vedeva il dominio turco-egiziano come oppressivo. Nonostante avesse immediatamente iniziato a costruire strade, scuole, reso navigabile il corso inferiore del Giur, aprendo una via di comunicazione veloce con il Nilo, e inviato al governo egiziano milioni di lire in avorio e gomma, si rese conto che la propria situazione personale era incerta, sul finire del 1880 decise quindi di raggiungere Il Cairo per difendersi personalmente dalle accuse che gli erano state rivolte.\nIl rientro in Italia e la morte.\nRisalendo il Nilo dalle regioni equatoriali verso Khartum, a bordo del vecchio vapore \"Saphia\" stracarico di persone, il battello rest\u00f2 bloccat\u00f2 nelle paludi del Sudd per tre mesi, durante i quali buona parte dei passeggeri, circa 450 persone, mor\u00ec di stenti, fame e malattie. I superstiti vennero salvati quando il vapore \"Ismailia\" raggiunse il \"Saphia\" il 5 gennaio 1881, ma egli era gravemente ammalato, e sbarc\u00f2 a Khartoum in condizioni pietose il giorno 25. Nonostante i tentativi di dissuaderlo, si imbarc\u00f2 subito per raggiungere Berber, e poi in venti giorni attravers\u00f2 il deserto su una lettiga trasportata da due cammelli, arrivando il 22 marzo a Suakin dove incontr\u00f2 un compatriota, l'esploratore italiano Luigi Pennazzi, che lo assister\u00e0 fino alla morte. Insieme si imbarcarono per Suez sul battello a vapore egiziano \"Zagazig\" il 18 aprile; il 22, trasportato all'ospedale francese di Suez, pot\u00e9 ancora ricevere gli onori da de Lesseps e dal Vicer\u00e9 d'Egitto, Tawf\u012bq Pasci\u00e0.\nSi spense nelle braccia del Pennazzi, la sera del 24 aprile. Le spoglie, trasportate in Italia a cura della Societ\u00e0 Africana di Napoli, sono tumulate nel cimitero di Ravenna, luogo di origine della famiglia paterna.\nRiconoscimenti.\nNumerose citt\u00e0 italiane hanno dedicato una via od un viale a suo nome cos\u00ec come Asmara ai tempi della dominazione coloniale italiana. Nella catena del Ruwenzori gli \u00e8 stata intitolata una cima alta (monte Gessi), da parte del duca degli Abruzzi, primo scalatore del gruppo."}
{"id": "2075691", "revid": "729019", "url": "https://it.wikipedia.org/wiki?curid=2075691", "title": "Fiat G.8", "text": "Il Fiat G.8, denominato anche Fiat CMASA G.8 o CMASA G.8, era un monomotore biplano da addestramento, progettato dall'azienda italiana Fiat Aviazione e prodotto negli stabilimenti dalla Costruzioni Meccaniche Aeronautiche Societ\u00e0 Anonima (CMASA) di Marina di Pisa negli anni trenta.\nVenne utilizzato principalmente nelle scuole di volo di 1\u00b0 periodo della Regia Aeronautica e come aereo da collegamento.\nStoria del progetto.\nNei primi anni trenta il Ministero dell'Aeronautica emise un ordine per dotare le scuole di volo di 1\u00b0 periodo della Regia Aeronautica di un velivolo biplano. Per rispondere alla richiesta la Fiat Aviazione affida il progetto a Giuseppe Gabrielli, che dal 1931 alternava la sua attivit\u00e0 di docente a quella di responsabile dell'ufficio progettazione dell'azienda. Il G.8, terzo progetto della \"serie G\", come erano denominati i lavori di Gabrielli, ad essere prodotto in serie, fu l'unico biplano disegnato dall'ingegnere italiano, configurazione alare alla quale prefer\u00ec sempre quella monoplana con ala a sbalzo ed i cui studi gli valsero il dottorato acquisito in Germania.\nLa costruzione del prototipo venne affidata alla controllata Costruzioni Meccaniche Aeronautiche Societ\u00e0 Anonima (CMASA) negli stabilimenti toscani di Marina di Pisa. Il primo esemplare uscito dall'azienda, matricola MM.211, venne portato in volo la prima volta dal collaudatore ufficiale della Fiat, Valentino Cus, il 24 febbraio 1934. Dopo le incoraggianti prove di volo venne presentato al Centro Sperimentale di Guidonia che ne approv\u00f2 la produzione in serie con una richiesta di fornitura di 60 esemplari.\nGli esemplari, realizzati un due blocchi, il primo da 50 esemplari (\u041c\u041c56101-\u041c\u041c56150) seguito dal secondo di 10 esemplari (\u041c\u041c56251-\u041c\u041c56260), cominciarono ad essere assegnati ai reparti dalla met\u00e0 degli anni trenta.\nTecnica.\nIl G.8 era un biplano dall'impostazione classica. La fusoliera presentava due abitacoli in tandem, l'anteriore per il pilota ed il posteriore per l'istruttore o per il passeggero. Posteriormente terminava in un impennaggio classico cruciforme e monoderiva dotato di piani orizzontali controventati. La configurazione alare era biplano-sequiplana, caratterizzata cio\u00e8 dall'ala inferiore di dimensioni minori della superiore, quest'ultima traslata leggermente verso la parte posteriore. Le due ali erano collegate tra loro ed alla fusoliera da una robusta travatura Warren. Il carrello d'atterraggio era un triciclo classico, fisso, dotato anteriormente di gambe di forza ammortizzate ed integrato posteriormente da un pattino d'appoggio. La propulsione era affidata ad un radiale Fiat A.54, un 7 cilindri a singola stella raffreddato ad aria capace di 140 CV (103 kW), posto sul muso, racchiuso in una cappottatura corta ed abbinato ad un'elica bipala, il quale permetteva all'apparecchio di viaggiare ad una velocit\u00e0 di crociera di 185 km/h. Non era prevista alcuna dotazione di armi sia di attacco che di difesa.\nImpiego operativo.\nIl G.8 venne utilizzato come aereo da addestramento basico nelle scuole di volo di 1\u00b0 periodo della Regia Aeronautica dalla met\u00e0 degli anni trenta per venire gradualmente sostituito durante il periodo della seconda guerra mondiale. Durante il conflitto venne anche usato come aereo da collegamento.\nDopo l'armistizio di Cassibile del 1943 e la conseguente spaccatura della forza aerea italiana, alcuni esemplari sopravvissuti operarono nel nord Italia con l'Aeronautica Nazionale Repubblicana ed al sud con l'Aeronautica Cobelligerante Italiana."}
{"id": "2075695", "revid": "729019", "url": "https://it.wikipedia.org/wiki?curid=2075695", "title": "Linea 1 (metropolitana di Pechino)", "text": "La linea 1 della metropolitana di Pechino (cinese semplificato: \u5317\u4eac\u5730\u94c11\u53f7\u7ebf) \u00e8 la pi\u00f9 lunga, la pi\u00f9 antica e pi\u00f9 attiva linea di metropolitana a Pechino. Attraversa il viale Chang'an, e viaggia attraverso il cuore di Pechino con fermate su entrambi i lati di piazza Tiananmen. La linea 1 \u00e8 di colore rosso."}
{"id": "2075705", "revid": "339392", "url": "https://it.wikipedia.org/wiki?curid=2075705", "title": "United States Air Force in Europe", "text": ""}
{"id": "2075707", "revid": "339392", "url": "https://it.wikipedia.org/wiki?curid=2075707", "title": "Sergey Lebid", "text": ""}
{"id": "2075715", "revid": "1543377", "url": "https://it.wikipedia.org/wiki?curid=2075715", "title": "Vend", "text": "Vend \u00e8 una lettera della lingua norrena. Fu usata per rappresentare il suono , e .\n\u00c8 correlata, e probabilmente derivata, dalla lettera antico inglese wynn (nell'alfabeto runico \u16b9 e successivamente nell'alfabeto latino ()), con la differenza che l'arco \u00e8 aperto nella parte superiore e, non essendo connesso all'asta verticale, la fa assomigliare alla lettera Y. Viene solitamente sostituita da \"v\" oppure da \"u\" in molte scritture."}
{"id": "2075721", "revid": "120456568", "url": "https://it.wikipedia.org/wiki?curid=2075721", "title": "Infante di Spagna", "text": "Infante di Spagna \u00e8 il titolo dato nella monarchia spagnola al figlio o alla figlia del sovrano regnante a partire dal secondogenito, ovvero colui che non \u00e8 l'erede diretto al trono. \u00c8 infanta al femminile.\nIl titolo di infante pu\u00f2 essere attribuito anche ad altri principi di sangue della famiglia reale, di parentela meno stretta, per grazia sovrana. La legislazione spagnola permette inoltre al re o alla regina di concedere tale titolo, a loro discrezione e in via eccezionale, a persone particolarmente degne, ed anche in tal caso si annovera il titolo nei provvedimenti di grazia sovrana.\nTra le altre distinzioni, gli infanti di Spagna hanno diritto a essere sepolti nel monastero dell'Escorial, il \"pantheon\" della famiglia reale.\nL'erede al trono di Spagna detiene il titolo di principe delle Asturie. Secondo il Decreto Reale 1368/1987, i figli e le figlie di un principe o principessa delle Asturie hanno diritto al titolo di Infante di Spagna.\nI figli degli infanti ricevono il trattamento e gli onori di Grandi di Spagna.\nStoria.\nNelle monarchie iberiche medievali di Portogallo, Castiglia, Navarra e Aragona (queste ultime tre dall'Et\u00e0 moderna riunite nel Regno di Spagna) tutti i figli e le figlie dei sovrani, compresi i primogeniti, ricevevano il titolo di infante o infanta; solo alla fine del XIV secolo, Giovanni I di Castiglia, figlio e successore di Enrico II di Trast\u00e1mara, al momento di far sposare il suo figlio primogenito, l'infante Enrique, futuro Enrico III, con Caterina di Lancaster, nipote del detronizzato e assassinato Pietro il Crudele, cre\u00f2 il nuovo titolo di principi delle Asturie per la coppia, che in seguito fu esteso agli eredi della corona, indipendentemente dal sesso di questi. Alla nascita, i figli primogeniti dei sovrani erano \"infantes\" come i loro fratelli, ma, al momento della loro designazione come eredi da parte delle \"cortes\", diventavano principi delle Asturie.\nLo stesso successe nel regno di Navarra, quando Carlo III il Nobile cre\u00f2 per suo nipote, l'infante Carlos, figlio di sua figlia Bianca e del futuro re Giovanni II di Aragona, il titolo di principe di Viana, con l'intenzione che esso venisse trasmesso agli eredi della corona di Navarra. Per\u00f2, conquistata la Navarra da Ferdinando il Cattolico nel 1512, il titolo dell'erede di Navarra fu assunto dall'erede di Castiglia e Aragona, sebbene la deposta casa di Albret continuasse a usarlo per i suoi eredi.\nOggi.\nGli attuali infanti di Spagna sono Sofia (secondogenita del re Filippo VI di Spagna e della regina Letizia), Elena e Cristina (figlie del re Juan Carlos e della regina Sofia) e Margherita di Borbone-Spagna, duchessa di Soria (figlia di Giovanni, conte di Barcellona). Con l'ascesa al trono di Filippo VI, la primogenita Eleonora ha assunto il titolo di Principessa delle Asturie come erede diretta per la successione.\nIl titolo \u00e8 stato concesso, mediante Real Decreto 2412 del 16 dicembre 1994 , al principe Carlo Maria di Borbone-Due Sicilie (1938-2015), duca di Calabria, cugino di re Juan Carlos e capo della Casa Borbone-Due Sicilie, che quindi era il primo nella linea di successione al trono spagnolo dopo la famiglia diretta del sovrano."}
{"id": "2075723", "revid": "85053", "url": "https://it.wikipedia.org/wiki?curid=2075723", "title": "Fibra nervosa", "text": ""}
{"id": "2075726", "revid": "21880", "url": "https://it.wikipedia.org/wiki?curid=2075726", "title": "Psillio", "text": ""}
{"id": "2075728", "revid": "451364", "url": "https://it.wikipedia.org/wiki?curid=2075728", "title": "Alpi austriache", "text": "Le Alpi austriache sono la parte delle Alpi che si trovano nel territorio dell'Austria, a nord delle Alpi italiane orientali. Del sistema alpino interessano l'Austria le Alpi Orientali nella sua triplice suddivisione (Alpi Nord-orientali, Alpi Centro-orientali e Alpi Sud-orientali) Tre quinti del paese sono occupati da territorio alpino. Muovendosi verso oriente l'altitudine dei rilievi delle Alpi Orientali cala progressivamente in direzione dei Carpazi e della pianura ungherese. Praticamente tutti i L\u00e4nder austriaci (eccetto Vienna) sono interessati dalla presenza di montagne alpine.\nClassificazione.\nLe Alpi austriache sono classificate in modo molto differente nelle varie classificazioni alpine.\nPartizione delle Alpi.\nLa Partizione delle Alpi del 1926 individua le seguenti sezioni alpine che interessano l'Austria:\nIn particolare definisce come Alpi austriache la sezione alpina n. 24 formata dai seguenti gruppi:\nClassificazione dell'AVE.\nSecondo la classificazione del Club alpino tedesco-austriaco Alpenvereinseinteilung der Ostalpen (AVE) si individuano in Austria una serie di massicci appartenenti alle Alpi Centro-orientali, alle Alpi Nord-orientali e alle Alpi Sud-orientali.\nAlle Alpi Centro-orientali appartengono i seguenti massicci che interessano il territorio austriaco:\nAlle Alpi Nord-orientali appartengono i seguenti massicci che interessano il territorio austriaco:\nInfine alle Alpi Sud-orientali appartengono i seguenti massicci che interessano il territorio austriaco:\nLa classificazione del Club alpino tedesco-austriaco ha il pregio di essere molto pi\u00f9 precisa e rispettosa della natura orografica alpina rispetto alla Partizione delle Alpi. Perde per\u00f2 il concetto importante di sezione alpina che \u00e8 molto appropriato nelle Alpi Occidentali.\nSOIUSA.\nSecondo la classificazione della SOIUSA insistono sul territorio austriaco le seguenti sezioni e sottosezioni alpine:\nLa SOIUSA tenta cos\u00ec una mediazione tra la Partizione delle Alpi e la classificazione del Club alpino tedesco-austriaco mantenendo da una parte il concetto di sezione alpina della Partizione e avvicinandosi moltissimo ai massicci individuati dal Club alpino tedesco-austriaco nelle sottosezioni individuate."}
{"id": "2075729", "revid": "124123", "url": "https://it.wikipedia.org/wiki?curid=2075729", "title": "Ivan Nikiti\u010d Romanov", "text": "Durante la ricerca di un sovrano nel 1613 fu uno dei candidati al trono. Quando i cosacchi nel Zemskij Sobor spostarono i loro voti su suo nipote Michele, Ivan pare abbia detto loro: \u201cQuesto principe Michail F\u00ebdorovi\u010d \u00e8 ancora troppo giovane e non ancora pienamente maturo\". Eletto il nipote, per le sue affermazioni non pot\u00e9 avere pi\u00f9 alcun incarico di potere. Dalla moglie la principessa Uliana Feodorovna Litvinova-Massalaskaja ebbe:"}
{"id": "2075730", "revid": "20148508", "url": "https://it.wikipedia.org/wiki?curid=2075730", "title": "Banda di Monica", "text": ""}
{"id": "2075731", "revid": "47767", "url": "https://it.wikipedia.org/wiki?curid=2075731", "title": "At Mount Zoomer", "text": "At Mount Zoomer \u00e8 il secondo album di inediti del gruppo canadese indie rock Wolf Parade.\nL'album \u00e8 stato pubblicato dall'etichetta Sub Pop Records il 17 giugno 2008, mentre il primo singolo, \"Call It a Ritual\", era stato pubblicato il 14 aprile dello stesso anno.\nIl disco.\nL'album contiene nove tracce, ed \u00e8 stato registrato, mixato e prodotto dallo stesso batterista dei Wolf Parade, Arlen Thompson. L'album \u00e8 stato registrato in parte nella piccola Petite \u00c9glise, la chiesa-studio di propriet\u00e0 degli Arcade Fire(dove hanno dato vita all'album Neon Bible, e che hanno contribuito alla realizzazione di quest'album), e in parte nei MIXart Studios di Montreal. Il nome dell'album deriva proprio dal nome dello studio di mixaggio di Arlen Thompson, Mount Zoomer.\n\"At Mount Zoomer\" esce a tre anni di distanza dal disco d'esordio \"Apologies to the Queen Mary\", da cui tuttavia si distacca decisamente per le nuove sonorit\u00e0 e il nuovo stile, acquisiti dai membri della band durante i loro split con altri gruppi nei tre anni di intervallo tra i due dischi. Anche in \"At Mount Zoomer\", come in \"Apologies to the Queen Mary\", i testi e le voci sono equamente divisi tra Dan Boeckner e Spencer Krug, e nell'ultima traccia del cd, la lunghissima \"Kissing the Beehive\", i due duettano insieme."}
{"id": "2075732", "revid": "20148551", "url": "https://it.wikipedia.org/wiki?curid=2075732", "title": "Turma da M\u00f4nica", "text": ""}
{"id": "2075736", "revid": "24443", "url": "https://it.wikipedia.org/wiki?curid=2075736", "title": "Alpi Austriache", "text": ""}
{"id": "2075737", "revid": "20148629", "url": "https://it.wikipedia.org/wiki?curid=2075737", "title": "Turma da Monica", "text": ""}
{"id": "2075738", "revid": "1048993", "url": "https://it.wikipedia.org/wiki?curid=2075738", "title": "15\u00aa Mostra internazionale d'arte cinematografica di Venezia", "text": "La 15\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 22 agosto al 7 settembre del 1954: la direzione della Mostra passa da Antonio Petrucci a Ottavio Croze.\nIl premio al miglior film prende la definitiva denominazione di Leone d'oro. Non viene assegnata la Coppa Volpi alla miglior attrice; in compenso Jean Gabin, star della manifestazione, la fa da padrone nella sezione maschile vincendo per l'interpretazione in due film.\nIl Leone d'argento \u00e8 assegnato a una serie di opere fondamentali nelle carriere di Federico Fellini, Akira Kurosawa, Elia Kazan, mentre viene ignorato \"Senso\" di Luchino Visconti.\nGiuria e premi.\nLa giuria era cos\u00ec composta:\nI principali premi distribuiti furono:"}
{"id": "2075744", "revid": "287204", "url": "https://it.wikipedia.org/wiki?curid=2075744", "title": "Bill S. Ballinger", "text": "Nato ad Oskaloosa nello Iowa, William Ballinger ha studiato all'Universit\u00e0 del Wisconsin, dove si \u00e8 laureato nel 1934. Ballinger in seguito ha lavorato come pubblicitario e come sceneggiatore per la radio, la televisione e il cinema; fra i film che ha sceneggiato \"Criminale di turno\" del 1954.\nHa scritto numerosi romanzi, sia polizieschi, sia di spionaggio sia di fantascienza, usando anche gli pseudonimi Frederic Freyer e B.X. Sanborn."}
{"id": "2075748", "revid": "59645", "url": "https://it.wikipedia.org/wiki?curid=2075748", "title": "William Sanborn Ballinger", "text": ""}
{"id": "2075750", "revid": "24443", "url": "https://it.wikipedia.org/wiki?curid=2075750", "title": "Alpi dell'\u00d6tztal", "text": ""}
{"id": "2075751", "revid": "287204", "url": "https://it.wikipedia.org/wiki?curid=2075751", "title": "Contea di Gloucester (Nuovo Brunswick)", "text": " \nLa contea di Gloucester \u00e8 una contea del Nuovo Brunswick, Canada di 77.792 abitanti, che ha come capoluogo Bathurst."}
{"id": "2075755", "revid": "827882", "url": "https://it.wikipedia.org/wiki?curid=2075755", "title": "Fortuna (PRNG)", "text": "L'algoritmo Fortuna \u00e8 un generatore di numeri pseudo-casuali crittograficamente sicuro progettato da Bruce Schneier e Niels Ferguson. Prende il nome da Fortuna, la dea del caso nella mitologia romana.\nDescrizione.\nL'algoritmo Fortuna, che pi\u00f9 precisamente \u00e8 da intendersi come una \"famiglia\" di PRNG dato che permette agli implementatori di modificare alcuni parametri, \u00e8 composto dalle seguenti parti:\nIl generatore.\nIl generatore \u00e8 basato su un cifrario a blocchi che operi in modalit\u00e0 CTR per cifrare i valori di un contatore che viene incrementato. Nel libro \"Crittografia pratica\" gli autori suggeriscono di utilizzarne uno fra l'AES, il Serpent ed il Twofish. Generando blocchi casuali di 128 bit, la probabilit\u00e0 che un blocco si ripeta 2 volte \u00e8 di 1 su 265. Nonostante ci\u00f2 la chiave viene cambiata dopo la generazione di 1 MiB e dopo ogni richiesta di dati cos\u00ec che se anche una chiave viene violata ci\u00f2 non compromette la sicurezza dei dati precedentemente generati.\nL'accumulatore di entropia.\nL'accumulatore di entropia \u00e8 progettato per resistere ad attacchi di tipo \"injection\", ossia manipolare le fonti usate per raccogliere entropia ed analizzare i dati che il sistema fornisce in base a quelli raccolti. I dati raccolti vengono memorizzati in 32 \"pool\" di entropia: ogni fonte di entropia distribuisce i propri dati su pi\u00f9 pool. Per rigenerare il seed per l\"'n\"sima volta, vengono usati i dati raccolti da un certo pool \"k\" solo se 2\"k\" divide \"n\". In questa maniera il pool \"k\" \u00e8 usato solo 1/2\"k\" delle volte. Con questo sistema i pool con indice pi\u00f9 grande vengono usati per rigenerare il seed con una frequenza inferiore rispetto a quelli con indice pi\u00f9 piccolo: grazie a ci\u00f2 i primi raccolgono cos\u00ec molta pi\u00f9 entropia dei secondi. Il seed viene rigenerato mediante una funzione crittografica di hash (SHA-256) che agisce sul contenuto del pool selezionato e poi usando il risultato come nuova chiave del cifrario a blocchi.\nA meno che un attaccante non sia capace di controllare tutte le fonti di entropia infiltrandosi nel sistema (caso in cui nessun algoritmo pu\u00f2 preservare la sicurezza del PRNG) ci saranno delle \"k\" per cui il pool \"k\"simo avr\u00e0 raccolto abbastanza entropia tra due operazioni di aggiornamento del seed da garantire un livello minimo di sicurezza; inoltre, tale pool sar\u00e0 utilizzato con un intervallo proporzionale al quantitativo di entropia in questione, permettendo cos\u00ec al sistema di recuperare lo stato di sicurezza nel caso di un attacco di tipo \"injection\". Tutto questo dipende da quanti pool si hanno: Fortuna ne usa 32 e richiede che la generazione di un nuovo seed avvenga almeno 10 volte al secondo. Per usare tutti i dati di tutti i pool Schneier e Ferguson hanno calcolato che il sistema impieghi circa 13 anni, un tempo accettabile per gli utilizzi del PRNG. Se \u00e8 richiesto un livello di sicurezza ancora superiore, \u00e8 possibile aumentare il numero di pool utilizzati dall'algoritmo.\nFortuna differisce da \"Yarrow\", un altro PRNG di Schneier, Kelsey e Ferguson, principalmente nel modo in cui viene gestito l'accumulatore di entropia: Yarrow usava solo 2 pool e prevedeva un meccanismo di stima dell'entropia raccolta; inoltre utilizzava come funzione di hash l'algoritmo SHA-1, meno sicuro rispetto all'SHA-256."}
{"id": "2075762", "revid": "767487", "url": "https://it.wikipedia.org/wiki?curid=2075762", "title": "Mia Rose", "text": "Con oltre iscrizioni nel luglio 2007, al 18 novembre 2007 e al 17 settembre 2008, \u00e8 la . \u00c8 apparsa in riviste come \"Rolling Stone\", e in giornali come \"The Sun\" e \"The age\", oltre che in stazioni radio come il podcast di BBC Radio.\nMia Rose ha anche lavorato come modella per un'agenzia chiamata Young Faces of London (Giovani volti di Londra) prima di lasciare la Gran Bretagna per il Portogallo durante l'adolescenza.\nSecondo la sua pagina su MySpace, solitamente abita a New York, Stati Uniti d'America. Ha anche registrato la sua prima canzone, \"Hold Me Now\", che ha pubblicato sulla sua pagina di MySpace.\nIl 4 aprile 2007, ha firmato un contratto con la NextSelection Lifestyle Group di Ryan Leslie.\nMia parla inglese e portoghese.\nUscita da Nextselection.\nDal settembre 2008, Mia ha lasciato l'etichetta discografica NextSelection.\nCherry Entertainment.\nDopo aver lasciato Nextselection, Mia ha firmato un nuovo contratto con l'etichetta portoghese \"Cherry Entertainment\"."}
{"id": "2075765", "revid": "22475", "url": "https://it.wikipedia.org/wiki?curid=2075765", "title": "Suk\u016bn", "text": "Il suk\u016bn ( ) \u00e8 un segno ortografico della lingua araba.\nPosto sopra una lettera araba, il \"suk\u016bn\" indica che la consonante a cui fa riferimento \u00e8 muta, ossia non \u00e8 vocalizzata. \u00c8 un diacritico disegnato come un cerchio al di sopra delle lettere.\nSintassi.\nAd esempio, la traduzione della parola \"nome\" (si pu\u00f2 traslitterare con [ism]) si scrive \u0627\u0650\u0633\u0652\u0645 in cui \u00e8 evidente il segno suk\u016bn sopra la consonante \ufeb1 (s\u012bn, la \"s\" in \"ism\") che non \u00e8 vocalizzata perch\u00e9 seguita da un'altra consonante.\nIn casi rarissimi si usa anche sopra la 'alif di protezione, cio\u00e8 una 'alif sorda in fondo ad alcuni verbi quando si coniugano.\nQuesto segno diacritico si usa soltanto nei testi che vengono corredati di segni grafici per indicare le vocali brevi e l'assenza di vocale, tra cui il Corano."}
{"id": "2075768", "revid": "71433", "url": "https://it.wikipedia.org/wiki?curid=2075768", "title": "Risky Business", "text": ""}
{"id": "2075772", "revid": "173469", "url": "https://it.wikipedia.org/wiki?curid=2075772", "title": "Maria Clementina d'Austria (1798-1881)", "text": ""}
{"id": "2075775", "revid": "287204", "url": "https://it.wikipedia.org/wiki?curid=2075775", "title": "Epsilon latina", "text": "Lepsilon latina (maiuscolo: ', minuscolo: ') \u00e8 una lettera dell'alfabeto latino esteso, basata sulla lettera minuscola greca epsilon (\u03b5). Nell'Alfabeto fonetico internazionale rappresenta l'anteriore medio-bassa. \u00c8 presente nell'ortografia di molte lingue niger-kordofaniane, come ad esempio la lingua ewe (\"wgb\") ed \u00e8 inclusa nell'alfabeto africano di riferimento. In berbero rappresenta la fricativa faringale sonora.\nNella notazione matematica, \u025b (formula_1 in MathML) \u00e8 anch'esso denominato \"epsilon\" ed \u00e8 interscambiabile con il simbolo dell'epsilon lunata \u03b5.\nUnicode.\nIn Unicode, la maiuscola \u00e8 codificata nel blocco Latin Extended-B come U+0190 e la minuscola \u00e8 codificata come U+025B. \u00c8 denominata erroneamente dall'ISO come \"LATIN LETTER OPEN E\" (lettera latina E aperta).\nIn , il simbolo \u025b \u00e8 designato dal token \"\\varepsilon\" \u00e8 viene visualizzato in maniera leggermente differente: formula_1"}
{"id": "2075776", "revid": "116944", "url": "https://it.wikipedia.org/wiki?curid=2075776", "title": "\u0190", "text": ""}
{"id": "2075779", "revid": "183483", "url": "https://it.wikipedia.org/wiki?curid=2075779", "title": "Stella Rossa", "text": ""}
{"id": "2075780", "revid": "767487", "url": "https://it.wikipedia.org/wiki?curid=2075780", "title": "Julio C\u00e9sar Britos", "text": "Carriera.\nBritos a livello di club gioc\u00f2 per il Pe\u00f1arol e per il Real Madrid.\nConta 12 presenze e 6 gol con la Nazionale uruguaiana, con cui esord\u00ec il 2 dicembre 1947 contro la Colombia (2-0).\nFece parte della selezione che partecip\u00f2 al Campeonato Sudamericano de Football del 1947, dove segn\u00f2 3 gol, e di quella che vinse i Mondiali nel 1950, dove tuttavia non scese mai in campo."}
{"id": "2075783", "revid": "316995", "url": "https://it.wikipedia.org/wiki?curid=2075783", "title": "Element 80", "text": ""}
{"id": "2075784", "revid": "287204", "url": "https://it.wikipedia.org/wiki?curid=2075784", "title": "Shadda", "text": "Shadda , o anche tashd\u012bd (lett. \"potenziamento\"), \u00e8 un segno ortografico che nella lingua araba si colloca sopra una consonante per avvertire il lettore che essa deve essere raddoppiata/tensificata/geminata foneticamente. Si pensi per esempio alla differenza in italiano tra \"pala\" e \"palla\".\nQuesto segnetto si trova nei testi corredati da diacritici per evitare errori o dubbi nella lettura, per esempio il Corano o le grammatiche e vocabolari di arabo.&lt;br&gt;\u00c8 un piccolo segno, simile alla lettera greca omega: \"\u03c9\"."}
{"id": "2075788", "revid": "264444", "url": "https://it.wikipedia.org/wiki?curid=2075788", "title": "Libro rosso dei confini occidentali", "text": ""}
{"id": "2075792", "revid": "767487", "url": "https://it.wikipedia.org/wiki?curid=2075792", "title": "Henry Newbolt", "text": "Biografia.\nNato a Bilston, nello Staffordshire, dopo la morte del padre si trasfer\u00ec con la famiglia a Walsall, dove in seguito frequent\u00f2 gli studi. Sposato con Mraget Coltman ebbe un'unica figlia Celia.\nL'incontro con Oscar Wilde.\nNel 1881 in occasione della pubblicazione del suo volume intitolato \"Poems\" (\"Poesie\") Oscar Wilde invi\u00f2 all'Oxford Union, una copia dell'opera sperando in un'ammissione alla prestigiosa biblioteca. Qui l'opera venne recensita da Oliver Elton con l'aiuto del giovane Newbolt: nel leggerla ed esporre il proprio giudizio parlavano di immoralit\u00e0, inconsistenza e affermando che l'opera fosse colma di plagi di autori pi\u00f9 importanti.\nMor\u00ec a Kensington, Londra."}
{"id": "2075793", "revid": "1987129", "url": "https://it.wikipedia.org/wiki?curid=2075793", "title": "Cucchiaio da zucchero", "text": "Il cucchiaio da zucchero \u00e8 un tipo di cucchiaio usato solamente per prendere lo zucchero sciolto dalla zuccheriera (per lo zucchero in zollette si usa una apposita pinza). Di dimensione intermedia tra un cucchiaio da dolce e un cucchiaino da t\u00e8 ha la particolarit\u00e0 di avere la conca di forma lobata, simile a quella delle conchiglie, oppure semicilindrica. Usualmente in argento, peltro e raramente in porcellana \u00e8 un oggetto lussuoso, poco diffuso oggi. Accompagna il servizio da t\u00e8 o da caff\u00e8 o una zuccheriera d'argenteria."}
{"id": "2075799", "revid": "81103", "url": "https://it.wikipedia.org/wiki?curid=2075799", "title": "Getty Oil", "text": "Getty Oil \u00e8 una compagnia petrolifera statunitense fondata da Jean Paul Getty, che raggiunse il massimo successo negli anni sessanta. Nel 1971 fu costituita la divisione \"Getty Realty\" per dirigere le necessit\u00e0 del patrimonio effettivo dei distributori Getty. Successivamente si separarono, ora i diritti sono riservati alla Getty brand.\nNel 1984, Texaco acquist\u00f2 la Getty Oil di Tulsa, Oklahoma. Il 19 novembre 1985 Pennzoil vinse una causa da 10,53 miliardi di dollari contro Texaco, nella sentenza in sede civile pi\u00f9 grande della storia degli Stati Uniti. Nonostante ci\u00f2, solo una piccola parte delle raffinerie di propriet\u00e0 della Getty Oil furono rilevate, scongiurando il fallimento dell'azienda, sebbene alcune risorse furono messe in partecipazione della Uni-Mart, la quale ora ha il suo marchio di propriet\u00e0 nella vendita di benzina.\nNel novembre del 2000, la compagnia petrolifera russa LUKoil acquist\u00f2 Getty Marketing, esternata dalla Getty Realty, acquisendo le licenze della societ\u00e0.\nNel 2011 la Getty Oil ha dichiarato la bancarotta.\nGetty Oil ebbe un ruolo maggioritario in ESPN, prima che tale societ\u00e0 fosse rilevata dall'ABC nel 1984."}
{"id": "2075800", "revid": "767487", "url": "https://it.wikipedia.org/wiki?curid=2075800", "title": "Roy Buchanan", "text": "Gli inizi.\nFiglio di un mezzadro (anche se lui a volte raccontava di essere figlio di un predicatore), Buchanan stesso rivel\u00f2 che la sua prima memoria di natura musicale fu un concerto gospel a Pixley, California. Scherzando, lui diceva che aveva imparato naturalmente la musica essendo un \u201cmezzo-lupo\u201d, ma pi\u00f9 prosaicamente da bambino a 7 anni gli venne regalata la prima chitarra, che passava ore a suonare; \"\"la mia maestra -\"ricord\u00f2 Buchanan\"- per spronarmi piangeva ogni volta che facevo un errore!\"\". All'et\u00e0 di 13 anni, per $120, compra la sua prima Fender Telecaster, e a 15 va via di casa.\nNel 1957 suon\u00f2 l'assolo nella canzone di Dale Hawkins \u201cMy Babe\" per la Chicago's Chess Records. Tre anni pi\u00f9 tardi, Buchanan si rec\u00f2 in Canada dove ebbe varie esperienze musicali con la banda di Ronnie Hawkins (un gruppo pi\u00f9 tardi divenuto famoso come The Band). Il bassista del gruppo, Robbie Robertson, studi\u00f2 il suo stile chitarristico e divenne la chitarra solista quando Buchanan lasci\u00f2 il gruppo per suonare come musicista di studio con molti artisti, tra cui Freddy Cannon e Merle Kilgore.\nLo stesso Robbie Robertson ricorder\u00e0 poi \"Era grande, grandissimo, il miglior chitarrista che io abbia mai visto. Mi ricordo di avergli chiesto come aveva sviluppato il suo stile e lui mi ha risposto che era un lupo, per met\u00e0\".\nGli stentati esordi.\nAgli inizi degli anni sessanta comunque il suo nome era praticamente sconosciuto, malgrado la buona reputazione tra gli addetti ai lavori come session man e malgrado avesse inciso con il batterista Bobby Gregg il singolo \"Potato Peeler\" nel 1962. Il brano \u00e8 interessante per essere la prima testimonianza del pinch harmonic, una particolare tecnica chitarristica inventata da Buchanan.\nNel 1961 Buchanan si era sposato con Judi e per le difficolt\u00e0 a trovare dei buoni ingaggi per un certo periodo fu costretto a lavorare part-time come barbiere senza per\u00f2 mai abbandonare la sua fedele Telecaster.\nAltri gruppi in cui suon\u00f2 Buchanan in quegli anni, tra i tanti, furono The British Walkers e soprattutto The Snakestretchers (traducibile con \"i sinuosi percorsi del serpente\"), una allusione al suo continuo vagabondare tra i gruppi musicali (era risaputa la avversione di Buchanan alle lunghe tourn\u00e9e). Con gli Snakestretchers comunque Buchanan acquist\u00f2 una certa notoriet\u00e0 nell'area di Washington DC, dove si era trasferito esausto per la vita da strada, e venne lodato da John Lennon, Eric Clapton e Merle Haggard. Inoltre fu invitato (come tanti altri\u2026) dai Rolling Stones per sostituire Brian Jones.\nEric Clapton, secondo quanto rivelato da Buchanan stesso (ma si \u00e8 vista al riguardo la scarsa attendibilit\u00e0) gli chiese pi\u00f9 volte di unirsi ai Derek And The Dominoes nel 1970. A suo dire Buchanan gentilmente rifiut\u00f2 asserendo che aveva gi\u00e0 una sua band, The Snakestretchers.\nIl successo.\nMa la vera svolta alla sua carriera risale al 1971, quando alla televisione comparve nel documentario \u201cIl pi\u00f9 grande chitarrista sconosciuto del mondo\u201d. La Polydor gli propose subito un contratto per incidere cinque album e dopo il buon successo del primo (registrato in sole 5 ore) che vendette 200.000 copie, Buchanan inizi\u00f2 una serie intensissima di concerti che l'avrebbe portato ovunque nel mondo. Il secondo, intitolato semplicemente \"Second album\", vendette 500.000 copie e divenne disco d'oro. Nei primi cinque dischi della sua carriera Buchanan suona praticamente solo due strumenti in alternanza, una chitarra Telecaster del '54 e una del '55.\nSi segnalano poi \"That's What I'm Here For\" (1974) in cui rende omaggio a Jimi Hendrix con una energica versione di Hey Joe, il travolgente \"Live Stock\" (1975) o ancora l'introvabile \"Live in Japan\" del 1979, autentica dimostrazione di virtuosismo.\nIl contratto con la Alligator Records.\nInsoddisfatto per\u00f2 dalle pressioni commerciali della Polydor \"che voleva rendermi una sorta di rock star\", Buchanan nel 1981 firm\u00f2 con la Alligator Records un contratto in cui aveva la pi\u00f9 completa libert\u00e0 nelle registrazioni di studio. Solo nella primavera del 1985 riusc\u00ec per\u00f2 a incidere il suo primo album con la Alligator, \u201cWhen a Guitar Plays The Blues\u201d, con la massima libert\u00e0 per ottenere un suono totalmente blues.\nL'album fu un successo sia di critica che di pubblico, scalando le classifiche pop di Billboard e rimanendovi per 13 settimane. Il secondo disco con la Alligator, \"Dancing on the Edge\", realizzato nell'autunno 1986 con il rock'n'soul vocalist Delbert McClinton, vinse il College Media Journal Award per il Best Blues Album del 1986.\nLa terza e ultima registrazione con l'Alligator, \"Hot wires\", fu realizzato nel 1987. Nella sua carriera Buchanan ha inciso in tutto 12 dischi, ma l'uscita di numerosi \"live\" e raccolte postume ha notevolmente ingrandito la sua discografia.\nLa morte.\nPurtroppo da un punto di vista personale le cose non andavano altrettanto bene: tossicodipendente da cocaina, con seri problemi di alcolismo e tormentato da problemi interiori, la sera del 14 agosto 1988, dopo una violenta lite coniugale, Buchanan venne arrestato per guida in stato di ubriachezza. Alcune ore dopo venne trovato impiccato nella sua cella della prigione di Fairfax County, dove era stato rinchiuso da solo a smaltire la sbornia. Aveva usato come corda legata ad una grata bassa la sua t-shirt, purtroppo favorito nell'insano gesto anche dalla sua notevole stazza (220 libbre, circa 100 chili). Il caso fu archiviato come suicidio.\nNon era nemmeno la prima volta che Buchanan tentava di impiccarsi: nel maggio 1988 tent\u00f2 con una cintura, nella doccia. Lasci\u00f2 la moglie e sette figli, e il rimpianto per un grande talento sottovalutato.\nRoy Buchanan \u00e8 sepolto al Columbia Gardens Cemetery in Arlington, Virginia.\nLa tecnica.\nAutentico virtuoso dello strumento, riconosciuto come indiscusso maestro, Buchanan utilizzava principalmente una chitarra Fender Telecaster 1953 che lui chiamava \"Nancy\", collegata ad amplificatori Fender messi al massimo, volume 10.\nEra famoso per usare talvolta l'unghia del pollice come un plettro e talvolta contemporaneamente al plettro, per aumentare la potenza di suono. Inoltre, mantenendo il pollice destro con una certa angolatura, riusciva parzialmente a colpire le corde per abbassare il volume di alcune suonando le armoniche di altre, una tecnica conosciuta come pinch harmonic e che Buchanan eseguiva quasi a comando, riuscendo ad ammutolire singole corde con le dita libere della mano destra. Riusciva poi ad imitare l'effetto sonoro della chitarra steel, della wah-wah e dei violini usando principalmente la manopola del volume dello strumento mentre lo suonava.\nQueste e altre tecniche pionieristiche, sviluppate in un gran numero di serate e di prove, e la sua ben nota affabilit\u00e0 (si fermava a parlare di musica con i fan per ore dopo i concerti) gli hanno garantito l'incondizionato rispetto di un grande numero di appassionati e chitarristi, tanto da essere soprannominato \"the guitarists's guitarist\" (il chitarrista dei chitarristi).\nNella discussa Lista dei 100 migliori chitarristi secondo Rolling Stone \u00e8 al n\u00b0 57."}
{"id": "2075801", "revid": "110157", "url": "https://it.wikipedia.org/wiki?curid=2075801", "title": "Museo L\u00e1zaro Galdiano", "text": "Il Museo L\u00e1zaro Galdiano, di Madrid, ospita la collezione omonima, in origine privata, costituita con un interesse universale verso tutte le arti e le tecniche. La raccolta venne formata da Jos\u00e9 L\u00e1zaro Galdiano, il quale, alla sua morte, nel 1947, la don\u00f2 alla Spagna.\nLa collezione venne esposta al pubblico il 21 gennaio 1951.\nNel museo spicca la collezione di dipinti, che vanta opere di grandi maestri. Tra le opere, un \"Cristo fanciullo\", gi\u00e0 attribuito a Leonardo da Vinci, e solo adesso assegnato a uno Pseudo Boltraffio o anche ad Ambrogio de Predis, entrambi di ambito leonardesco.\nIl museo \u00e8 un centro di riferimento per la sua preziosa collezione di famosi dipinti di Francisco Goya, delle varie fasi dell'artista (\"La Piet\u00e0\", \"Il Sabba\", \"Contadini in estate\"), disegni e incisioni.\nAltri dipinti importanti sono: \"San Giovanni\" di Hieronymus Bosch, un ritratto di Sanch\u00e9z Coello, due importanti opere di El Greco, una \"Testa di donna\", attribuita al Vel\u00e1zquez e la \"Santa Rosa da Lima\" di Murillo.\nAltri maestri: Lucas Cranach il Vecchio, Giulio Clovio (una miniatura su pergamena), Giambologna (due statuette), Orazio Samacchini, Bernardo Cavallino, Michelangelo Naccherino (\"Cristo alla colonna\", statua di marmo), Lorenzo Tiepolo, Nicolaes Maes, David Teniers il Giovane, Erasmus Quellinus il Giovane, John Constable, Marcello Coffermans..."}
{"id": "2075807", "revid": "62004", "url": "https://it.wikipedia.org/wiki?curid=2075807", "title": "CB Estudiantes", "text": ""}
{"id": "2075808", "revid": "119357604", "url": "https://it.wikipedia.org/wiki?curid=2075808", "title": "Microfibra", "text": "La microfibra \u00e8 una tecnofibra avente un titolo uguale o minore di 1 Dtex.\nLa definizione \u00e8 ripresa da una norma UNI 10714 dell'aprile 1999 sui \"Mobili imbottiti - Materiali di rivestimento di non tessuto a base di microfibre. Requisiti e metodi di prova\".\nTitolazione.\nIl sistema di titolazione dtex indica quanti metri di una certa fibra siano contenuti in un grammo di peso: 1 Dtex equivale a diecimila metri.\nLe microfibre sono quindi fibre molto fini che possono essere impiegate in diversi settori dall'arredamento all'abbigliamento.\nLa loro caratteristica base \u00e8 quella di avere una mano molto morbida rispetto ad analoghi prodotti tessili realizzati con fibre sintetiche normali.\nEtichettatura.\nIl termine di \"microfibra\" non indica una fibra tessile in particolare. In base alla legge di etichettatura tessile n\u00b0 194 del 1999, il termine non pu\u00f2 essere usato singolarmente, ma solamente accompagnare il nome del polimero che la costituisce. Ad esempio 100% poliestere microfibra e non 100% microfibra. Questa seconda espressione \u00e8 errata.\nTrattandosi inoltre di una qualificazione delle fibre utilizzate per la realizzazione del prodotto, il produttore \u00e8 tenuto a vigilare la correttezza dell'impiego della dicitura nella pubblicizzazione del prodotto stesso, controllando la natura delle fibre utilizzate per la realizzazione del prodotto.\nTipologia di microfibre.\nLe microfibre si distinguono in:\nLa microfibra tessuta \u00e8 quella pi\u00f9 comunemente utilizzata in abbigliamento o come panno per la pulizia degli occhiali. Pu\u00f2 avere o meno un aspetto camoscio a seconda se la superficie del tessuto viene cardata o meno scoprendone cos\u00ec le fibre.\nLa microfibra non tessuta pu\u00f2 essere nella versione suede e normalmente utilizzata nell'arredamento, automotive e abbigliamento, come ad esempio Alcantara, altrimenti pu\u00f2 essere ricoperta da poliuretano o altri polimeri, come ad esempio Lyliane Suede, ed essere impiegata per tomaie di calzature, arredamento e altri articoli tecnici."}
{"id": "2075809", "revid": "173469", "url": "https://it.wikipedia.org/wiki?curid=2075809", "title": "Maria Clementina d'Austria (1777-1801)", "text": ""}
{"id": "2075811", "revid": "223320", "url": "https://it.wikipedia.org/wiki?curid=2075811", "title": "Canotta", "text": ""}
{"id": "2075812", "revid": "62004", "url": "https://it.wikipedia.org/wiki?curid=2075812", "title": "Estudiantes de La Plata", "text": ""}
{"id": "2075813", "revid": "767487", "url": "https://it.wikipedia.org/wiki?curid=2075813", "title": "Oliver Elton", "text": " Fu anche traduttore e tenne la cattedra di King Alfred Professor di inglese all'Universit\u00e0 di Liverpool.\nBiografia.\nUnico figlio di Sarah e del reverendo Charles Allen Elton (1820-1887). Nel 1888 Elton si sposa con Letitia Maynard MacColl, sorella di Dugald Sutherland MacColl, ebbero 3 figli.\nL'incontro con Oscar Wilde.\nNel 1881 in occasione della pubblicazione del suo volume intitolato \"Poems\" (\"Poesie\") Oscar Wilde invi\u00f2 all'Oxford Union, una copia dell'opera sperando in un'ammissione alla prestigiosa biblioteca. Qui l'opera fu esaminata dallo stesso Elton che si avvalse per l'occasione dell'aiuto del giovane Henry Newbolt. Nel leggerla ed esporre il proprio giudizio furono molto critici: parlavano di immoralit\u00e0, inconsistenza e affermando che l'opera fosse colma di plagi di autori del passato pi\u00f9 importanti."}
