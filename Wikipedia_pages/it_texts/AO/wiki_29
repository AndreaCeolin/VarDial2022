{"id": "2042081", "revid": "1419531", "url": "https://it.wikipedia.org/wiki?curid=2042081", "title": "Salvatore Cuffaro", "text": "\u00c8 stato condannato definitivamente a sette anni di reclusione per favoreggiamento personale verso persone appartenenti a Cosa nostra e rivelazione di segreto istruttorio. Recluso nel carcere romano di Rebibbia dal 22 gennaio 2011, ritorna in libert\u00e0 il 13 dicembre 2015.\nBiografia.\n\u00c8 sposato con Giacoma Chiarelli, medico e imprenditrice agricola e padre di due figli. Ha due fratelli minori: Giuseppe (imprenditore) e Silvio Marcello Maria (dipendente regionale, dal 2007 al 2012 e, nuovamente, dal 2015 sindaco di Raffadali). Alle medie e alle superiori ha studiato presso i Salesiani del collegio \"Don Bosco Sampolo\" di Palermo. Negli anni ottanta ha fatto parte del Consiglio di Facolt\u00e0 e del Consiglio di amministrazione dell'Universit\u00e0 degli Studi di Palermo in rappresentanza degli studenti e il 6 novembre 1982 si \u00e8 laureato in Medicina e chirurgia con votazione di 110 e lode.\n\u00c8 poi stato ufficiale medico di complemento alla caserma Cascino di Palermo. Dopo aver ottenuto la specializzazione in radiologia nel 1987, ha partecipato alla fondazione del \"Centro siciliano Don Luigi Sturzo\". Nel 1989 viene assunto all'Ispettorato regionale alla Sanit\u00e0 e nel 1991, dopo essere stato per la prima volta eletto all'Assemblea Regionale Siciliana, va in aspettativa.\n\u00c8 stato soprannominato da alcuni giornalisti \"Tot\u00f2 vasa vasa\" (\"bacia bacia\" in siciliano) per la sua abitudine di salutare tutti quelli che incontra con due baci sulla guancia.\nGli inizi in politica.\nDa studente ha aderito alla Democrazia Cristiana, di cui \u00e8 stato delegato regionale del movimento giovanile e dirigente organizzativo in Sicilia. Nel 1980 \u00e8 stato eletto consigliere comunale di Raffadali, dove ha rivestito il ruolo di capogruppo. Nel 1990 viene eletto consigliere del Comune di Palermo nelle file della DC, secondo degli eletti dopo Leoluca Orlando. A seguito delle elezioni regionali del 16 giugno 1991, con una buona affermazione personale (79.970 voti di preferenza su 287.166 della lista DC), diviene deputato del collegio di Palermo all'Assemblea Regionale Siciliana.\nIn quella legislatura \u00e8 stato componente della Commissione attivit\u00e0 produttive e vice presidente della Commissione regionale antimafia.\nIl 26 settembre 1991 Cuffaro, all'epoca deputato regionale, intervenne ad una puntata speciale della trasmissione televisiva \"Samarcanda\" condotta da Michele Santoro dal Teatro Biondo di Palermo in collegamento con il Maurizio Costanzo Show e dedicata alla commemorazione dell'imprenditore Libero Grassi, ucciso dalla mafia. In quella occasione, Cuffaro - presente tra il pubblico - si scagli\u00f2 con veemenza contro conduttori ed intervistati, sostenendo come le iniziative portate avanti da un certo tipo di \"giornalismo mafioso\" fossero degne dell'attivit\u00e0 mafiosa vera e propria tanto criticata, e comunque lesive della dignit\u00e0 della Sicilia. Giovanni Falcone, presente in trasmissione, fece cenno a Maurizio Costanzo di non conoscerlo, mentre Cuffaro parl\u00f2 di certa magistratura (riferendosi all'allora sostituto procuratore di Trapani Francesco Taurisano) \"che mette a repentaglio e delegittima la classe dirigente siciliana\", con chiaro riferimento a Calogero Mannino, in quel momento uno dei politici pi\u00f9 influenti della Dc. Nel 2009, un video disponibile su YouTube dal titolo \"Tot\u00f2 Cuffaro aggredisce Giovanni Falcone\", ha riportato questo fatto all'attenzione dell'opinione pubblica e riceve quasi 5000 commenti di biasimo, fra i quali gravi insulti e minacce di morte. Nell'ottobre 2009 Cuffaro ha denunciato per \"diffamazione e minacce\" gli autori di questi commenti YouTube. Sempre nel 2009, Antonio Di Pietro, dal suo blog, ha accusato Cuffaro di aver screditato Giovanni Falcone nel corso di questa celeberrima staffetta televisiva. Il 10 aprile 2013, Cuffaro ha ottenuto dal Tribunale Civile di Palermo la condanna al risarcimento del danno per diffamazione del leader di IDV, Antonio Di Pietro. Tribunale, con sentenza n. 1742/2013 ha accertato che Cuffaro non aveva detto nulla contro Falcone e che il video presente su YouTube \"Tot\u00f2 Cuffaro aggredisce Giovanni Falcone\", al quale si era riferito Di Pietro, proiettato per anni anche nelle scuole e nelle universit\u00e0 come educazione antimafia, fosse, in realt\u00e0, una grossolana falsificazione.\nCon la temporanea uscita dalla scena politica di Mannino per problemi giudiziari (accusato di concorso esterno in associazione mafiosa e successivamente assolto), Cuffaro, da sempre vicino alle sue posizioni politiche, gli subentra in ruoli di primo piano nel partito in Sicilia.\nLascia il Partito Popolare Italiano, seguendo Rocco Buttiglione, e viene rieletto nel 1996 deputato all'Assemblea regionale siciliana (15.988 voti di preferenza su 61.367) nella lista dei Cristiani Democratici Uniti (CDU), il nuovo partito di Buttiglione, nato dopo la scissione avvenuta nel PPI, il partito che riprese l'eredit\u00e0 della Democrazia Cristiana.\nDopo i primi due governi di centro destra (presidenti Provenzano e Drago), partecipa al 52\u00b0 e al 53\u00ba governo regionale, guidati dal DS Angelo Capodicasa, con una coalizione di centrosinistra. Aveva, infatti, abbandonato il CDU nel 1998, per aderire all'UDEUR di Clemente Mastella, partito con cui si candida alle elezioni europee del 1999, ottenendo 89.471 voti (risulta il candidato dell'UDEUR pi\u00f9 votato in Italia, pur non ottenendo il seggio). Nel 1998, buona parte del CDU e del Centro Cristiano Democratico in Sicilia era confluita nell'UDEUR, determinando il \"ribaltino\" e la sostituzione del presidente della regione Giuseppe Drago alla guida di una giunta di centrodestra, con Capodicasa. Nella XIII legislatura infatti Cuffaro, ha rivestito la carica di Assessore Regionale all'Agricoltura e le Foreste nei cinque governi regionali, dal 50\u00b0 al 54\u00b0 durante la Giunta Provenzano di centrodestra (1996-1998), la I e II Giunta Drago di centrodestra (1998), la I e II Giunta Capodicasa di centrosinistra (1998-2000) e durante la Giunta Leanza di centrodestra (2000-2001).\nPresidente della Regione.\nLa caduta del secondo governo Capodicasa, nel 2000, determina il suo ritorno nel centrodestra e nel CDU, con l'appoggio del governo presieduto da Vincenzo Leanza, sempre come assessore all'agricoltura. Scelto dai leader siciliani del centro destra Gianfranco Miccich\u00e9 e Guido Lo Porto come candidato presidente della coalizione di centrodestra nella prima elezione diretta del presidente del governo regionale (che lo preferirono a Nello Musumeci), il 17 luglio 2001, \u00e8 risultato eletto con il 59% dei voti, battendo altri due candidati accomunati dalla comune provenienza democristiana: Leoluca Orlando (37%) e Sergio D'Antoni (4%). Viene nominato Commissario straordinario per l'emergenza idrica e di Commissario delegato per l'emergenza rifiuti, il che gli permette di occuparsi della riorganizzazione del sistema degli acquedotti, facendo sequestrare numerosi pozzi privati e della predisposizione del piano energetico. Con il CDU ha partecipato alla fondazione dell'Unione dei Democratici Cristiani e Democratici di Centro (UDC), che ha unito a livello nazionale partiti che si richiamavano alla Democrazia Cristiana e che erano favorevoli a un'alleanza all'interno della coalizione di Silvio Berlusconi.\nEletto nell'Elezioni europee del 2004 come capolista dell'UDC nella circoscrizione Isole, ha rinunciato al seggio in favore del primo dei non eletti, Raffaele Lombardo. Nel 2005 \u00e8 stato nominato vicesegretario nazionale dell'UDC, quando Lorenzo Cesa \u00e8 subentrato a Marco Follini nella carica di segretario nazionale. \u00c8 stato rieletto presidente della Regione il 28 maggio 2006, come candidato del centrodestra e del Movimento per l'Autonomia, battendo la candidata del centrosinistra Rita Borsellino, sua principale avversaria, con il 53% contro il 41,6%.\nCuffaro \u00e8 stato eletto Presidente della Regione Siciliana dal 17 luglio 2001 (proclamato in data 20 luglio 2001) al 27 maggio 2006 nel primo mandato. L'articolo 9 dello Statuto speciale siciliano dal 2001 concede al Presidente regionale il potere di nominare e revocare gli Assessori da preporre ai singoli rami dell'Amministrazione regionale. Le prime nomine sono state effettuate il 21 luglio 2001. Questo Governo ha subito un unico grande rimpasto nel 2004 dopo le elezioni europee.\nCuffaro \u00e8 stato ri-eletto Presidente della Regione Siciliana dal 28 maggio 2006 (proclamato in data 10 luglio 2006) al 18 gennaio 2008 nel secondo mandato consecutivo, quando si dimette anticipatamente determinando la fine prematura della XIV legislatura, la prima nella storia siciliana a concludersi prima della naturale scadenza. L'articolo 9 dello Statuto speciale siciliano dal 2001 d\u00e0 al Presidente regionale il potere di nominare e revocare gli Assessori da preporre ai singoli rami dell'Amministrazione regionale. Le prime nomine sono state effettuate il 13 luglio 2006. Questo Governo non ha subito alcun rimpasto rimanendo intatto per tutta la XIV legislatura anche dopo le dimissioni anticipate di Cuffaro.\nLe dimissioni.\nDopo meno di due anni dalla seconda elezione, il 26 gennaio 2008, si dimette dinanzi all'Ars dalla carica di presidente della Regione siciliana, dopo la condanna in primo grado a 5 anni ed all'interdizione perpetua dai pubblici uffici per i reati di favoreggiamento e rivelazione di segreto d'ufficio, dopo giorni di pressioni da parte dell'opinione pubblica. Il 28 gennaio, delega le funzioni di Presidente della Regione al vice presidente Nicola Leanza. Il 30 gennaio \u00e8 per\u00f2 stato sospeso da deputato regionale con decreto del Presidente del Consiglio (in forza della legge 55/1990) a decorrere dal 18 gennaio. Nulli quindi tutti gli atti compiuti dopo quella data. Il 1\u00ba febbraio il Governo regionale solleva un conflitto di attribuzione davanti alla Corte Costituzionale per la sua sospensione. Il 22 ottobre 2008 la Corte Costituzionale dichiara il ricorso non fondato, confermando la sospensione a decorrere dal 18 gennaio e dichiarando nulli gli atti firmati successivamente a quella data.\nNel febbraio dello stesso anno, Cuffaro viene nominato da Cesa commissario straordinario dell'UDC di Catania, dato che il precedente segretario provinciale ha abbandonato il movimento per aderire al Popolo della Libert\u00e0. In vista delle elezioni politiche del 2008, Pier Ferdinando Casini definisce Cuffaro un \"perseguitato politico\" ed annuncia che egli sar\u00e0 candidato alle consultazioni nazionali, violando dunque la promessa, in campagna elettorale, di non candidatura per chi avesse subito condanne.\nSenatore della Repubblica.\nIl 9 aprile 2006, \u00e8 stato eletto Senatore della Repubblica, come capolista dell'UDC nella circoscrizione Sicilia, ma si \u00e8 dimesso il 24 luglio successivo, vista l'incompatibilit\u00e0 con la carica di presidente della Regione Siciliana.\nIl 13 aprile 2008 \u00e8 stato nuovamente eletto Senatore nel collegio Sicilia, nella lista UDC, aderendo al sottogruppo Udc, all'interno del gruppo Udc-SVP, Io Sud, Autonomie. Dal 24 febbraio 2009 \u00e8 membro della Commissione di Vigilanza Rai.\nRaffaele Lombardo, successore di Cuffaro alla Presidenza della Regione Siciliana, durante la seduta dell'Assemblea Regionale Siciliana del 13 aprile 2010 ha denunciato un patto tra l'ex governatore e alcuni ambienti mafiosi per la costruzione di quattro termovalorizzatori in Sicilia. Nell'ottobre 2010 lascia l'UDC assieme a un gruppo di Parlamentari siciliani ed \u00e8 tra i fondatori de I Popolari di Italia Domani.\nGli scissionisti abbandonano quindi il ruolo di opposizione, per il quale erano stati eletti nell'UDC, e si schierano a sostegno della maggioranza parlamentare di centrodestra di Silvio Berlusconi; come primo atto votano favorevolmente la fiducia al Governo Berlusconi. Tuttavia Cuffaro non formalizza il cambiamento restando nel gruppo parlamentare dell'UDC; inoltre preferisce non presenziare agli appuntamenti pubblici del nuovo Partito, per via dei suoi guai giudiziari. A seguito della condanna definitiva, il 2 febbraio 2011 il Senato della Repubblica accoglie le sue dimissioni da parlamentare con 230 voti favorevoli, 25 contrari e 17 astenuti. Al suo posto \u00e8 subentrata la trapanese Maria Pia Castiglione, candidata nella lista dell'Udc e poi passata, come Cuffaro, ai Popolari di Italia Domani.\nA seguito della condanna definitiva del 22 gennaio 2011, l'amministrazione regionale lo ha licenziato, come previsto dalla legge per i dipendenti che sono condannati per reati contro la pubblica amministrazione. Lo stesso giorno si costituisce a Rebibbia.\nDopo la detenzione.\nIscritto ai Radicali Italiani dal 2014, viene scarcerato in anticipo nel dicembre 2015 e nel settembre 2016 partecipa al 40\u00ba Congresso straordinario del Partito Radicale Transnazionale, che si tiene a Rebibbia.\nIl 25 gennaio 2017 si laurea in Giurisprudenza presso la facolt\u00e0 della Sapienza di Roma con una tesi sul sovraffollamento delle carceri.\nProprietario con la moglie di una azienda vinicola di 70 ettari all'interno della Sicilia, la \"Tenuta Cuffaro\", al Vinitaly 2018 di Verona presenta i suoi vini.\nNell'ottobre del 2020 aderisce alla rinata Democrazia Cristiana.\nI procedimenti giudiziari penali e civili.\nDurante la sua prima presidenza alla Regione Siciliana Cuffaro \u00e8 entrato, nel giugno 2003, insieme ad altri, nel registro degli indagati per il reato di concorso esterno in associazione mafiosa nell'ambito dell'inchiesta sui rapporti tra il clan di Brancaccio e ambienti della politica locale. Con gli elementi raccolti, gli inquirenti ritengono che, attraverso Antonio Borzacchelli e Domenico Miceli (detto Mimmo, precedentemente assessore alla Sanit\u00e0 al Comune di Palermo, appartenente all'UDC e molto legato a Cuffaro) e grazie alle talpe presenti nella direzione distrettuale antimafia di Palermo, Cuffaro abbia informato Giuseppe Guttadauro, boss mafioso ma anche collega medico di Miceli all'Ospedale Civico di Palermo, e Michele Aiello, importante imprenditore siciliano nel settore della sanit\u00e0, indagato per associazione mafiosa, di notizie riservate legate alle indagini in corso che li vede coinvolti.\nNel settembre del 2005, Cuffaro per questi fatti, negati dall'interessato, \u00e8 stato rinviato a giudizio per favoreggiamento aggravato alla Mafia e rivelazione di notizie coperte da segreto istruttorio, mentre non \u00e8 stata accolta l'accusa di concorso esterno. Secondo il GUP \u00e8 accertato che abbia fornito all'imprenditore Aiello informazioni fondamentali per sviare le indagini, grazie a una fonte non ancora nota, incontrandolo da solo in circostanze sospette, riferendo che le due talpe che gli fornivano informazioni sulle indagini che lo riguardavano erano state scoperte. Nell'incontro, anche una discussione riguardante l'approvazione del tariffario regionale da applicarsi alle societ\u00e0 di diagnosi medica posseduta dall'imprenditore. Aiello ha ammesso entrambi i fatti, Cuffaro afferma soltanto che si sia discusso delle tariffe.\nIl GUP ipotizza inoltre che il mafioso Guttadauro sia venuto a conoscenza da Cuffaro delle microspie, in funzione del suo rapporto con Aiello, sempre per via del contatto con i due marescialli corrotti, in servizio ai nuclei di polizia giudiziaria della Procura di Palermo, uno dei quali \u00e8 stato l'autore del piazzamento delle microspie. Secondo una perizia ordinata dal tribunale nel corso del processo a Miceli, nei momenti in cui si \u00e8 scoperta a casa di Guttadauro la microspia, sarebbero state confermate le testimonianze secondo le quali la moglie del boss mafioso ha dato merito a Tot\u00f2 Cuffaro del ritrovamento.\nNel dicembre 2006, Miceli \u00e8 stato condannato in primo grado per concorso esterno in associazione mafiosa, condanna confermata in appello il 16 ottobre 2008, con pena ridotta a sei anni e mezzo. Il 15 ottobre 2007 il procuratore aggiunto del processo a Cuffaro, Giuseppe Pignatone, ha chiesto 8 anni di reclusione per il presidente della Regione Siciliana, per quanto riguarda i seguenti capi d'imputazione:\nIl 18 gennaio 2008 Cuffaro viene dichiarato colpevole di favoreggiamento semplice nel processo di primo grado per le 'talpe' alla Dda di Palermo. La sentenza di primo grado condanna Cuffaro a 5 anni di reclusione nonch\u00e9 all'interdizione perpetua dai pubblici uffici. Cuffaro assiste alla lettura della sentenza nell'aula bunker di Pagliarelli e dichiara immediatamente di non essere intenzionato ad abbandonare il suo ruolo di presidente della Regione Siciliana. Nel frattempo, la pubblicazione di una serie di foto che lo ritraggono con un vassoio di cannoli, mentre apparentemente festeggia per non essere stato condannato per favoreggiamento della mafia, provoca un grande imbarazzo.\nIl 24 gennaio 2008 l'Assemblea regionale siciliana respinge la mozione di sfiducia (53 voti contro 32) presentata dal centrosinistra. Nonostante il voto di fiducia del Parlamento siciliano, Cuffaro si dimette due giorni dopo, nel corso di una seduta straordinaria dell'Assemblea.\nIl processo d'appello \u00e8 iniziato il 15 maggio 2009 alla terza sezione della Corte d'appello di Palermo. \u00c8 inoltre accusato dal pentito di mafia Massimo Ciancimino (figlio dell'ex sindaco mafioso Vito Ciancimino) di aver intascato tangenti. Per questo \u00e8 iscritto nel registro degli indagati della DDA di Palermo per concorso in corruzione aggravata dal favoreggiamento di Cosa Nostra assieme ai politici dell'Udc Saverio Romano e Salvatore Cintola e del Pdl Carlo Vizzini.La condanna all'interdizione perpetua dai pubblici uffici non gli impedisce di sedere in Parlamento come Senatore nelle file dell'UDC.\nNell'ottobre del 2009 il pentito Gaspare Romano, imprenditore condannato per aver favoreggiato Giovanni Brusca, accusa Cuffaro di aver partecipato ad un pranzo con i mafiosi Santino Di Matteo, uno degli assassini di Giovanni Falcone, ed Emanuele Brusca, fratello di Giovanni. Alle dichiarazioni di Romano, tuttavia, non fecero seguito riscontri.Nello stesso periodo gli perviene un nuovo avviso di conclusione delle indagini per concorso esterno in associazione mafiosa, fatto che presuppone un nuovo rinvio a giudizio. La Magistratura presume che Cuffaro sia stato sostenuto elettoralmente dalla mafia sin dall'inizio degli anni novanta e che perci\u00f2 sia a disposizione delle cosche.\nIl 23 gennaio 2010 la Corte d'Appello di Palermo condanna Cuffaro a sette anni di reclusione per favoreggiamento aggravato nel processo 'talpe alla DDA'. Rispetto alla sentenza di primo grado la pena \u00e8 stata inasprita di ulteriori due anni, con l'aggravante di aver favorito Cosa Nostra. Dopo la sentenza Cuffaro ha annunciato di lasciare ogni incarico di partito e di voler ricorrere alla Corte di cassazione.. Nel giugno 2010 la Procura della Repubblica di Palermo dispone una indagine sul patrimonio di Cuffaro, per accertare una eventuale sproporzione tra il patrimonio dell'ex presidente e il reddito dichiarato.\nIl 28 giugno 2010 i pm Nino Di Matteo e Francesco Del Bene hanno chiesto la condanna a 10 anni di reclusione per Cuffaro, imputato con l'accusa di concorso esterno in associazione mafiosa in un altro processo con rito abbreviato noto come \u00abCuffaro bis\u00bb. Tra le vicende al centro di questo ulteriore processo, quella delle candidature di Mimmo Miceli e Giuseppe Acanto, detto Piero, nelle liste del Cdu e del Biancofiore alle elezioni regionali del 2001. Entrambi, secondo l'accusa, furono sponsorizzati da Cosa nostra e Cuffaro per questo motivo li accett\u00f2 come candidati nelle liste a lui collegate. La richiesta di pena tiene conto dello sconto di un terzo della pena previsto dal rito abbreviato. Il 22 gennaio 2011 la Corte di cassazione conferma in via definitiva la condanna 7 anni di reclusione inflittagli l'anno prima dalla Corte di Appello di Palermo, nonostante la richiesta di eliminazione dell'aggravante mafiosa da parte del procuratore generale.\nIl giorno stesso Cuffaro si costituisce e viene rinchiuso nel carcere romano di Rebibbia, proclamandosi innocente e vittima della mafia pur ammettendo di aver commesso errori.\nIl successivo 2 febbraio il Senato della Repubblica accoglie le sue dimissioni da parlamentare con 230 voti favorevoli, 25 contrari e 17 astenuti. Nelle motivazioni della sentenza i giudici della Cassazione dichiarano provato \u00abl'accordo politico-mafioso tra il capo-mandamento Giuseppe Guttadauro e l'uomo politico Salvatore Cuffaro, e la consapevolezza di quest'ultimo di agevolare l'associazione mafiosa, inserendo nella lista elettorale per le elezioni siciliane del 2001 persone gradite ai boss e rivelando, in pi\u00f9 occasioni, a personaggi mafiosi l'esistenza di indagini in corso nei loro confronti\u00bb.\nIl 16 febbraio 2011 il giudice dell'udienza preliminare al termine del rito abbreviato del secondo processo di Cuffaro, per concorso esterno in associazione mafiosa, pronuncia sentenza di non luogo a procedere nei confronti dell'ex Presidente della Regione Siciliana perch\u00e9 per gli stessi reati \u00e8 gi\u00e0 stato giudicato. La sentenza viene confermata in appello nel giugno 2012 per \"Ne bis in idem\". Nonostante ci\u00f2 la Procura ricorre in Cassazione, dove, per la terza volte su tre gradi di giudizio, viene affermata la sussistenza del Ne bis in idem, con il conseguente proscioglimento di Salvatore Cuffaro. A seguito della condanna definitiva, nel maggio 2011 viene licenziato dalla Regione Siciliana dove nel 1989 era stato assunto dall'Ispettorato regionale alla Sanit\u00e0 ed era in aspettativa dal 1991. Nei giorni successivi arriva anche il provvedimento di radiazione dall'Ordine dei medici.\nIl 28 ottobre 2011 i legali di Cuffaro rendono noto di aver presentato alla Corte europea dei diritti dell'uomo istanze di revisione del processo in cui \u00e8 stato condannato in Cassazione e del processo definito \"Talpe alla DDA\"..\nIl 10 aprile 2013, Cuffaro ottiene dal Tribunale Civile di Palermo la condanna al risarcimento del danno per diffamazione del leader di IDV, Antonio Di Pietro. Questi, nel 2009, dal suo blog, aveva accusato Cuffaro di aver screditato Giovanni Falcone nel corso della celeberrima staffetta televisiva tra il Maurizio Costanzo Show e Samarcanda del 26 settembre 1991. Il Tribunale, con sentenza n. 1742/2013, ha accertato che Cuffaro non aveva detto nulla contro Falcone e che il video presente su YouTube \"Tot\u00f2 Cuffaro aggredisce Giovanni Falcone\", al quale si era riferito Di Pietro, proiettato per anni anche nelle scuole e nelle universit\u00e0 come educazione antimafia, fosse, in realt\u00e0, una grossolana falsificazione.\nSempre nel 2013, il Tribunale di Palermo condanna la E-polis S.p.A., societ\u00e0 editrice del quotidiano \"E-polis\", ed il direttore della testata, Vincenzo Cirillo, a risarcire Cuffaro con la somma di \u20ac 25.000,00, (oltre alla pubblicazione della sentenza su due quotidiani ed al pagamento delle spese legali) per aver pubblicato, nel 2009, un articolo il cui titolo lasciava credere falsamente che Cuffaro avesse fatto parte di un sistema teso a favorire illecitamente le cliniche di propriet\u00e0 di Michele Aiello.\nIl 20 dicembre 2013 il tribunale di sorveglianza di Roma respinge la sua richiesta di essere affidato ai servizi sociali, nonostante la Procura Generale si fosse pronunciata a favore della scarcerazione.\nIl 13 gennaio 2014 la societ\u00e0 editrice del Daily Telegraph, nel corso di un procedimento di conciliazione in materia di diffamazione a mezzo stampa, decide di risarcire Cuffaro a causa di un articolo pubblicato sul quotidiano londinese, dove si affermava erroneamente che Cuffaro avesse aggredito Giovanni Falcone nella trasmissione Samarcanda. Sempre con riferimento al medesimo episodio, un giovane blogger, nel maggio 2014, ha diffuso una lettera in cui ha chiesto scusa pubblicamente a Salvatore Cuffaro per averlo accusato ingiustamente di aver aggredito Giovanni Falcone.\nNel novembre 2014, Cuffaro viene condannato in primo grado per diffamazione nei confronti dell'ex-pm Antonio Ingroia. \nIn seguito alla riduzione della pena (indulto di un anno per i reati \"non ostativi\", quello riguardante la rivelazione di segreti di ufficio, e sconto di 45 giorni ogni sei mesi per buona condotta) sconta 4 anni, 10 mesi e 20 giorni, e il 13 dicembre 2015 esce dal carcere di Rebibbia.\nNel maggio del 2017, il Tribunale di Palermo ha condannato la societ\u00e0 editrice de \"Il Fatto Quotidiano\" e la giornalista Sandra Amurri a risarcire per diffamazione Cuffaro, per aver inserito nel testo di una intervista a Maria Antonietta Aula, ex moglie di Antonio D'Al\u00ec, una falsa notizia su una inesistente partecipazione dell\u2019ex presidente della Regione Siciliana al matrimonio della sorella di Matteo Messina Denaro, Rosalia, con Filippo Guttadauro.\nLa Corte di Appello di Caltanissetta, nel gennaio 2019, ha condannato la societ\u00e0 editrice GEDI S.p.A. a risarcire Cuffaro con 50.000,00 euro, oltre le spese legali di tutti i gradi del giudizio. La sentenza ha stabilito che non \u00e8 possibile accostare l'immagine di Salvatore Cuffaro a quella di Bernardo Provenzano.\nIl 27 luglio 2021, la Corte di Appello conferma la sentenza del Tribunale di Palermo che aveva condannato l'ex PM Antonio Di Pietro per diffamazione nei confronti di Salvatore Cuffaro. La sentenza ha accertato che Cuffaro nel 1991 non si era scagliato contro Falcone e la Magistratura, ma soltanto contro il dott. Taurisano.\nOnorificenze.\nInsignito dall'Ordine Costantiniano di San Giorgio"}
{"id": "2042082", "revid": "93556", "url": "https://it.wikipedia.org/wiki?curid=2042082", "title": "Repubblica del Don", "text": "La Repubblica del Don (in ucraino: \u0414\u043e\u043d\u0441\u044c\u043a\u0430 \u0420\u0435\u0441\u043f\u0443\u0431\u043b\u0456\u043a\u0430 , russo: \u0414\u043e\u043d\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430); successivamente Grande armata del Don (in ucraino: \u0412\u0441\u0435\u0432\u0435\u043b\u0438\u043a\u0435 \u0412\u0456\u0439\u0441\u044c\u043a\u043e \u0414\u043e\u043d\u0441\u044c\u043a\u0435, russo: \u0412\u0441\u0435\u0432\u0435\u043b\u0438\u043a\u043e\u0435 \u0412\u043e\u0439\u0441\u043a\u043e \u0414\u043e\u043d\u0441\u043a\u043e\u0435), fu uno Stato anti-bolscevico costituito nel corso della guerra civile russa, dopo il crollo dell'Impero russo da P\u00ebtr Nikolaevi\u010d Krasnov.\nStoria.\nL'indipendenza fu proclamata dall'assemblea dei cosacchi del Don chiamata \"Krug\" il 18 maggio 1918. Ci\u00f2 avvenne dopo la liquidazione della Repubblica Sovietica del Don dal territorio della Oblast' dell'armata del Don il 10 maggio.\nLa \"Repubblica del Don\" occupava il territorio della regione del fiume Don e la citt\u00e0 di Novo\u010derkassk, che ne era anche la capitale. Amministrativamente, la Repubblica del Don era divisa in 10 okrug, che si trovano oggi nelle Oblast' di Rostov e Volgograd in Russia e nelle Oblast' di Luhans'k e Donec'k in Ucraina.\nAll'inizio del 1920 fu conquistata dai bolscevichi e quindi sciolta."}
{"id": "2042083", "revid": "729019", "url": "https://it.wikipedia.org/wiki?curid=2042083", "title": "Muscolo coracobrachiale", "text": "Il muscolo coracobrachiale \u00e8 il pi\u00f9 piccolo di tre muscoli che prendono origine dal processo coracoideo della scapola (gli altri due muscoli sono il piccolo pettorale,che per\u00f2 si inserisce e non origina dal suddetto punto, e il bicipite brachiale). \u00c8 situato nella parte supero-mediale del braccio.\n\u00c8 perforato ed innervato dal nervo muscolocutaneo.\nOrigine ed inserzione.\nOrigina dall'apice del processo coracoideo, in comune con il capo breve del muscolo bicipite brachiale, e dal setto intermuscolare compreso tra i due muscoli.\nSi inserisce per mezzo di un tendine piatto in un solco del terzo medio della faccia anteromediale del corpo dell'omero, tra le origini del bicipite brachiale e brachiale.\nAzione.\nIl muscolo coracobrachiale causa la flessione, e l'adduzione del braccio.\nInnervazione.\nIl muscolo coracobrachiale \u00e8 innervato dal nervo muscolocutaneo che origina dai rami di divisione anteriore dei tronchi superiori (C5, C6) e medi (C7) del plesso brachiale.Dal punto di vista della radice, per\u00f2, nella maggior parte dei casi, l\u2019innervazione viene da C7. Nelle lesioni avulsive C5-C6 del plesso brachiale, infatti, il piccolo ramo in uscita dal muscolocutaneo per questo muscolo \u00e8 sovente funzionante alla stimolazione elettrica."}
{"id": "2042086", "revid": "932277", "url": "https://it.wikipedia.org/wiki?curid=2042086", "title": "Proconsolo", "text": "Proconsolo era il nome del magistrato che presiedeva l'Arte dei Giudici e Notai nella medievale Repubblica fiorentina. Dal 1317 esso divenne il capo di tutte le arti o corporazioni fiorentine (Proconsolo delle Arti). Egli aveva giurisdizione sulle controversie interne alle singole arti.\nCome tutte le arti maggiori quella dei Giudici e Notai si riuniva in un palazzo prestigioso, ancora oggi esistente, sia pure largamente rimaneggiato: il Palazzo dell'Arte dei Giudici e Notai (o del Proconsolo), che si trova in via del Proconsolo 6, come si legge in un'epigrafe sovrastante la porta di ingresso. Esso era costituito da una vasta sala sormontata da un'alta torre. Al piano terreno la vasta sala delle udienze dell'arte mostra affreschi con le effigie di vari uomini illustri latini, medioevali e del primo rinascimento, fra queste quella di Dante Alighieri che forse \u00e8 il pi\u00f9 antico ritratto fra quelli a noi pervenuti."}
{"id": "2042088", "revid": "84184", "url": "https://it.wikipedia.org/wiki?curid=2042088", "title": "Facchini", "text": ""}
{"id": "2042089", "revid": "21880", "url": "https://it.wikipedia.org/wiki?curid=2042089", "title": "Bacino dell'Angitola", "text": ""}
{"id": "2042092", "revid": "1573940", "url": "https://it.wikipedia.org/wiki?curid=2042092", "title": "Adimanto", "text": ""}
{"id": "2042097", "revid": "339392", "url": "https://it.wikipedia.org/wiki?curid=2042097", "title": "Marco da Siena", "text": ""}
{"id": "2042102", "revid": "2134764", "url": "https://it.wikipedia.org/wiki?curid=2042102", "title": "Lucas Victoriano", "text": ""}
{"id": "2042104", "revid": "339392", "url": "https://it.wikipedia.org/wiki?curid=2042104", "title": "Skull Knight", "text": ""}
{"id": "2042105", "revid": "283026", "url": "https://it.wikipedia.org/wiki?curid=2042105", "title": "Classe Neustra\u0161imyj (fregata)", "text": "La classe Neustrashimy (\u041d\u0435\u0443\u0441\u0442\u0440\u0430\u0448\u0438\u043c\u044b\u0439 - Impavido) doveva essere l'evoluzione delle fregate russe verso dimensioni simili a quelle delle marine occidentali, in effetti delle unit\u00e0 di squadra in tutto e per tutto, a differenza delle classi precedenti. Per ragioni di bilancio, solo tre unit\u00e0 furono messe in cantiere, ed una sola a tutto il 2007 consegnata (la capoclasse), assegnata alla Flotta del Baltico, anche se la seconda dovrebbe, secondo \"Jane's Fighting Ship\", essere consegnata \"a breve\".\nImpieghi.\nNel settembre 2008, la \"Neustrashimy\" \u00e8 stata inviata in Somalia per combattere la pirateria, dopo che un cargo ucraino, la MV \"Faina\", \u00e8 stato sequestrato con a bordo un ingente quantitativo di armi e munizioni destinato ufficialmente al Kenya. Secondo il portavoce della marina russa, capitano Igor Dygalo la nave sarebbe partita da Baltijsk \"un giorno prima che il cargo venisse sequestrato, per cooperare con alcuni paesi non precisati contro la pirateria\".\nIn effetti, il 21 ottobre 2008 la nave ha passato il canale di Suez diretta verso la Somalia."}
{"id": "2042107", "revid": "36426", "url": "https://it.wikipedia.org/wiki?curid=2042107", "title": "Pozzo di Palazzo Orsini", "text": "Il Pozzo di Palazzo Orsini \u00e8 un pozzo monumentale di Pitigliano, situato nel cortile interno di Palazzo Orsini.\nStoria.\nIl pozzo-cisterna venne costruito nel corso del Cinquecento, nel medesimo periodo in cui venivano effettuati i lavori di ristrutturazione al palazzo, che contribuirono a conferire alla residenza degli Orsini un aspetto pi\u00f9 imponente e fortificato di quello preesistente medievale.\nVenne realizzata, infatti, un'ampia cisterna per la raccolta, la depurazione e la distribuzione dell'acqua, che si immagazzinava al suo interno nel corso di precipitazioni atmosferiche, che spesso hanno caratteri e distribuzioni irregolari nell'area in cui \u00e8 situato il centro di Pitigliano.\nTerminati i lavori di realizzazione della cisterna, questa venne interrata al di sotto del livello del cortile interno di Palazzo Orsini e, subito dopo, fu realizzato il pozzo di forma esagonale con decorazioni monumentali.\nLa realizzazione del pozzo-cisterna rendeva di fatto autonoma la residenza ursinea dal punto di vista dell'approvvigionamento idrico, rispetto a tutto il restante centro di Pitigliano che, da l\u00ec a poco, sarebbe stato servito dall'Acquedotto Mediceo, i cui lavori di realizzazione furono quasi coevi.\nDescrizione.\nIl Pozzo di Palazzo Orsini si presenta come un'opera architettonica monumentale in stile rinascimentale, poggiante su una base che delimita la sottostante cisterna interrata.\nAl centro della base poggia il pozzo propriamente detto a sezione esagonale, le cui pareti laterali sono interamente e pregevolmente decorate da bassorilievi che raffigurano vari stemmi della famiglia Orsini, che in epoca cinquecentesca (periodo di realizzazione del pozzo) controllava in modo indiscusso la Contea di Pitigliano: tali bassorilievi conferiscono un aspetto elegante ad un'opera, le cui funzioni erano unicamente quelle dell'approvvigionamento idrico del complesso di Palazzo Orsini. Il bordo superiore del pozzo esagonale, privo di decorazioni, fu aggiunto in epoca posticcia.\nL'eleganza decorativa del pozzo \u00e8 ulteriormente esaltata dall'armonia della restante struttura, con le due colonne a sezione circolare che poggiano con le relative basi nella parte laterale della pi\u00f9 ampia base della cisterna, proprio di fianco al pozzo propriamente detto. Le due colonne culminano nella parte alta nei rispettivi capitelli che rievocano l'ordine corinzio, sopra i quali trova appoggio il possente ma slanciato architrave."}
{"id": "2042114", "revid": "2169878", "url": "https://it.wikipedia.org/wiki?curid=2042114", "title": "Lady Macbeth", "text": " \nLady Macbeth \u00e8 un personaggio immaginario teatrale ideato dal drammaturgo William Shakespeare. \u00c8 la protagonista femminile della pi\u00f9 breve tragedia shakespeariana, il \"Macbeth\". La regina Gruoch di Scozia fu il modello per il personaggio. La sua prima apparizione avviene nella quinta scena del primo atto.\nCaratteristiche.\nLady Macbeth appare in scena per la prima volta leggendo una lettera del marito, il protagonista Macbeth, che la informa dell'apparizione delle streghe che lo hanno indicato come futuro re di Scozia. Gi\u00e0 dalle prime battute si capisce come la donna sia assetata di potere e desiderosa della conquista di un'ambita posizione sociale: conscia del fatto che Macbeth possiede una morale, afferma:\nLady Macbeth \u00e8, infatti, colei che spinge l'uomo a macchiarsi le mani e la coscienza pur di ottenere ci\u00f2 che lo far\u00e0 divenire re. Su ordine suo viene ucciso Duncan re di Scozia, cosa che lascia Macbeth talmente scosso da dover far s\u00ec che la donna prenda il comando degli eventi. Nonostante i continui richiami alla crudelt\u00e0 che ella stessa fa, Shakespeare si astiene dal tratteggiarla psicologicamente in maniera definita: ci\u00f2 rende il ruolo della lady nera uno dei pi\u00f9 complicati da interpretare a teatro.\nNell'arte.\nLa sua figura ha ispirato lo scrittore Nikolaj Leskov che ha dato il nome del personaggio alla sua novella \"Una Lady Macbeth del distretto di Mcensk\": da questa il compositore Dmitrij \u0160ostakovi\u010d ha tratto l'omonima opera tra il 1930 ed il 1932. Sebbene il titolo riprenda il nome della Lady, il personaggio shakespeariano non appare n\u00e9 nel racconto n\u00e9 nell'opera."}
{"id": "2042115", "revid": "110157", "url": "https://it.wikipedia.org/wiki?curid=2042115", "title": "Zaventem", "text": "Zaventem \u00e8 un comune belga di 29.500 abitanti nelle Fiandre (Brabante Fiammingo).\nStoria.\nL'antico nome della municipalit\u00e0 era Saventhem.\nGeografia fisica.\nLa cittadina \u00e8 situata nella periferia settentrionale di Bruxelles, di cui \u00e8 parte dell'area metropolitana e con la quale \u00e8 conurbata.\nInfrastrutture e trasporti.\nNel territorio comunale, al confine con quello di Bruxelles, \u00e8 situato l'Aeroporto di Bruxelles-Zaventem (Chiamato anche \"Bruxelles-National / Brussel-Nationaal\"). A livello ferroviario Zaventem conta 2 stazioni comprese nell'ambito della ferrovia suburbana della capitale belga. Esse sono Zaventem (sulla linea per Liegi) e Bruxelles National (servente l'aeroporto). Anche a livello autostradale Zaventem si trova in posizione favorevole e ben collegata alla rete, proprio grazie alla vicinanza con Bruxelles."}
{"id": "2042124", "revid": "6923", "url": "https://it.wikipedia.org/wiki?curid=2042124", "title": "Ferrovia Gibuti-Addis Abeba", "text": ""}
{"id": "2042126", "revid": "729019", "url": "https://it.wikipedia.org/wiki?curid=2042126", "title": "Albatros C.XV", "text": "LAlbatros C.XV fu un aereo da ricognizione monomotore, biposto e biplano sviluppato dall'azienda aeronautica tedesco imperiale Albatros Flugzeugwerke GmbH nei tardi anni dieci del XX secolo.\nEvoluzione sul precedente Albatros C.XIV rimasto allo stadio di prototipo, venne introdotto nel 1918 come equipaggiamento dei reparti da caccia della Luftstreitkr\u00e4fte, la componente aerea del Deutsches Heer (l'esercito imperiale tedesco), nelle fasi finali della Prima guerra mondiale.\nStoria del progetto.\nDopo l'entrata in servizio, nel 1917, del caccia C.XII, l'Albatros pianific\u00f2 un ulteriore sviluppo della famiglia dei suoi Typ-C, finalizzato alla facile produzione in grande serie. A questo scopo il progetto originale venne sostanzialmente rivisto, riducendo le misure e semplificando la struttura del nuovo modello ed ottenendo una maggiore economicit\u00e0 nei costi di produzione ed un minor tempo necessario al suo assemblaggio.\nIl risultato fu il C.XV, un velivolo pi\u00f9 piccolo rispetto al suo predecessore che, pur disponendo una motorizzazione in grado di fornire una potenza superiore non era in grado di trasportare alcun carico bellico da caduta.\nIl C.XV venne avviato alla produzione nel 1918, quando oramai le fasi della prima guerra mondiale volgevano al termine.\nTecnica.\nL'Albatros C.XV conservava l'aspetto generale, per l'epoca convenzionale, del progenitore pari ruolo Albatros C.XII e dei simili modelli prodotti nello stesso periodo dalle altre aziende: biplano, monomotore biposto con carrello fisso.\nLa fusoliera, realizzata con struttura in legno e rivestita con pannelli di compensato, era caratterizzata da due abitacoli aperti in tandem, l'anteriore destinato al pilota ed il posteriore all'osservatore con mansioni anche di mitragliere. Posteriormente terminava in un impennaggio classico monoderiva caratterizzato dall'elemento verticale di forma arrotondata abbinato agli elementi orizzontali dotati di un unico elemento mobile.\nLa configurazione alare era biplana con ala superiore dall'apertura leggermente superiore dell'inferiore, collegate tra loro da una doppia coppia di montanti per lato ed integrati da tiranti in cavetto in acciaio. Sulla parte centrale dell'ala superiore era collocato il serbatoio di combustibile che alimentava il motore a caduta.\nIl carrello d'atterraggio era fisso, molto semplice, montato su una struttura tubolare al di sotto della fusoliera, dotato di ruote di grande diametro collegate da un asse rigido ed integrato posteriormente con un pattino d'appoggio.\nLa propulsione era affidata ad un motore Benz Bz.IVa, un 6 cilindri in linea raffreddato a liquido capace di erogare una potenza pari a 220 PS (164 kW), posizionato all'apice anteriore della fusoliera, racchiuso da un cofano metallico ed abbinato ad un'elica bipala in legno a passo fisso.\nL'armamento era costituito da una mitragliatrice LMG 08/15 calibro 7,92 mm, montata in caccia a disposizione del pilota e sparante attraverso il disco dell'elica grazie ad un dispositivo di sincronizzazione, abbinata ad una mitragliatrice Parabellum MG 14, anch'essa calibro 7,92 mm montata su supporto brandeggiabile ad anello nell'abitacolo posteriore.\nImpiego operativo.\nIl C.XV riusc\u00ec ad essere consegnato ai reparti della Luftstreitkr\u00e4fte che operavano sul fronte orientale, destinato principalmente a missioni di ricognizione, ma non si hanno dati certi dei risultati conseguiti in azioni belliche.\nAl termine del conflitto alcuni degli esemplari completati ma mai consegnati, vennero utilizzati in campo civile e ridesignati dall'azienda L 47. Tuttavia venne utilizzato dalle forze aeree di Lettonia, Lituania, Turchia e Repubblica socialista federativa sovietica russa, con quest'ultima impiegato dalla Rabo\u010de-Krest'janskij Krasnyj vozdu\u0161nyj flot, componente aerea dell'Armata Rossa, nel corso della guerra civile.\nI turchi invece, entrati in possesso di soli due esemplari dopo averne valutato l'acquisto in Germania, li utilizzarono nelle fasi finali della Guerra greco-turca rimanendo in servizio fino al 1923.\nUtilizzatori.\n Lituania"}
{"id": "2042133", "revid": "1494169", "url": "https://it.wikipedia.org/wiki?curid=2042133", "title": "Blankenheim", "text": ""}
{"id": "2042150", "revid": "1544245", "url": "https://it.wikipedia.org/wiki?curid=2042150", "title": "Repubblica Sovietica del Donec-Krivoj Rog", "text": "La Repubblica Sovietica del Donec e di Krivoj Rog () fu una repubblica sovietica costituita il 12 febbraio 1918 nei territori del bacino del Donec e del bacino di Krivoj Rog e che rivendicava i territori a Sud della Repubblica Popolare Ucraina, che comprendevano i governatorati di Ekaterinoslav e di Char'kov, parte di quello del Chersoneso e altre zone oggi nell'oblast' di Rostov.\nLa costituzione della repubblica non incontr\u00f2 il favore del Comitato Centrale del Partito bolscevico, che riconosceva come unica autorit\u00e0 in Ucraina la Repubblica Socialista Sovietica.\nNel marzo-aprile 1918 la Repubblica fu occupata dalle truppe tedesche e il governo dalla capitale Har'kov si spost\u00f2 dapprima a Lugansk e poi nella RSFS Russa, a Caricyn. In tale fase gli Stati sovietici ucraini furono effettivamente riuniti e il 10 marzo 1919, dopo il ritiro della Germania, venne istituita la Repubblica Socialista Sovietica Ucraina, concludendo definitivamente l'esperienza della repubblica."}
{"id": "2042151", "revid": "514133", "url": "https://it.wikipedia.org/wiki?curid=2042151", "title": "Live Arena di Verona (DVD Video)", "text": "Live Arena di Verona \u00e8 il DVD video della registrazione del concerto tenuto da Paolo Conte il 26 luglio 2005 all'Arena di Verona.\nTesti, musiche e orchestrazioni sono di Paolo Conte."}
{"id": "2042153", "revid": "1494169", "url": "https://it.wikipedia.org/wiki?curid=2042153", "title": "Live Arena di Verona", "text": ""}
{"id": "2042155", "revid": "93556", "url": "https://it.wikipedia.org/wiki?curid=2042155", "title": "Repubblica Sovietica di Odessa", "text": "La Repubblica Sovietica di Odessa (in russo \u041e\u0434\u0435\u0441\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430) fu una repubblica sovietica creata il 31 gennaio 1918 in seguito allo sfaldamento dell'Impero russo, con l'intenzione di essere parte integrante della Russia bolscevica. La massima autorit\u00e0 fu il \"Consiglio dei commissari del popolo\", retto da Vladimir Judovskij. I leader della Repubblica Sovietica di Odessa dichiararono di riconoscere non il Governo dell'Ucraina sovietica, bens\u00ec quello della Russia bolscevica di Pietroburgo. La repubblica non fu riconosciuta da altri Paesi a causa dell'instabile situazione politica interna, che fu la causa della sua breve durata. Dal febbraio del 1918 la Repubblica Sovietica di Odessa lott\u00f2 contro le truppe rumene in Bessarabia e da marzo contro l'esercito austriaco e tedesco. Il 13 marzo 1918 fu saccheggiata da Austriaci e Tedeschi e in seguito annessa alla Repubblica Popolare Ucraina."}
{"id": "2042158", "revid": "35707", "url": "https://it.wikipedia.org/wiki?curid=2042158", "title": "The giant claw", "text": ""}
{"id": "2042160", "revid": "103105024", "url": "https://it.wikipedia.org/wiki?curid=2042160", "title": "Rosslau", "text": ""}
{"id": "2042162", "revid": "547992", "url": "https://it.wikipedia.org/wiki?curid=2042162", "title": "Eliana Miglio", "text": "Biografia.\nFiglia di padre milanese e di madre tedesca, originaria del Territorio di Memel, nell'odierna Lituania, \u00e8 terzogenita dopo un fratello ed una sorella, Alessandra, che ha ricoperto la carica di assessore presso il comune di Luino. Eliana ha vissuto tra i cinque e i quindici anni di et\u00e0 sulle rive del lago Maggiore, a Luino, dove a 12 anni ha lavorato come dj nell'emittente locale Radio Stereo 4. Sempre a Luino ha frequentato il primo e parte del secondo anno scolastico, per poi andare a vivere in Germania e successivamente in collegio a Cortina d'Ampezzo. Parla il tedesco a livello di madrelingua.\nDopo altri trasferimenti si \u00e8 infine stabilita a Roma, dove ha iniziato a lavorare come modella. Qui ha conosciuto il regista Marco Risi, ma alla nascita del loro figlio, Andrea Miglio Risi, la relazione \u00e8 terminata. All'inizio della carriera di conduttrice ed attrice ha usato il nome d'arte \"Eliana Hoppe\". Gi\u00e0 nel 1985, con Alessandra Canale, conduce su Raidue il quiz estivo \"L'avventura\", che per la prima volta propone un cruciverba come base delle prove dei concorrenti. Il programma, oltre ad essere un quiz, presentava al suo interno anche cartoni animati e documentari. Tra i suoi primi lavori cinematografici sono da segnalare la fiction \"Sogni e bisogni\" di Sergio Citti nella quale affianca, in un piccolo ruolo, Ninetto Davoli e il thriller \"Morirai a mezzanotte\" di Lamberto Bava nel quale, suo malgrado, \u00e8 vittima di un incidente sul set: durante la scena del suo assassinio, la lama del coltello non si ritrasse, ferendo l'attrice.\nNegli Anni Novanta recita in svariate pellicole tra cui si segnala \"Figurine\" di Giovanni Robbiano nonch\u00e9 \"La via degli angeli\" e \"L'arcano incantatore\" di Pupi Avati.\nNel 1999 \u00e8 stata co-presentatrice del talk show quotidiano \"Tappeto Volante\", insieme a Luciano Rispoli, su Telemontecarlo; inoltre ha recitato in fiction televisive come \"Le stagioni del cuore\", mentre al cinema, come detto, ha lavorato pi\u00f9 volte per Pupi Avati.\nNel 2006 ha esordito come scrittrice con il romanzo \"La grande invasione delle rane\", ambientato a Luino negli anni '70.\nVita privata.\nDopo il matrimonio con il produttore cinematografico Matteo Levi, ha avuto una lunga convivenza con Carlo Bernasconi, presidente della Medusa Film, durata 6 anni fino alla morte di lui nel 2001.\nNell'estate del 2006 ha sposato il manager e giornalista romano Paolo Glisenti."}
{"id": "2042163", "revid": "124531626", "url": "https://it.wikipedia.org/wiki?curid=2042163", "title": "Naso di cane", "text": "Naso di cane \u00e8 una miniserie televisiva del 1986 diretta da Pasquale Squitieri, tratta dall'omonimo romanzo di Attilio Veraldi.\nTrama.\nTra le famiglie camorristiche rivali nelle zone pi\u00f9 malfamate di Napoli, che si occupano di spartirsi, occupare e comandare alcune aree della citt\u00e0, il testardo Ciro Mele, soprannominato \"Naso 'e cane\", per una serie di circostanze si trova a essere il killer di un pericoloso boss della camorra, non appartenente alla sua cerchia. Nonostante le scarse prove la polizia indaga su di lui. Ciro ha come amico un commissario della polizia che cerca perfino di convincerlo a cambiare aria, ma invano. Ma, il ragazzo verr\u00e0 ucciso in seguito durante uno scontro a fuoco."}
{"id": "2042166", "revid": "767487", "url": "https://it.wikipedia.org/wiki?curid=2042166", "title": "Repubblica dell'Idel-Ural", "text": "La Repubblica dell'Idel-Ural () fu una delle Repubbliche nate con lo scioglimento dell'Impero russo in seguito alla rivoluzione d'ottobre. Il nome \"Idel-Ural\" significa \"Volga-Urali\" in lingua tatara. Comprendeva le regioni della Baschiria, Ciuvascia, Mari El, Mordovia, Tatarstan, Udmurtia, di lingua tatara. Si considerava l'erede del Khanato di Kazan'. Fu proclamata il 2 dicembre 1917 durante il \"Congresso dei musulmani di Russia e Siberia\". Gi\u00e0 il 5 maggio all'universit\u00e0 di Kazan' una rappresentanza delle popolazioni tartare aveva dichiarato l'intento di creare uno Stato tartaro indipendente. Ad essa si unirono successivamente anche i tedeschi del Volga e le popolazioni ugro finniche circostanti non musulmane. Abolita dall'Armata Rossa nell'aprile 1918 che la rifond\u00f2 come RSS Transbolaqia, la Repubblica fu restaurata in luglio con l'aiuto della Legione Ceca antibolscevica, per essere definitivamente eliminata il 22 dicembre dalle truppe bianche di Aleksandr Vasil'evi\u010d Kol\u010dak durante la rivolta di Omsk. Alla fine del 1919 i bolscevichi vi crearono la RSSA Tatara, ma le popolazioni continuarono una lotta clandestina fino al 1929, ed ebbe un governo in esilio in Finlandia, che durante la seconda guerra mondiale appoggi\u00f2 l'invasione tedesca con la \"Wolgatatarische Legion\".\nLa capitale fu Kazan'."}
{"id": "2042168", "revid": "1522738", "url": "https://it.wikipedia.org/wiki?curid=2042168", "title": "Repubblica Democratica Moldava", "text": ""}
{"id": "2042174", "revid": "726373", "url": "https://it.wikipedia.org/wiki?curid=2042174", "title": "Kurze pause", "text": "Kurze pause (letteralmente \"Breve pausa\") \u00e8 una serie televisiva tedesca adattata dall'italiana Quelli dell'intervallo. \u00c8 in trasmissione dal 2006 su Disney Channel Germany.\nPersonaggi.\nInterpretato da Bela Klentze.\nInterpretato da Benjamin Trinks.\nRispetto alla versione originale, \u00e8 l'equivalente di Dred.\n\u00c8 un ragazzo alla moda e romantico, ma anche un po' ingenuo. \u00c8 sempre in difficolt\u00e0 perch\u00e9 deve ricordare le date e gli appuntamenti delle numerose ragazze che gli chiedono di uscire.\nInterpretata da Isabella Soric.\nInterpretata da Sophie Belcredi.\nInterpretato da Lukas Nathrath.\nRispetto alla versione originale, \u00e8 l'equivalente di Secchia.\nInterpretato da Constantin Gastmann.\nRispetto alla versione originale, come evidente dallo stesso nome, \u00e8 l'equivalente di Nico.\nInterpretato da Roland Schreglmann (stagione 2).\nRispetto alla versione originale, \u00e8 l'equivalente dello Smilzo.\nInterpretata da Lea Kalbhenn (stagione 2).\nRispetto alla versione originale, come evidente dallo stesso nome, \u00e8 l'equivalente di DJ.\nInterpretata da Laelia Platzer.\nRispetto alla versione originale, come evidente dallo stesso nome, \u00e8 l'equivalente di Rocky.\nInterpretato da Tobias Kern.\nRispetto alla versione originale, come evidente dallo stesso nome, \u00e8 l'equivalente di Spy.\nInterpretata da Julia Eggert (stagione 2)."}
{"id": "2042177", "revid": "46291", "url": "https://it.wikipedia.org/wiki?curid=2042177", "title": "Cassia (botanica)", "text": "Cassia L. \u00e8 un genere di piante della famiglia delle Fabacee (o Leguminose), che comprende piccoli alberi e arbusti con vistose fioriture di colore bianco, giallo o rosa.\nSistematica.\nIl genere \"Cassia\" \u00e8 collocato tipicamente all'interno della famiglia delle Leguminose e della sottofamiglia delle Cesalpinioidee. Alcuni autori elevano questa sottofamiglia al livello di famiglia (Cesalpiniee).\nMolti studiosi inseriscono il genere nella trib\u00f9 delle Cassiee.\nSpecie.\nIl genere \"Cassia\" \u00e8 molto affine al genere \"Senna\", tanto che l'attribuzione di diverse specie all'uno o all'altro genere \u00e8 oggetto di discussione tra gli studiosi.\nLe specie attribuite al genere sono per molti studiosi alcune centinaia. IPNI ne elenca 1400, compresi per\u00f2 molti sinonimi e diverse varianti.\nAltri studiosi, per\u00f2, anche in seguito all'istituzione del genere \"Chamecrista\", restringono drasticamente il numero di specie di \"Cassia\", fino a non pi\u00f9 di una trentina.\nSenza entrare nel merito di questa complessa questione, riportiamo qui alcune specie:\n\"Cassia italica\" (Italia)\nCi sono specie endemiche di isole, gruppi di isole o territori limitati, p.es.:\nUsi.\nLe foglie della cassia esercitano un'azione lassativa, dato che stimolano la contrazione delle pareti intestinali riequilibrando i due tipi di contrazione del colon: quella propulsiva e quella non propulsiva."}
{"id": "2042180", "revid": "172126", "url": "https://it.wikipedia.org/wiki?curid=2042180", "title": "Parasimpatico", "text": ""}
{"id": "2042182", "revid": "172126", "url": "https://it.wikipedia.org/wiki?curid=2042182", "title": "Parasimpatica", "text": ""}
{"id": "2042183", "revid": "172126", "url": "https://it.wikipedia.org/wiki?curid=2042183", "title": "Mesencefalica", "text": ""}
{"id": "2042184", "revid": "172126", "url": "https://it.wikipedia.org/wiki?curid=2042184", "title": "Ortosimpatica", "text": ""}
{"id": "2042189", "revid": "585241", "url": "https://it.wikipedia.org/wiki?curid=2042189", "title": "Alpi dell'Adamello e della Presanella", "text": "Le Alpi dell'Adamello e della Presanella sono una sottosezione delle Alpi Retiche meridionali, estese in Italia nelle regioni Lombardia e Trentino-Alto Adige.\nClassificazione.\nSecondo la Partizione delle Alpi erano un gruppo delle Alpi Retiche.\nSecondo la SOIUSA sono una sottosezione alpina con la seguente classificazione:\nSecondo la classificazione tedesca dell'AVE hanno un'estensione maggiore e comprendono anche le Prealpi Bresciane. Esse costituiscono il gruppo n. 49 di 75 nelle Alpi Orientali.\nDelimitazioni.\nConfinano:\nRuotando in senso orario i limiti geografici sono: Passo del Tonale, Val di Sole, Val Meledrio, Passo Campo Carlo Magno, Val Rendena, Sella di Bondo, Valle del Chiese, Valle del Caffaro, Passo di Crocedomini, Valle di Campolaro, Val Camonica, Passo del Tonale. \nSuddivisione.\nLe Alpi dell'Adamello e della Presanella si suddividono in due supergruppi, cinque gruppi e quindici sottogruppi:\nMorfologia del gruppo.\nLe Alpi dell'Adamello e della Presanella costituiscono un'entit\u00e0 ben definita all'interno delle Alpi Sud-orientali, essendo separati dai massicci montuosi circostanti da larghe e profonde vallate. L'Adamello-Presanella \u00e8 delimitato a ovest dalla media Val Camonica, e a nord dai solchi dell'alta Val Camonica e dell'alta Val di Sole, che convergono al Passo del Tonale (1884\u00a0m); ad est, prima la Val Meledrio (laterale della Val di Sole), poi la Val Rendena e le Valli Giudicarie lo separano dal gruppo delle Dolomiti di Brenta e dai rilievi posti a sud rispetto ad esse. Il confine meno evidente \u00e8 quello meridionale, ove una serie di valli minori (la pi\u00f9 nota \u00e8 sicuramente la Valle del Caffaro) lo scinde dalle pi\u00f9 modeste Prealpi Bresciane: il punto di incontro \u00e8 il Passo di Croce Dominii (1982\u00a0m).\nAl suo interno, il massiccio Adamello-Presanella \u00e8 tutt'altro che compatto dal punto di vista geografico. La celebre Val Genova, tributaria della Val Rendena e percorsa dal Sarca, si incunea per alcuni chilometri separando il Gruppo della Presanella, a nord, dal Gruppo dell'Adamello, a sud, terminando poi contro la muraglia rocciosa, alta in media 3000\u00a0m, che mantiene collegati i due gruppi.\nA sud della Val Genova, alcune brevi valli, come quella di Borzago, scendono dal cuore del massiccio per confluire anch'esse nella Val Rendena, costituendo una valida e talvolta insostituibile porta di accesso agli alpinisti che intendono salire alle vette pi\u00f9 importanti del settore trentino (Car\u00e8 Alto, 3462\u00a0m, Crozzon di Lares, 3354\u00a0m). Ma \u00e8 la Val Daone, percorsa dal Chiese e lunga oltre 25 chilometri, ad addentrarsi pi\u00f9 profondamente nel gruppo montuoso, separando di netto il settore lombardo da quello trentino. Caratterizzata da due importanti bacini idroelettrici (Lago di Malga Bissina, 1800\u00a0m, e Lago di Malga Boazzo, 1225\u00a0m) e da una strada carrozzabile, la val Daone muta il suo nome in Val di Fumo andando a terminare al passo omonimo (2939\u00a0m) dominato dal Monte Fumo (3418\u00a0m) che si trova al bordo del grande ghiacciaio sommitale.\nAnche il versante bresciano \u00e8 caratterizzato da numerose valli, separate da irti costoni che si dipartono dalla dorsale alla destra orografica della Val Daone. Da sud a nord si incontrano la gi\u00e0 citata Valle del Caffaro, tributaria del Chiese e sovrastata dal Monte Bruffione (2664\u00a0m) e dal Cornone di Blumone (2843\u00a0m), ultimi baluardi meridionali delle grandi vette del massiccio. Fanno capo invece alla media Val Camonica le valli Paghera di Ceto, Tredenus e Saviore, le quali pi\u00f9 o meno in quota si dividono in numerosi e selvaggi valloni secondari, sovrastati da cime che non raggiungono ancora i 3000\u00a0m (Monte Re di Castello, 2881\u00a0m, e Monte Frisozzo, 2897\u00a0m per citarne alcune) e sono quasi del tutto sprovviste di ghiacciai.\nIl cuore del massiccio, con le vette pi\u00f9 elevate e i maggiori ghiacciai, si trova in gran parte in territorio camuno. Due tributarie della Valle di Saviore, la Valle Adam\u00e9 e la Val Salarno, sono due tra le principali vie di accesso al Pian di Neve, il ghiacciaio sommitale, da cui gli alpinisti possono raggiungere pressoch\u00e9 tutte le vette maggiori (non a caso qui sono situati due tra i rifugi storici dell'Adamello, il Prudenzini e il Citt\u00e0 di Lissone).\nLa Val Malga, percorsa dal torrente Remulo, \u00e8 pi\u00f9 stretta e ripida delle due valli appena citate. A una quota di 1700\u00a0m si divide in due rami: la sua prosecuzione verso est (Val Miller) ha la sua testata nel Corno Miller (3373\u00a0m), mentre la Val Baitone, cosparsa di laghetti di piccole e medie dimensioni, sale al Corno Baitone (3331\u00a0m) e alle vette, superiori ai 3000\u00a0m, che ne costituiscono i contrafforti.\nLe ultime tre valli che scendono dal massiccio verso nord e quindi verso l'alta Val Camonica sono la Val Paghera (detta \"di Vezza\" per distinguerla dalla Val Paghera di Ceto), che da Vezza d'Oglio sale sin sotto al Baitone, la Valle d'Avio, che si incunea tra il sottogruppo del Baitone e la cresta del Salimmo (altezza max. 3225\u00a0m nella Cima della Calotta) sino a sbucare nell'imponente circo glaciale sormontato dalla parete nord dell'Adamello, la vetta principale che raggiunge i 3554 metri di quota, e dal lungo costone che da essa porta a Cima Plem (3184\u00a0m), punto panoramico d'eccezione. Completa il giro delle valli la Val Narcanello, in parte occupata dal vasto Ghiacciaio di Pisgana, sovrastata sul suo lato orientale dagli estremi contrafforti del gruppo della Presanella.\nAl visitatore che si incammina lungo molte delle valli citate poc'anzi, in modo particolare quelle che confluiscono nella Val Camonica, balza all'occhio una caratteristica particolare: tali valli sono infatti valli sospese, ossia esistono forti dislivelli tra la parte alta e la parte medio-bassa di esse, a volte vere e proprie muraglie rocciose derivate dalla differente potenza di erosione da parte di antichi ghiacciai. Le mulattiere e le stradine militari che risalgono le valli affrontano queste pareti avvolgendosi in lunghe serie di tornanti, localmente chiamati \"scale\", chiara allusione al fatto che spesso il fondo stradale \u00e8 lastricato con blocchi di pietra a mo' di gradini."}
{"id": "2042194", "revid": "133130", "url": "https://it.wikipedia.org/wiki?curid=2042194", "title": "Organo kilham", "text": ""}
{"id": "2042196", "revid": "175595", "url": "https://it.wikipedia.org/wiki?curid=2042196", "title": "Kirin", "text": ""}
{"id": "2042199", "revid": "17204", "url": "https://it.wikipedia.org/wiki?curid=2042199", "title": "Cummins Diesel", "text": ""}
{"id": "2042200", "revid": "281797", "url": "https://it.wikipedia.org/wiki?curid=2042200", "title": "La casa senza chiave", "text": ""}
{"id": "2042201", "revid": "767487", "url": "https://it.wikipedia.org/wiki?curid=2042201", "title": "Tatenen", "text": "Tatenen fu una divinit\u00e0 egizia originaria di Menfi.\nN17:V13-n:n-C12\nt3 \u1e6f n n - Tatenen\nLa simbologia di tal nome lo fa significare\" Energia generata prima della creazione\".\nIl nome \u00e8 presente anche con le varianti:\nossia\" Energia che germoglia\" (nel senso che nasce)\nossia \"Energia germogliata dalla fecondazione\" (anche in questo caso con germogliare si intende nascere)\nTatenen \u00e8 una divinit\u00e0 funeraria rappresentante la terra emersa dal Caos primordiale venne in seguito associata al principale dio menfita Ptah nella forma Ptah-Tatenen, creatore dell'energia primordiale.\nGeneralmente veniva rappresentato con aspetto mummiforme, la barba e come copricapo il \"nemes\" adornato con due piume, corna ritorte e disco solare.\nA questa divinit\u00e0 si attribuisce di aver portato nel mondo il pilastro djed che in seguito sar\u00e0 associato al dio Osiride."}
{"id": "2042204", "revid": "50555993", "url": "https://it.wikipedia.org/wiki?curid=2042204", "title": "Ptah-Tatenen", "text": ""}
{"id": "2042206", "revid": "216538", "url": "https://it.wikipedia.org/wiki?curid=2042206", "title": "Charlie Chan e la casa senza chiave", "text": ""}
{"id": "2042210", "revid": "56588", "url": "https://it.wikipedia.org/wiki?curid=2042210", "title": "Sede titolare di Castro", "text": ""}
{"id": "2042219", "revid": "287204", "url": "https://it.wikipedia.org/wiki?curid=2042219", "title": "Tathagata", "text": ""}
{"id": "2042223", "revid": "287204", "url": "https://it.wikipedia.org/wiki?curid=2042223", "title": "NBA Finals 1960", "text": ""}
{"id": "2042225", "revid": "287204", "url": "https://it.wikipedia.org/wiki?curid=2042225", "title": "NBA Finals 1961", "text": ""}
{"id": "2042226", "revid": "287204", "url": "https://it.wikipedia.org/wiki?curid=2042226", "title": "NBA Finals 1962", "text": ""}
{"id": "2042227", "revid": "287204", "url": "https://it.wikipedia.org/wiki?curid=2042227", "title": "NBA Finals 1963", "text": ""}
{"id": "2042228", "revid": "287204", "url": "https://it.wikipedia.org/wiki?curid=2042228", "title": "NBA Finals 1964", "text": ""}
{"id": "2042230", "revid": "287204", "url": "https://it.wikipedia.org/wiki?curid=2042230", "title": "NBA Finals 1965", "text": ""}
{"id": "2042231", "revid": "287204", "url": "https://it.wikipedia.org/wiki?curid=2042231", "title": "NBA Finals 1966", "text": ""}
{"id": "2042232", "revid": "287204", "url": "https://it.wikipedia.org/wiki?curid=2042232", "title": "NBA Finals 1967", "text": ""}
{"id": "2042233", "revid": "119402", "url": "https://it.wikipedia.org/wiki?curid=2042233", "title": "Albano Bizarri", "text": ""}
{"id": "2042234", "revid": "287204", "url": "https://it.wikipedia.org/wiki?curid=2042234", "title": "NBA Finals 1968", "text": ""}
{"id": "2042236", "revid": "287204", "url": "https://it.wikipedia.org/wiki?curid=2042236", "title": "NBA Finals 1969", "text": ""}
{"id": "2042237", "revid": "767487", "url": "https://it.wikipedia.org/wiki?curid=2042237", "title": "Beowa", "text": "Beowa, Beaw, Beo o Bedwig \u00e8 una figura del paganesimo anglosassone associata all'orzo e all'agricoltura in generale. Sono state fatte associazioni tra Beowa ed il pi\u00f9 conosciuto Beowulf.\nEtimologia.\n\"Beow\" \u00e8 il termine anglosassone usato per indicare l'orzo. Tra gli altri, il termine Beowa discende da Sceaf, l'antica parola sassone per fascio. \u00c8 un termine parallelo all'antico norreno usato per \"grano\", \"Bygg\". Sono stati fatti anche dei paralleli tra la figura di Beowa e quella di Byggvir.\nBeowa e Beowulf.\nEsiste consenso tra gli studiosi sul fatto che esista una correlazione anche tra Beowa ed il leggendario Beowulf. Dato che entrambi i personaggi hanno le stesse caratteristiche, \u00e8 stato suggerito che:"}
{"id": "2042238", "revid": "287204", "url": "https://it.wikipedia.org/wiki?curid=2042238", "title": "NBA Finals 1970", "text": ""}
{"id": "2042242", "revid": "92723", "url": "https://it.wikipedia.org/wiki?curid=2042242", "title": "Diocesi di Castro", "text": "La diocesi di Castro (in latino: \"Dioecesis Castrensis in Tuscia\") \u00e8 una sede soppressa e sede titolare della Chiesa cattolica.\nStoria.\nIncerta e discussa \u00e8 l'origine della diocesi di Castro. Secondo Ferdinando Ughelli la diocesi sarebbe sorta per il trasferimento della sede vescovile dalla distrutta citt\u00e0 di Vulci; altri autori invece, tra cui Duchesne, Silvestrelli e Lanzoni, ritengono che Castro divenne diocesi dopo la distruzione ad opera dei Longobardi di Bisenzio sul lago di Bolsena.\nDuchesne crede di individuare l'esistenza della diocesi di Bisenzio gi\u00e0 nei \"Dialoghi\" di Gregorio Magno, dove si parla di \"Quadragesius, Buxentinae ecclesiae subdiaconus\", termine da interpretare come \"Bisentinae\" (Bisenzio) e non \"Volcentinae\" (Vulci), come sostiene Ughelli. All'arrivo dei Longobardi, gli abitanti si trasferirono in una localit\u00e0 chiamata \"Castrum Valentini\", cui apparterrebbe il vescovo Custodito, che con il titolo di \"episcopus ecclesiae Castrovalentanae\" prese parte al concilio romano indetto da papa Agatone nel 680. Nel 743 apparirebbe l'antico titolo con Anderamo (o Auderamo), \"Bisuntianus episcopus\", che prese parte ad un concilio romano celebrato da papa Zaccaria. Con il vescovo Lanfrido, presente ad un altro sinodo romano nel 769, appare il titolo di \"episcopus Castri\", che rimarr\u00e0 fino al XVII secolo.\nLa primitiva cattedrale della diocesi era la chiesa di San Pancrazio, come si evincerebbe dalla bolla di papa Leone IX indirizzata nel 1053 al vescovo Ottone, sede poi trasferita nella chiesa di Santa Maria dentro le mura della citt\u00e0, fino alla costruzione nel XIII secolo della nuova cattedrale di San Savino, consacrata il 29 aprile 1286 dal vescovo Bernardo II.\nIl capitolo della cattedrale era composto da una dignit\u00e0, l'arcidiacono, e da un gruppo di canonici, che passarono da cinque nel 1564, a sei nel 1597 e infine a sette nel 1619. Secondo quanto stabilito dal sinodo indetto dal vescovo Celso Paci nel 1582, all'arcidiacono spettava la cura delle anime nella cattedrale e nella collegiata dei Santi Giovanni e Andrea di Canino; il capitolo inoltre aveva l'obbligo dell'abitazione in comune e di \u00abandare \"con abito et tonsura conveniente allo stato loro\"\u00bb. \u00abIl Capitolo si riuniva periodicamente in sagrestia, secondo consuetudine, \"al suono della campanella\" per deliberare circa le questioni riguardanti le necessit\u00e0 della cattedrale, le cerimonie sacre, i riti e soprattutto l'elezione o la conferma degli ufficiali.\u00bb\nDagli archivi della curia vescovile di Castro, conservati ad Acquapendente, si evince che in diocesi erano attive tre confraternite: la confraternita di San Giovanni Evangelista, istituita prima del 1528, che aveva sede nella chiesa di San Giovanni, nei pressi della cattedrale, e che aveva anche l'amministrazione dell'adiacente ospedale per i poveri e i pellegrini; la confraternita della Misericordia, fondata nel 1543 con sede nella chiesa di San Pancrazio, a cui era stata unita la confraternita del Nome di Dio; e la confraternita del Santissimo Sacramento, con sede nella cattedrale.\nNel 1542 papa Paolo III un\u00ec l'abbazia del Santo Sepolcro di Acquapendente alla mensa vescovile di Castro; da questo momento i vescovi di Castro saranno abati commendatari del Santo Sepolcro. Secondo Nanni, quest'unione \u00e8 il motivo che agevol\u00f2 il trasferimento della sede ad Acquapendente al momento della soppressione della diocesi di Castro.\nLa fine della diocesi \u00e8 determinata dal contesto storico in cui la citt\u00e0 venne a trovarsi a partire dal XVI secolo, quando il ducato di Castro fu conteso tra il papato e la casa Farnese. Castro venne prima saccheggiata da Odoardo I Farnese nel 1641, e poi definitivamente distrutta dalle truppe di papa Innocenzo X nel 1649. Decisivo fu l'episodio dell'assassinio del vescovo Cristoforo Giarda, nominato dallo stesso papa senza informare Ranuccio II Farnese, subentrato ad Odoardo; il responsabile dell'omicidio fu, per Innocenzo X, proprio Ranuccio, e questo port\u00f2 alla guerra che sanc\u00ec la totale distruzione della citt\u00e0.\nIl 13 settembre 1649 con la bolla \"In supremo militantis\" di papa Innocenzo X la sede vescovile fu trasferita ad Acquapendente, citt\u00e0 contestualmente scorporata dalla diocesi di Orvieto.\nDal 1968 Castro \u00e8 annoverata tra le sedi vescovili titolari della Chiesa cattolica; dal 28 dicembre 2005 il vescovo titolare \u00e8 Patrick Kieran Lynch, SS.CC., gi\u00e0 vescovo ausiliare di Southwark."}
{"id": "2042244", "revid": "56588", "url": "https://it.wikipedia.org/wiki?curid=2042244", "title": "Arcivescovo coadiutore", "text": ""}
{"id": "2042246", "revid": "1543377", "url": "https://it.wikipedia.org/wiki?curid=2042246", "title": "Suriname ai Giochi della XXIX Olimpiade", "text": "Il Suriname ha partecipato alle Giochi della XXIX Olimpiade di Pechino, svoltisi dall'8 al 24 agosto 2008, con una delegazione di 4 atleti."}
{"id": "2042247", "revid": "3115", "url": "https://it.wikipedia.org/wiki?curid=2042247", "title": "Giulio Renard", "text": ""}
{"id": "2042256", "revid": "113704972", "url": "https://it.wikipedia.org/wiki?curid=2042256", "title": "Municipalit\u00e0 distrettuale di Bojanala Platinum", "text": "La municipalit\u00e0 distrettuale di Bojanala Platinum (in inglese \"Bojanala Platinum District Municipality\") \u00e8 un distretto della provincia del Nordovest e il suo codice di distretto \u00e8 DC37. La sede amministrativa e legislativa \u00e8 la citt\u00e0 di Rustenburg e il suo territorio si estende su una superficie di .\nLa parola Bojanala vuole dire \u201cil turismo\u201d in lingua Setswana. L'economia del distretto \u00e8 rappresentata prevalentemente dalle miniere di platino, da cui il termine \"Platinum\".\nGeografia fisica.\nConfini.\nLa municipalit\u00e0 distrettuale di Bojanala Platinum confina a nord con quella di Waterberg (Limpopo), a est con quella di Tshwane (Gauteng), a sudest con quella di West Rand (Gauteng), a sud con quella di Dr Kenneth Kaunda e a est con quella di Ngaka Modiri Molema.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "2042258", "revid": "320578", "url": "https://it.wikipedia.org/wiki?curid=2042258", "title": "Aleksei Smertin", "text": ""}
{"id": "2042261", "revid": "1566286", "url": "https://it.wikipedia.org/wiki?curid=2042261", "title": "Laurent Terzieff", "text": "Biografia.\nSulle scene dal 1953, si impose nel teatro d'avanguardia con opere quali \"T\u00eate d'or\" di Paul Claudel (1959), e nel 1961 form\u00f2 una compagnia teatrale propria, esordendo anche come regista con \"Il pensiero\" di Leonid Nikolaevi\u010d Andreev. Sul palcoscenico fece conoscere molti autori e drammaturghi, interpretando, tra gli altri, \"La danza del sergente Musgrave\" (1963) di John Arden, \"Tango\" di Mro\u017cek, \"Luv\" di Murray Schisgal.\nLanciato sullo schermo dal regista Marcel Carn\u00e9 in un personaggio inquietante di \"Peccatori in blue-jeans\" (1958), lavor\u00f2 in seguito per diversi registi italiani, recitando in \"La notte brava\" (1959) di Mauro Bolognini e \"Kap\u00f2\" (1959) di Gillo Pontecorvo, come anche \"Vanina Vanini\" (1961) di Roberto Rossellini, \"Ostia\" (1970) di Sergio Citti e \"Il deserto dei tartari\" (1976) di Valerio Zurlini.\nCon il suo volto dai lineamenti scavati e dallo sguardo intenso, diede il meglio di s\u00e9 con l'interpretazione dell'obiettore di coscienza Jean-Fran\u00e7ois Cordier in \"Non uccidere\" (1961) di Claude Autant-Lara. In seguito lavor\u00f2 con altri grandi registi, come Luis Bu\u00f1uel in \"La via lattea\" (1969), in cui interpret\u00f2 il giovane pellegrino. Successivamente ha diradato le prestazioni cinematografiche consacrandosi al teatro. \nNel 2001 ha interpretato \"Territori d'ombra\" di Paolo Modugno e nel 2005 \"Due per un delitto\" di Pascal Thomas."}
{"id": "2042262", "revid": "300067", "url": "https://it.wikipedia.org/wiki?curid=2042262", "title": "NBA Playoffs 1971", "text": "Gli NBA Playoffs 1971 si conclusero con la vittoria dei Milwaukee Bucks (campioni della Western conference) che sconfissero i campioni della Eastern Conference, i Baltimore Bullets.\nEastern Conference.\nSemifinali.\n(1) New York Knicks - (4) Atlanta Hawks.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Baltimore Bullets - (3) Philadelphia 76ers.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) New York Knicks - (2) Baltimore Bullets.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\nWestern Conference.\nSemifinali.\n(1) Milwaukee Bucks - (4) San Francisco Warriors.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Los Angeles Lakers - (3) Chicago Bulls.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Milwaukee Bucks - (2) Los Angeles Lakers.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1971.\nMilwaukee Bucks - Baltimore Bullets.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 23 agosto 2021\"."}
{"id": "2042263", "revid": "767487", "url": "https://it.wikipedia.org/wiki?curid=2042263", "title": "One Piece - Trappola mortale", "text": " \u00e8 un film del 2003 diretto da K\u014dnosuke Uda. \u00c8 il quarto film anime basato sulla serie manga sh\u014dnen \"One Piece\" di Eiichir\u014d Oda, e il primo realizzato in forma di lungometraggio e distribuito indipendentemente dall'evento Toei Anime Fair. Usc\u00ec in Giappone il 1\u00ba marzo 2003.\nTrama.\nIn una misteriosa locanda la ciurma di Cappello di Paglia, a corto di soldi, nota lo strano comportamento del barista che fa entrare alcuni clienti grazie ad una sorta di parola d'ordine. Riescono ad entrare anche loro e si ritrovano con migliaia di pirati che stanno organizzando una gara segreta il cui obiettivo \u00e8 raggiungere per primi la misteriosa isola Partia, segnata sull'Eternal Pose consegnato dall'allibratore ai concorrenti. La ciurma decide di partecipare nonostante la presenza nella gara del favorito, il temuto generale Gaspardi, un ex affiliato della Marina ora pirata con una taglia da 95 milioni di berry. Durante una rissa Gaspardi nota l'abilit\u00e0 di Rufy e di un misterioso cacciatore di taglie di nome Shraiya Bascudo, cos\u00ec offre loro di entrare nella sua ciurma, ma solo Shraiya accetta.\nInizia la gara, ma Zoro scopre un clandestino a bordo: si tratta di Tasso, un giovane mozzo della nave a vapore di Gaspardi che, per salvare il nonno malato, ha accettato l'ordine del generale di uccidere un pirata qualsiasi. Allora Rufy promette al ragazzino di salvare suo nonno che si trova ancora a guardia della caldaia sulla nave di Gaspardi. Dopo una serie di scontri e peripezie i protagonisti arrivano sani e salvi alla meta indicata dall'Eternal Pose e scoprono che, in realt\u00e0, si tratta della temuta fortezza Navarone, presieduta dalla Marina. Riescono a sfuggire alla trappola e, cos\u00ec, scoprono che \u00e8 stato Gaspardi a tradire tutti i pirati diffondendo falsi Eternal Pose in combutta con l'allibratore. Allora Rufy decide di andare a caccia del traditore e di salvare, cos\u00ec, il nonno del ragazzino.\nIntanto, sulla nave di Gaspardi, Shraiya ha intenzione di sabotare la caldaia, ma il nonno di Tasso glielo impedisce e i due fanno amicizia. Shraiya vuole vendicarsi di Gaspardi perch\u00e9 l'ex-marine ha raso al suolo la sua citt\u00e0 e ha ucciso i suoi genitori e la sua sorellina. Gaspardi ha sentito il colloquio, cos\u00ec Shraiya inizia a lottare contro il suo vice Needles e lo sconfigge. Poi cerca di uccidere anche il generale, ma scopre che \u00e8 fatto di gelatina perch\u00e9 ha mangiato il frutto del diavolo Ame Ame; ancora ferito per lo scontro precedente, viene salvato da morte certa da Rufy e i suoi compagni. Rufy sostituisce cos\u00ec Shraiya nello scontro con Gaspardi, ma, inizialmente, sembra avere la peggio finch\u00e9 Sanji ha l'intuizione di dargli della farina. La farina, infatti, attenua il potere della gelatina e Gaspardi viene lanciato nel cielo. A bordo della Going Merry si ricongiungono Shraiya e il ragazzino, che si scopre in realt\u00e0 essere la sua sorella scomparsa, Adele. Con tutti i loro concorrenti fuori gioco, Rufy e i suoi amici stanno per arrivare all'obiettivo della corsa, quando appare una flotta di navi della Marina che li costringe ad abbandonare il loro premio in denaro.\nDistribuzione.\nEdizione italiana.\nL'edizione italiana del film fu trasmessa su Italia 1 divisa in cinque parti; la prima and\u00f2 in onda il 20 dicembre 2005 ma non ebbe seguito. Tutte e cinque le parti furono infine trasmesse dal 17 febbraio al 3 marzo 2009. Il doppiaggio fu eseguito dalla Merak Film e diretto da Marcello Cortese e Sergio Roman\u00f2 su dialoghi di Francesca Ioele e dello stesso Cortese. Bench\u00e9 l'adattamento sia edulcorato e sostanzialmente coerente con quello della serie televisiva, la valuta utilizzata dai personaggi viene chiamata berry anzich\u00e9 danari (salvo in un'unica occasione). Si tratta dell'unico film della serie edito da Mediaset a presentare questa particolarit\u00e0, riscontrabile anche nell'adattamento di alcuni episodi della serie TV.\nEdizioni home video.\nIn Giappone il film \u00e8 uscito in DVD il 21 luglio 2003 e in Blu-ray Disc l'11 dicembre 2009. In Italia \u00e8 uscito in DVD e BD il 15 dicembre 2017 nel cofanetto \"One Piece Film Collection\", distribuito da Koch Media.\nAccoglienza.\nIl film debutt\u00f2 al secondo posto del botteghino giapponese nel weekend d'apertura e incass\u00f2 in totale due miliardi di yen.\nAltri media.\nIl film fu adattato in un \"anime comic\" pubblicato in Giappone da Sh\u016beisha in due volumi il 3 ottobre 2003."}
{"id": "2042265", "revid": "237256", "url": "https://it.wikipedia.org/wiki?curid=2042265", "title": "Chevakinskij", "text": ""}
{"id": "2042266", "revid": "287204", "url": "https://it.wikipedia.org/wiki?curid=2042266", "title": "Savva Ivanovi\u010d \u010cevakinskij", "text": "Nel 1745 fu nominato architetto del complesso Carskoe Selo e segu\u00ec la maggior parte delle opere a San Pietroburgo, ad eccezione di quelle di Bartolomeo Rastrelli.\nFu esponente del Rococ\u00f2 durante la stagione del Barocco elisabettiano; la sua opera superstite pi\u00f9 significativa \u00e8 la Cattedrale di San Nicola del Mare a San Pietroburgo, definita la pi\u00f9 bella chiesa tardobarocca dell'Impero russo."}
{"id": "2042270", "revid": "1543377", "url": "https://it.wikipedia.org/wiki?curid=2042270", "title": "Brittia", "text": "Brittia (greco: \u0392\u03c1\u03b9\u03c4\u03c4\u03af\u03b1), secondo Procopio (\"De bello Gotico\", 4.20, scritto nel 540), fu un'isola mitologica nella cultura degli abitanti dei Paesi Bassi durante il dominio franco (all'incirca la costa atlantica dell'Austrasia). Corrispondeva sia ad un'isola reale usata per la sepoltura, che alla mitologica isola dei beati, dove finivano le anime dei morti.\nDescrizione.\nLa Brittia di Procopio si trova a non pi\u00f9 di 200 stadia (15 chilometri) dalla terraferma, tra la Britannia (la Bretagna del tempo includeva l'odierna Normandia, le Fiandre e parte della Frisia, fino alle foci della Schelda e del Reno) e Thule (Scandinavia), proprio di fronte alla foce del Reno. Tre popoli la abitavano: Angli, Frisoni e Britanni. Quindi Brittia corrisponderebbe alla Gran Bretagna.\nProcopio ci racconta che:\nVi sono stati tentativi di identificare il luogo esatto da cui queste navi salpavano dalle coste galliche; Villemarqu\u00e9 sugger\u00ec un luogo nei pressi di Raz, Armorica, in cui ancora si trova il toponimo \"baie des \u00e2mes\" / \"bo\u00e9 ann anavo\" \"baia delle anime\".\nGrimm dice che sul fiume Tr\u00e9guier, in Bretagna, \u00e8 ancora in uso la tradizione di trasportare i morti in chiesa utilizzando barche, su un piccolo braccio di mare chiamato \"passage de l'enfer\", invece di seguire una pi\u00f9 breve strada via terra.\nI concetti di Procopio sono stati riaffermati da Tzetzes (\"to Lycoph\", 1204) nel XII secolo; ma molto prima, all'inizio del V secolo, Claudiano aveva sentito parlare di quelle coste galliche come di un luogo di incontro di fantasmi.\nNon lontano da questa regione si trovano la Britannia, terra dei Senoni, ed il Reno. Grimm paragona questa storia ai carri volanti dei Bretoni, ed alle tradizioni bardiche secondo le quali le anime, per raggiungere l'aldil\u00e0, devono navigare sul lago del terrore e delle ossa dei morti, lungo la valle della morte, fino a raggiungere il mare dove le coste si affacciano sull'abissale bocca degli inferi."}
{"id": "2042271", "revid": "767487", "url": "https://it.wikipedia.org/wiki?curid=2042271", "title": "Marco Ratti", "text": "Biografia.\nAncora bambino si trasferisce con la famiglia dalla Puglia a Milano; inizia ad interessarsi di musica ed a suonare il contrabbasso, insieme ai fratelli Franco, chitarrista, e Giancarlo, batterista, con cui forma un trio che si ispira a Django Reinhardt.\nI tre conoscono un altro giovane immigrato come loro, che sta iniziando la carriera di cantante di rock and roll, Adriano Celentano, e formano nel 1956 insieme ad Ico Cerutti, chitarrista, il suo gruppo di accompagnamento, i Rock Boys; l'anno successivo si aggiunge anche un tastierista proveniente dai Rocky Mountains (il gruppo che accompagna Tony Dallara), Enzo Jannacci.\nSuona anche con altri, non dimenticati, pionieri del rock italiano apparendo nel contesto Rhythm and blues di Ghigo Agosti, al tempo leader di un poliedrico gruppo denominato \"gli arrabbiati\"; del gruppo faceva parte \nanche il sassofonista Eraldo Volont\u00e8, che fu partecipe con Agosti e Ratti di fortunate avventure discografiche. \nCon i Rock Boys Marco Ratti si esibisce nei principali locali milanesi (come il \"Santa Tecla\", l\"'Arethusa\" o \"L'ancora\"), e partecipa al \"Primo festival del rock'n'roll\" organizzato dal ballerino Bruno Dossena il 18 maggio del 1957 al Palazzo del Ghiaccio di via Piranesi; in seguito a questa esibizione Celentano ottiene un contratto discografico con la Music di Walter Guertler.\nPartecipando ad alcune registrazioni del Molleggiato ha modo di conoscere il jazzista Eraldo Volont\u00e8, con cui inizia a collaborare.\nParallelamente all'attivit\u00e0 di musicista rock'n'roll, Ratti continua con i fratelli a suonare jazz, formando un quintetto, i 5 Bix.\nNegli anni '60 continua l'attivit\u00e0 come jazzista, lasciando in secondo piano la musica leggera, pur continuando di tanto in tanto con qualche sporadica collaborazione, come quella con Giovanna Marini, con cui suoner\u00e0 in alcuni dischi come \"La linea rossa\" nel 1967, o con Bruno Lauzi e Paolo Conte, con i quali nel 1985 incide il disco \"Back to jazz\", ma anche con artisti di rock progressivo come Claudio Rocchi o Antonius Rex.\nPartecipa ad incisioni e tour con i principali jazzisti italiani, tra cui Bruno De Filippi (nel cui complesso ritrova Enzo Jannacci ed Ico Cerutti), Enrico Intra, Franco Cerri, Lino Patruno (nell'orchestra Milan College Jazz Society), Sante Palumbo e, negli anni '70, Maurizio Lama e Paolo Tomelleri (con cui forma un gruppo insieme a Stefano Bagnoli e Carlo Uboldi.\nHa suonato per molti anni con il gruppo spiritual Mnogaja Leta Quartet.\nMolte anche le sue collaborazioni all'estero, con Eddie Miller, Joe Venuti, Lou Stein, Ralph Sutton, Jimmy Mc Partland e molti altri musicisti.\nAd ottobre del 1978 diventa insegnante di contrabbasso alla \"Scuola Nuova Milano Musica\", continuando l'attivit\u00e0 di musicista nuovamente con Patruno nel gruppo \"His Bix Sound\".\nNel 2003 rimane coinvolto in un grave incidente stradale, che ferma la sua attivit\u00e0 per pi\u00f9 di un anno.\nScompare nel 2007 per un male incurabile, lasciando la moglie e una figlia, Raffaella con il piccolo Francesco di due anni e due bimbe in arrivo, Emma e Ginevra.\nNel 2008 la BMG pubblica l'album, \"Paolo Conte plays jazz\", che racchiude alcune incisioni effettuate da Paolo Conte in vari periodi di brani jazz, ed in alcuni \u00e8 presente al contrabbasso Marco Ratti."}
{"id": "2042272", "revid": "184755", "url": "https://it.wikipedia.org/wiki?curid=2042272", "title": "Stefano Bicini", "text": "Biografia.\nStudia all'Accademia di Belle Arti di Perugia e nel 1980 si trasferisce a New York. Il suo lavoro viene apprezzato da Henry Geldzahler, assessore alla cultura del sindaco Koch, scopritore di Jean-Michel Basquiat e amico di David Hockney, che in pi\u00f9 occasioni lo invita ad esporre. \nSue mostre vengono allestite in spazi d'arte di grande qualit\u00e0, riscuotendo ampio consenso di critica e pubblico. Durante la sua lunga permanenza negli Stati Uniti, Bicini incontra e instaura rapporti di amicizia con musicisti, attori, artisti come Joseph Kosuth, Louise Nevelson, Jasper Johns che mostrano grande interesse per il suo lavoro.\nDopo un periodo di quasi 20 anni trascorso negli Stati Uniti, rientra in Europa, dividendosi tra il capoluogo umbro e le citt\u00e0 di Bologna, Pescara, Amsterdam e, in ultimo, Vienna.\nSuo \u00e8 il manifesto di Umbria Jazz Winter del 1997.\nA Vienna la sua ultima personale dal titolo \u201cThe thin red line\u201d si \u00e8 svolta a partire dal mese di luglio 2003 alla Hofburg OSCE Segmentgalerie, cui ha fatto seguito un'altra importante personale presso l'Istituto Italiano di Cultura. Per omaggio all'artista, scomparso all'improvviso il 28 ottobre 2003, l'Istituto Italiano di Cultura di Vienna ha prolungato la mostra fino al giugno 2004.\nEredit\u00e0.\nNel primo anniversario della sua scomparsa si \u00e8 costituita l\u2019\"Associazione Culturale Stefano Bicini\", promossa da collezionisti, critici, storici dell'arte, letterati, estimatori e amici. Nel 2005, a Perugia, per l'anniversario della sua nascita (16 marzo) gli vengono dedicate varie manifestazioni. \nViene allestita una grande mostra presso il Centro per l'Arte Contemporanea Trebisonda, e presentato presso il Palazzo della Provincia di Perugia il libro d'artista \u201cKite\" portfolio di nove opere grafiche accompagnate dalle poesie dell'amica Anna Maria Farabbi, edito dallo Studio Calcografico Urbino di Pescara.\nA novembre dello stesso anno si organizza un'altra manifestazione a Orvieto all'interno di \u201cVenti Ascensionali\u201c, con una mostra presso la galleria Zerotre e una performance multimediale in forma di concerto. Di questa manifestazione \u00e8 stato realizzato un dvd.\nNel 2006 Anna Maria Farabbi scrive le poesie per \u201cSegni\u201d, cartella di sei incisioni realizzate dall'artista prima della sua scomparsa, edita postuma dallo Studio Calcografico Urbino di Pescara.\nNell'agosto 2007 una sua opera viene esposta a Spello nel Complesso di Villa Fidelia all'interno dell'evento \u201cTerra dei Maestri\u201d. Sempre nel 2007 viene realizzata con un suo disegno la copertina de \u201cLa Magnifica Bestia\u201d, raccolta di poesie di Anna Maria Farabbi, edita bilingue in italiano e tedesco dalla TravenBooks e Alphabeta.\nNel dicembre 2007 esce la pubblicazione \u201cSegni\u201d in formato editoriale, che riporta le incisioni della cartella omonima dell'artista e le poesie di Anna Maria Farabbi, nella collana \u201cSegni e Segni\u201d dello Studio Calcografico Urbino di Pescara, a cura di Marina Giordani.\nTra i critici che si sono occupati del suo lavoro Horst Brandenburg, Marinella Caputo, Bruno Cor\u00e0, Emidio De Albentiis, Robert W. Duffy, Henry Geldzahler, Walter Guadagnini, Enrico Mascelloni, Maria Sensi, Julia Szabo, Caterina Zappia.\nSue opere sono presenti in collezioni pubbliche e private, tra cui il Museo Carandente, Palazzo Collicola - Arti visive di Spoleto, il Centro per l'Arte Contemporanea \u201cRocca\u201d di Umbertide, il Centro per l'arte contemporanea Luigi Pecci di Prato, l'Istituto Italiano di Cultura a Vienna, la sede centrale APTR Regione Abruzzo di Pescara, Liceo Scientifico Statale \u201cG. Marconi\u201d di Pesaro, Collezione Villa Panza a Varese.\nNel 2012 l'Associazione Culturale Stefano Bicini ha promosso la pubblicazione \u201cStefano Bicini 1957 \u2013 2003\u201d, intesa quale contributo al catalogo sistematico dell'artista."}
{"id": "2042273", "revid": "1442080", "url": "https://it.wikipedia.org/wiki?curid=2042273", "title": "NBA Playoffs 1972", "text": "Gli NBA Playoffs 1972 si conclusero con la vittoria dei Los Angeles Lakers (campioni della Western conference) che sconfissero i campioni della Eastern Conference, i New York Knicks.\nEastern Conference.\nSemifinali.\n(1) Boston Celtics - (4) Atlanta Hawks.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n(2) Baltimore Bullets - (3) New York Knicks.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (3) New York Knicks.\nRISULTATO FINALE: 1-4\nPRECEDENTI IN REGULAR SEASON\nPRECEDENTI NEI PLAYOFF\nWestern Conference.\nSemifinali.\n(1) Los Angeles Lakers - (4) Chicago Bulls.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n(2) Milwaukee Bucks - (3) Golden State Warriors.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Los Angeles Lakers - (2) Milwaukee Bucks.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1972.\nLos Angeles Lakers - New York Knicks.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 23 agosto 2021\"."}
{"id": "2042282", "revid": "1442080", "url": "https://it.wikipedia.org/wiki?curid=2042282", "title": "NBA Playoffs 1973", "text": "Gli NBA Playoffs 1973 si conclusero con la vittoria dei New York Knicks (campioni della Eastern Conference) che sconfissero i campioni della Western conference, i Los Angeles Lakers.\nEastern Conference.\nSemifinali.\n(1) Boston Celtics - (4) Atlanta Hawks.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n(2) New York Knicks - (3) Baltimore Bullets.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (2) New York Knicks.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\nWestern Conference.\nSemifinali.\n(1) Milwaukee Bucks - (4) Golden State Warriors.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n(2) Los Angeles Lakers - (3) Chicago Bulls.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(2) Los Angeles Lakers - (4) Golden State Warriors.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1973.\nLos Angeles Lakers - New York Knicks.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 31 agosto 2021\"."}
{"id": "2042283", "revid": "367445", "url": "https://it.wikipedia.org/wiki?curid=2042283", "title": "Number 1 (O-Zone)", "text": "Number 1 \u00e8 il secondo album del gruppo dance moldavo O-Zone. Il titolo fa riferimento ad una discoteca in cui \u00e8 stato eseguito."}
{"id": "2042284", "revid": "125680364", "url": "https://it.wikipedia.org/wiki?curid=2042284", "title": "Tecl\u00e8 Ghiorgh\u00ecs II", "text": ""}
{"id": "2042285", "revid": "1442080", "url": "https://it.wikipedia.org/wiki?curid=2042285", "title": "NBA Playoffs 1974", "text": "Gli NBA Playoffs 1974 si conclusero con la vittoria dei Boston Celtics (campioni della Eastern Conference) che sconfissero i campioni della Western conference, i Milwaukee Bucks.\nEastern Conference.\nSemifinali.\n(1) Boston Celtics - (4) Buffalo Braves.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) New York Knicks - (3) Capital Bullets.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (2) New York Knicks.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nWestern Conference.\nSemifinali.\n(1) Milwaukee Bucks - (4) Los Angeles Lakers.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n(2) Chicago Bulls - (3) Detroit Pistons.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Milwaukee Bucks - (2) Chicago Bulls.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1974.\nMilwaukee Bucks - Boston Celtics.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 2 settembre 2021\"."}
{"id": "2042291", "revid": "810736", "url": "https://it.wikipedia.org/wiki?curid=2042291", "title": "Fuochi d'artificio (antologia)", "text": "Fuochi d'artificio \u00e8 un'antologia di racconti di Angela Carter. Fu pubblicato per la prima volta nel Regno Unito nel 1974 da Quartet Books Ltd. Molti dei racconti contenuti in questa raccolta si basano sull'esperienza della Carter in Giappone, dove visse dal 1969 al 1971. Questa fase della sua vita \u00e8 considerata un punto di svolta per quanto riguarda la sua scrittura, perch\u00e9 segn\u00f2 il momento cruciale in cui il femminismo divenne tema centrale delle sue opere. Come ella stessa dichiara in \"\", \"In Giappone ho imparato cosa significa essere donna e mi sono radicalizzata\". Nel 1988 la raccolta fu pubblicata anche in Canada con il titolo di \"Artificial Fire\", in cui compariva sia \"Fuochi d'artificio\" sia il romanzo \"Love\" del 1971. \nContiene \"Un souvenir dal Giappone\", \"La bella figlia del boia\", \"Gli amori di Lady Porpora\", \"Il sorriso dell'inverno\", \"Penetrando nel cuore della foresta\", \"Carne e lo specchio\", \"Padrone\", \"Riflessioni\" e \"Elegia per una freelance\".\nI contenuti dell'antologia sono stati ristampati anche in \"Burning Your Boats\", che ripropone tutti i racconti della Carter.\nTrame.\nUn souvenir dal Giappone.\nUna donna inglese che vive in Giappone racconta i dettagli della storia con un uomo giapponese pi\u00f9 giovane di lei. Mentre cerca di comprendere la fragile bellezza del loro rapporto, la donna prende in esame il ruolo sociale della donna, descrivendo il Giappone come un \"paese dell'uomo\". Questo racconto \u00e8, presumibilmente, semi-autobiografico.\nLa bella figlia del boia.\nIn un piccolo paese del Giappone l'incesto \u00e8 un crimine talmente diffuso che l'intera comunit\u00e0 viene rifuggita dagli altri villaggi. Per questo reato \u00e8 prevista la pena di morte, ma c'\u00e8 qualcuno che pu\u00f2 commetterlo senza subirne le conseguenze: il boia, che uccide il figlio per aver violentato la figlia, ma che commette egli stesso il medesimo crimine.\nGli amori di Lady Porpora.\nUn professore asiatico viaggia verso ovest attraverso l'Europa mettendo in scena uno spettacolo di marionette: la tragica storia di Lady Porpora, orfana, assassina dei propri genitori adottivi, prostituta. Con il passare degli anni, l'uomo \u00e8 diventato via via pi\u00f9 fragile, ma il movimento delle marionette si \u00e8 fatto pi\u00f9 fluido. Alla fine la signora diventa reale, nutrendosi del sangue del professore e bruciandone il corpo, che abbandona per cercare un bordello, visto che pu\u00f2 essere solo come egli la fece.\nIl sorriso dell'inverno.\nUna donna inglese trascorre un inverno su di una costa rurale del Giappone. Desiderando rimanere da sola, raggiunge la spiaggia, dove utilizza i vari elementi che la circondano per rappresentare la loro indifferenza alla propria persona.\nPenetrando nel cuore della foresta.\nFratello e sorella vivono in un paradisiaco Eden, un luogo definito dalla loro infantile innocenza. Durante la loro crescita, la misteriosa foresta che li circonda li attrae sempre di pi\u00f9, finch\u00e9, esplorandone le profondit\u00e0, non trovano un albero carico di frutti belli e maturi. Allorch\u00e9 ne mangiano, si accorgono che le curve dei loro corpi sono cambiate.\nCarne e lo specchio.\nDi ritorno a Tokyo, una donna cerca invano il suo amante, che non si \u00e8 recato all'appuntamento con lei. Trovando un altro uomo, ella cerca di ricreare l'intimit\u00e0 perduta nello specchio sul letto di una camera d'albergo.\nPadrone.\nUn grande cacciatore bianco va nelle Americhe per cacciare i giaguari. Prende una schiava, che chiama \"Venerd\u00ec\", e la violenta. Questa, avvertendo una connessione sovrannaturale con il giaguaro che egli uccide, alla fine spara e uccide il suo \"padrone\". \nRiflessioni.\nUn ragazzo vive un'avventura da \"Alice nel Paese delle Meraviglie\" in un bizzarro mondo alla rovescia. Incontra una vecchia signora che in realt\u00e0 \u00e8 un'ermafrodita e viene violentato da una ragazza nella foresta prima della fuga finale.\nElegia per una freelance.\nUna rivoluzionaria senza nome descrive la sua vita e quella della sua banda. Mentre si preparano a commettere un atto di terrorismo politico, la donna racconta le loro interazioni con i loro idiosincratici vicini."}
{"id": "2042292", "revid": "220835", "url": "https://it.wikipedia.org/wiki?curid=2042292", "title": "Repubblica Montanara del Caucaso Settentrionale", "text": ""}
{"id": "2042296", "revid": "1442080", "url": "https://it.wikipedia.org/wiki?curid=2042296", "title": "NBA Playoffs 1975", "text": "Gli NBA Playoffs 1975 si conclusero con la vittoria dei Golden State Warriors (campioni della Western conference) che sconfissero i campioni della Eastern Conference, i Washington Bullets. Da questa edizione, la partecipazione venne estesa a 10 squadre.\nEastern Conference.\nPrimo turno.\n(4) Houston Rockets - (5) New York Knicks.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Boston Celtics - (4) Houston Rockets.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Washington Bullets - (3) Buffalo Braves.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Boston Celtics - (2) Washington Bullets.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Conference.\nPrimo turno.\n(4) Seattle SuperSonics - (5) Detroit Pistons.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Golden State Warriors - (4) Seattle SuperSonics.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Chicago Bulls - (3) Kansas City Kings.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Golden State Warriors - (2) Chicago Bulls.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1975.\nWashington Bullets - Golden State Warriors.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 3 settembre 2021\"."}
{"id": "2042297", "revid": "640277", "url": "https://it.wikipedia.org/wiki?curid=2042297", "title": "Astrovia", "text": "Una astrovia \u00e8 una riproduzione in scala del sistema solare. Le stazioni che la compongono, una per ogni pianeta, sono posizionate con cura su un percorso di lunghezza definita ad una distanza proporzionale alla posizione che occupano nella realt\u00e0, permettendo di comprendere semplicemente camminando quali siano le distanze fra i corpi celesti.\nGli elementi usati per rappresentare i pianeti sono diversi a seconda della riproduzione."}
{"id": "2042302", "revid": "36426", "url": "https://it.wikipedia.org/wiki?curid=2042302", "title": "Giovanni Francesco Rustici", "text": ""}
{"id": "2042306", "revid": "1938562", "url": "https://it.wikipedia.org/wiki?curid=2042306", "title": "Vito Cosimo Basile", "text": "Biografia.\nNasce nel 1887 da una famiglia benestante a Polignano a Mare. Dopo aver concluso gli studi superiori a Conversano, nel 1906 si iscrive alla facolt\u00e0 di Medicina e Chirurgia all'Universit\u00e0 di Napoli e ne esce con il massimo dei voti. \nDecide quindi di intraprendere la carriera militare con il grado di ufficiale medico, prestando aiuto medico alla Regia Marina.\nNel 1921 pubblica la sua prima raccolta di poesie: \"A m\u00e8nz'\u00e0ure\", in dialetto polignanese.\nNel 1935, a causa dello scoppio della Guerra d'Etiopia per mano di Benito Mussolini, \u00e8 costretto a spostarsi sul fronte etiope per due anni. Interrompe la sua attivit\u00e0 con la marina nel il 19 marzo del 1946, ritornando alla sua citt\u00e0 natale di Polignano per svolgere la professione di medico. Muore il 3 agosto del 1958."}
{"id": "2042309", "revid": "729019", "url": "https://it.wikipedia.org/wiki?curid=2042309", "title": "Aviosuperficie Minotaurus e Medusa", "text": "LAviosuperficie Minotaurus e Medusa \u00e8 un'aviosuperficie italiana situata presso Torre del Lauro, nel comune di Caronia, sulla costa tirrenica della citt\u00e0 metropolitana di Messina a circa 3\u00a0km da Acquedolci. La pista \u00e8 di 840 metri in terra battuta, parallela alla costa, confinante con la spiaggia e a circa 60 metri dall'acqua, con un orientamento 05/23."}
{"id": "2042310", "revid": "3831", "url": "https://it.wikipedia.org/wiki?curid=2042310", "title": "Porto di Traiano", "text": ""}
{"id": "2042311", "revid": "1442080", "url": "https://it.wikipedia.org/wiki?curid=2042311", "title": "NBA Playoffs 1976", "text": "Gli NBA Playoffs 1976 si conclusero con la vittoria dei Boston Celtics (campioni della Eastern Conference) che sconfissero i campioni della Western conference, i Phoenix Suns.\nEastern Conference.\nPrimo turno.\n(4) Philadelphia 76ers - (5) Buffalo Braves.\nRISULTATO FINALE: 1-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Boston Celtics - (5) Buffalo Braves.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n(2) Cleveland Cavaliers - (3) Washington Bullets.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Boston Celtics - (2) Cleveland Cavaliers.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Conference.\nPrimo turno.\n(4) Milwaukee Bucks - (5) Detroit Pistons.\nRISULTATO FINALE: 1-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Golden State Warriors - (5) Detroit Pistons.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n(2) Seattle SuperSonics - (3) Phoenix Suns.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Golden State Warriors - (3) Phoenix Suns.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1976.\nBoston Celtics - Phoenix Suns.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 23 agosto 2021\"."}
{"id": "2042312", "revid": "287204", "url": "https://it.wikipedia.org/wiki?curid=2042312", "title": "Honda RS 125 R", "text": "La sigla RS 125 R ha caratterizzato le motociclette da competizione della casa Honda a partire dal motomondiale 1987 e ha contraddistinto vari modelli molto diversi tra loro nell'arco di pi\u00f9 di un ventennio.\nIl contesto.\nIn previsione delle nuove regole che avrebbero vietato i propulsori bicilindrici a partire dal motomondiale 1988, Honda present\u00f2 nel 1987 il nuovo modello con motore monocilindrico a due tempi che venne portato in gara da Ezio Gianola.\nPur dovendo confrontarsi con modelli ormai rodati delle case italiane Garelli e MBA alla sua prima partecipazione ottenne con Gianola un 6\u00ba posto finale in classifica.\nGi\u00e0 dalla stagione successiva il modello, oltre che essere seguito in gara dall'emanazione ufficiale della casa Honda Racing Corporation, venne messo a disposizione di team e piloti privati e ottenne la prima vittoria in un gran premio, grazie a Gianola che si aggiudic\u00f2 la prova disputata in Germania. Nella classifica finale per\u00f2 la prima Honda presente lo fu solo al secondo posto con Gianola e la stessa cosa si ripet\u00e9 nel 1989 quando il secondo posto fu appannaggio di Hans Spaan. Honda si dovette accontentare in quest'ultimo caso di aggiudicarsi il titolo costruttori.\nPerch\u00e9 potesse aggiudicarsi il titolo mondiale piloti bisogn\u00f2 per\u00f2 attendere il motomondiale 1990 quando la RS condotta da Loris Capirossi ottenne il titolo, seguita peraltro da altre 4 Honda. L'anno seguente Capirossi biss\u00f2 il titolo, seguito dal compagno di squadra nel Team Pileri Fausto Gresini e da Ralf Waldmann, tutti sulla stessa moto.\nNel frattempo il propulsore, con cilindrata di 124 cm\u00b3 e misure di corsa e alesaggio di 54 x 54,5 mm, dagli iniziali 34 cv alla ruota dichiarati, era passato progressivamente ai 40 cv erogati a 12.500 giri. Ai piloti privati veniva messa a disposizione una versione standard della moto che poteva essere abbinata a due tipi di kit di potenziamento; il migliore dei due era solitamente riservato a quei team che godevano di un appoggio ufficiale preferenziale.\nDopo un anno, il 1992 in cui il titolo era andato ad un pilota dotato di Aprilia, il terzo alloro iridato venne nel motomondiale 1993 con Dirk Raudies che precedette altri due piloti equipaggiati dalla RS 125.\nCon continue evoluzioni il modello ottenne altri successi nel campionato mondiale, oltre che in varie altre serie di competizioni continentali e nazionali; dopo che nel 1994 Honda si aggiudic\u00f2 il titolo costruttori ma non quello piloti, nel 1995 e nel 1996 fu la volta di Haruchika Aoki di aggiudicarsi due edizioni consecutive del mondiale classe 125; nel motomondiale 1999 il titolo and\u00f2 invece ad Emilio Alzamora, nel 2003 a Daniel Pedrosa e nel 2004 ad Andrea Dovizioso.\nIn mezzo ai successi singoli dove la casa giapponese aveva sempre abbinato anche il titolo costruttori, un altro titolo riservato ai produttori venne ottenuto nel motomondiale 2000.\nL'ultimo dei 9 titoli mondiali individuali ottenuti dalla RS 125 R fu quello del motomondiale 2005 e a vincerlo fu Thomas L\u00fcthi con il Paddock Grand Prix. Dopo il trittico di vittorie consecutive inizi\u00f2 per\u00f2 il disimpegno progressivo di HRC da questa classe preferendo incentrarsi sulle gare delle cilindrate maggiori; furono per\u00f2 al via delle successive edizioni del motomondiale numerose RS gestite da team privati.\nLe ultime presenze registrate in gara dalla RS 125 R sono del motomondiale 2010 con Marcel Schr\u00f6tter, ma gi\u00e0 la Honda aveva diffuso la notizia che era stata interrotta la vendita dei ricambi per questo modello.\nLa carriera della RS 125 R si conclude pertanto con 11 titoli mondiali costruttori e 9 titoli piloti individuali."}
{"id": "2042315", "revid": "2056951", "url": "https://it.wikipedia.org/wiki?curid=2042315", "title": "Amh\u00e0 Selassi\u00e9", "text": "Fu il primo ed ultimo Re d'Etiopia, e per un brevissimo periodo detenne anche la carica di imperatore.\nBiografia.\nFiglio primogenito dell'Imperatore Hail\u00e9 Selassi\u00e9, nacque a Harar e come principe ereditario assunse alla nascita il nome di Asfauossen Tafari. Condivise le travagliate vicende del padre e l'esilio in Gran Bretagna, paese dove aveva studiato, durante l'occupazione italiana dell'Etiopia.\nRientrato in Addis Abeba con il padre, dopo la sconfitta degli italiani nel 1942, assunse a volte posizioni diverse da quelle di Hail\u00e9 Selassi\u00e9, dimostrandosi pi\u00f9 aperto alle nuove istanze, contrariamente al sostanziale conservatorismo del padre. Il 13 dicembre 1960 la Guardia Imperiale tent\u00f2 un colpo di Stato mentre Hail\u00e9 Selassi\u00e9 si trovava in visita ufficiale in Brasile e proclam\u00f2 imperatore Asfauossen, con il nome di Amha Selassi\u00e9, dichiarando decaduto il padre.\nTuttavia il colpo di Stato fall\u00ec e Hail\u00e9 Selassi\u00e9 rientr\u00f2 in patria 4 giorni dopo. Non \u00e8 mai stato chiarito quale sia stato il vero ruolo del principe ereditario. Asfauossen dichiar\u00f2 sempre di essere stato vittima e non partecipe del colpo di Stato e questa tesi fu accolta ufficialmente dall'imperatore. Tuttavia Asfauossen part\u00ec per l'Europa, dove trascorse lungo tempo.\nLa rivoluzione.\nIl 12 settembre 1974 un gruppo di militari comunisti, organizzati nel Derg, si impadron\u00ec del potere con la forza e depose Hail\u00e9 Selassi\u00e9, ma offr\u00ec il titolo di re, e non di imperatore, d'Etiopia a Asfauossen, che si trovava in Inghilterra. Il mutamento del titolo era dovuto all'intenzione di dimostrare anche nei simboli un radicale mutamento di regime.\nAsfauossen tergivers\u00f2, ma poi accett\u00f2. Tuttavia sia Hail\u00e9 Selassi\u00e9 che la famiglia imperiale vennero arrestati, e come reazione Asfauossen rilasci\u00f2 alla televisione britannica dichiarazioni fortemente contrarie al Derg e alla sua violenta dittatura. Il Derg ritir\u00f2 allora l'offerta della Corona e proclam\u00f2 decaduta la dinastia salomonica il 12 marzo 1975.\nAsfauossen rimase nel Regno Unito in esilio. Anni dopo, in circostanze non chiarite, scomparve il padre di Asfauossen, Hail\u00e9 Selassi\u00e9, che era stato imprigionato dalla dittatura del Derg; Asfauossen accett\u00f2 \"virtualmente\" la corona dai monarchici abissini in esilio, ancora usando il nome di Amha Selassi\u00e9, ma senza alcun riconoscimento ufficiale.\nAsfauossen quindi non fu mai imperatore, ma solo re; manc\u00f2 anche il riconoscimento in Etiopia, poich\u00e9 per l'investitura del titolo avveniva sempre un riconoscimento ufficiale e rituale da parte del popolo e della chiesa. Asfauossen successivamente si trasfer\u00ec per cure mediche negli Stati Uniti e ivi mor\u00ec."}
{"id": "2042316", "revid": "339392", "url": "https://it.wikipedia.org/wiki?curid=2042316", "title": "Asfaw Wossen", "text": ""}
{"id": "2042322", "revid": "287204", "url": "https://it.wikipedia.org/wiki?curid=2042322", "title": "Honda RS 250 R", "text": "La sigla RS 250 R (spesso indicata anche come NSR 250) ha caratterizzato le motociclette da competizione della casa Honda a partire dal motomondiale 1985 e ha contraddistinto vari modelli molto diversi tra loro nell'arco di pi\u00f9 di un ventennio.\nIl contesto.\nIl mondiale del 1985 vide il debutto ufficiale in gara di questa nuova motocicletta, curata dalla divisione HRC e affidata a Freddie Spencer, che segnava il ritorno della Honda nella classe 250 dopo quasi due decenni di assenza. La caratteristica principale che la differenziava dai modelli precedenti della casa nipponica era quella di essere dotata di un motore a due tempi bicilindrico in configurazione a V raffreddato a liquido. Gi\u00e0 nell'anno del debutto riusc\u00ec ad aggiudicarsi il titolo mondiale piloti e anche il secondo posto in classifica fu appannaggio della Honda, grazie ad Anton Mang.\nNello sviluppo della moto vennero utilizzate le esperienze gi\u00e0 maturate in classe 500 nei due anni precedenti, con la presentazione e lo sviluppo della NSR 500 di cui la sorella minore riprendeva l'architettura di base con cilindrata dimezzata.\nDa quel primo anno fino al motomondiale 1997 fu una continua serie di titoli costruttori conquistati, con le poche eccezioni dei mondiali 1990 e 1995; in aggiunta furono appannaggio di piloti Honda anche i titoli individuali 1987 con Mang, 1988 e 1989 con Sito Pons, 1991 e 1992 con Luca Cadalora, 1997 con Max Biaggi.\nBisogn\u00f2 attendere poi il motomondiale 2001 per vedere un'altra affermazione della RS 250, sia tra i costruttori che tra i piloti, grazie a Daijir\u014d Kat\u014d; in seguito fu il turno di Daniel Pedrosa a conquistare per due anni consecutivi il titolo, nel 2004 e 2005, entrambe le volte accompagnato dal titolo marche.\nIl termine del motomondiale 2008 vide il progressivo disimpegno della Honda dallo sviluppo ulteriore del modello, visto anche l'imminenza della sostituzione della classe 250 con la nuova Moto2; ci\u00f2 non ha per\u00f2 impedito la conquista dell'undicesimo e ultimo titolo mondiale piloti nella stagione 2009 con il pilota Hiroshi Aoyama su una RS 250 gestita dal Team Scot.\nPer quanto riguarda i titoli costruttori ottenuti da Honda con questo modello, il ciclo di vita si \u00e8 chiuso con 14 successi.\nDerivata in parte ed esteticamente simile al modello da competizione, Honda mise in produzione per circa un decennio anche un modello omologato per la circolazione stradale, la Honda NSR 250 R."}
{"id": "2042324", "revid": "1522738", "url": "https://it.wikipedia.org/wiki?curid=2042324", "title": "Micrasiatici", "text": "I Micrasiatici sono i Greci e in genere i cristiani ortodossi originari dell'Asia Minore (in greco Mikr\u00e0 As\u00eca). Tra le popolazioni non turche provenienti dalla regione le lingue parlate sono il greco moderno, il pontico (200.000 parlanti in Grecia verso il 2001 e 300.000 musulmani in Turchia negli anni '90 secondo \u00d6mer Asan) e il cappadocico (di cui sopravvivono parlanti in Grecia, come appurato nel maggio 2005), ma anche il turco (karamanli, turco scritto cio\u00e8 in caratteri greci), il lazico, il georgiano o anche l'arabo (tali lingue erano presenti in occasione del censimento del 1951).\nLe popolazioni greche nell'Asia Minore e nel Ponto vantavano di una storia plurimillenaria. La loro presenza nell'area sin dall'11 secolo a.C. e fino al XX secolo fu ininterrotta .\nLe espulsioni forzate iniziate il 1914 e la disfatta delle forze armate greche da parte di quelle guidate da Mustafa Kemal nel 1922 conclusa con la Catastrofe dell'Asia Minore, furono gli eventi storici che posero fine all'esistenza di quasi tutte le popolazioni non musulmane dell'Anatolia.\nOggi il termine, ugualmente utilizzato come aggettivo, designa pi\u00f9 particolarmente le centinaia di migliaia (1.221.849) di profughi greco-ortodossi dell'Anatolia arrivati in Grecia in seguito al Trattato di Losanna e lo scambio di popolazioni del 1923, e i loro discendenti.\nTra le popolazioni micrasiatiche ancora presenti in Turchia c'\u00e8 la comunit\u00e0 ellenica di Costantinopoli, di lingua greca e riconosciuta ufficialmente come minoranza.\nLa musica \"rebetiko\" \u00e8 nata nei caff\u00e8 frequentati da questi Micrasiatici, alla fine del XIX secolo dapprima e, soprattutto, negli anni venti del XX secolo."}
{"id": "2042325", "revid": "188323", "url": "https://it.wikipedia.org/wiki?curid=2042325", "title": "Aprilia RSW 125", "text": ""}
{"id": "2042326", "revid": "1442080", "url": "https://it.wikipedia.org/wiki?curid=2042326", "title": "NBA Playoffs 1977", "text": "Gli NBA Playoffs 1977 si conclusero con la vittoria dei Portland Trail Blazers (campioni della Western conference) che sconfissero i campioni della Eastern Conference, i Philadelphia 76ers. Da questa edizione, la partecipazione venne estesa a 12 squadre.\nEastern Conference.\nPrimo turno.\n(3) Washington Bullets - (6) Cleveland Cavaliers.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n(4) Boston Celtics - (5) San Antonio Spurs.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Philadelphia 76ers - (4) Boston Celtics.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n(2) Houston Rockets - (3) Washington Bullets.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Philadelphia 76ers - (2) Houston Rockets.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Conference.\nPrimo turno.\n(3) Portland Trail Blazers - (6) Chicago Bulls.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Golden State Warriors - (5) Detroit Pistons.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\nSemifinali.\n(1) Los Angeles Lakers - (4) Golden State Warriors.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n(2) Denver Nuggets - (3) Portland Trail Blazers.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Los Angeles Lakers - (3) Portland Trail Blazers.\nRISULTATO FINALE: 0-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1977.\nPhiladelphia 76ers - Portland Trail Blazers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 5 settembre 2021\"."}
{"id": "2042329", "revid": "188323", "url": "https://it.wikipedia.org/wiki?curid=2042329", "title": "Aprilia RS125R", "text": ""}
{"id": "2042332", "revid": "188323", "url": "https://it.wikipedia.org/wiki?curid=2042332", "title": "Honda RS125R", "text": ""}
{"id": "2042333", "revid": "188323", "url": "https://it.wikipedia.org/wiki?curid=2042333", "title": "Honda RS250R", "text": ""}
{"id": "2042334", "revid": "188323", "url": "https://it.wikipedia.org/wiki?curid=2042334", "title": "Honda RS125", "text": ""}
{"id": "2042336", "revid": "123199437", "url": "https://it.wikipedia.org/wiki?curid=2042336", "title": "Personaggi di Mortal Kombat", "text": "Elenco di personaggi apparsi nella serie di videogiochi \"Mortal Kombat\".\nTabella apparizioni.\nLegenda.\nKharon, Kronika, Kia, No Face, Jataaka, Tasia, Quinn, Monster, il grande Kung Lao, Delia, Kahil Grigesh, Ruutuu, Dark Khan, Kochal, Gran maestro Lin Kuei, Apep, Argus, Baphomet, Braan, Caro, il regista, il Dio della Terra, il Boia, il Dio del Fuoco, Serpente gigante, Governatore Tallen, Hachiman, Herald, Hydro, bestie di ghiaccio, Jerrod, i Custodi, Re Gorbak, Alberi viventi, Guardie mascherate, One Being (l'Unico Essere), il comandante Oni, Ori, Bestia infernale Orochi, Signore supremo Zeffeero, Quinn, Sacerdoti Oscuri, Statua colossale di Shao Khan, clone di Shinnok, Teschio infernale, Stunt Man, Tiamat, il Dio dell'Acqua, Wu Lae.\nDescrizione personaggi.\nI seguenti personaggi sono elencati in ordine alfabetico.\nAshrah.\nAshrah \u00e8 un demone un tempo al servizio di Quan Chi, che dopo essere venuta in possesso di una spada benedetta chiamata Kriss, ha iniziato una crociata personale contro il male e gli esseri malvagi, che purifica mietendoli con la sua arma. Ashrah appare come una donna solitamente vestita di bianco e oro, di alta statura, dalla pelle scura, gli occhi castani e i capelli neri.\nIn \"Mortal Kombat: Deception\" Ashrah \u00e8 un membro dell'alleanza dell'ombra di Quan Chi, i quali adorano il dio decaduto Shinnok. Un giorno Ashrah si rifiut\u00f2 di eseguire un ordine dello stregone e questi invi\u00f2 un'emissaria ad ucciderla; tuttavia Ashrah riusc\u00ec a fuggire e trov\u00f2 la spada kriss, una daga che le permetteva di purificarsi ogni qual volta uccideva un demone del Netherrealm. Cos\u00ec facendo, Ashrah si avvicin\u00f2 sempre pi\u00f9 alla purificazione e fu espulsa dal Netherrealm; si alle\u00f2 quindi con Shujinko nell'impresa di sterminio dei demoni e fu allora che entr\u00f2 in conflitto con Ermac. Considerandolo, erroneamente, un demone lo attacc\u00f2 con l'intenzione di ucciderlo, ma fu sconfitta. Ripieg\u00f2 dunque l'obiettivo su Noob Saibot, che ella considerava un potentissimo demone e perci\u00f2 la sua uccisione le avrebbe valso la purificazione totale.\nIn \"Mortal Kombat Armageddon\", una volta fuori dal Netherrealm, Ashrah \u00e8 portata in un reame sconosciuto e l\u00ec apprende che \u00e8 necessario continuare lo sterminio dei demoni e stavolta affronta e uccide la razza dei vampiri, che lei considera vili in quanto si cibano di sangue e vivono nella corruzione. Quando per\u00f2 incontra Nitara, Ashrah viene battuta e riesce a scappare nel reame di Edenia dove sale la Piramide di Argus per affrontare Blaze. Una volta sconfitto Blaze, Ashrah raggiunge la purificazione totale divenendo una dea della luce. Grazie ai suoi raggi irradia anche le pi\u00f9 oscure tra le anime, cos\u00ec decide di attraversare i reami alla ricerca di anime da purificare. La sua principale missione \u00e8 comunque quella di purificare lo stregone che voleva ucciderla: Quan Chi.\nBaraka.\nUn guerriero di razza Tarkatan che ricopre il ruolo di generale dell'armata della sua razza. Si presenta al servizio di Shao Kahn, imperatore del Regno Esterno (l'Outworld).\nBlaze.\nBlaze fa la sua prima apparizione in \"Mortal Kombat II\" nello stage \"The pit\" dove \u00e8 possibile vederlo opposto a Liu Kang in lontananza. Blaze \u00e8 stato trasformato in elementale del fuoco da una setta di adepti del re Dragone Onaga. Egli \u00e8 stato creato per sorvegliare la forza di tutti i combattenti del reame, e quando questo potere sarebbe diventato una minaccia per tutti, Blaze avrebbe dovuto risvegliare Taven e Daegon. Tuttavia durante il periodo di riposo di Blaze, questi scopre che il numero di combattenti \u00e8 eccessivamente elevato e che Daegon si \u00e8 gi\u00e0 risvegliato da tempo; capisce perci\u00f2 che Taven deve essere richiamato e deve riuscire a prevenire l'Armageddon.\nQuando Blaze incontra Daegon e Taven spiega loro che le loro azioni non sono state quelle a cui erano predestinati e li porta su Edenia, dove entrambi lo affronteranno. Taven per\u00f2 prima sconfigge Daegon, che si era dato alle forze del male, poi fronteggia Blaze che gli spiega che solo battendolo potr\u00e0 determinare le sorti dell'intero universo.\nBo' Rai Cho.\nBo' Rai Cho \u00e8 un obeso, talvolta ubriaco maestro di arti marziali: adora bere alcolici ed \u00e8 famoso per la sua mossa del \"vomito\". Deve il suo nome all'aggettivo spagnolo \"borracho\", che significa ubriaco. Il suo stile di lotta primario \u00e8 il \"Drunken fist\", in cui sta in piedi barcollando, e afferma di essere l'inventore di tale tecnica. Nonostante svolga un ruolo molto importante nella serie, non compare prima di \"Mortal Kombat: Deadly Alliance\".\nBo' Rai Cho ha addestrato diversi grandi guerrieri, tra cui Liu Kang, Kung Lao, Shujinko e il leggendario Muso Gonnosuke; ha inoltre insegnato le tecniche di lotta ai combattenti della Terra (Earthrealm), pur senza partecipare direttamente al Mortal Kombat. Quando viene stipulata l'alleanza mortale formata da Shang Tsung e Quan Chi, Bo' Rai Cho esce allo scoperto, pronto a prendere parte al torneo.\nQuando Liu Kang viene ucciso dai due stregoni, Bo' Rai Cho inizia ad allenare Kung Lao, in modo che questi fosse in grado di uccidere Shang Tsung. Mentre i guerrieri della Terra attaccano l'Alleanza, il maestro tiene d'occhio il palazzo di Shang Tsung e salva Li Mei. Durante gli eventi di \"Mortal Kombat: Deception\", Bo raggruppa i guerrieri della Terra, capeggiati dal dio del tuono Raiden, durante la ritirata.\nIn \"Mortal Kombat 2011\" compare nel finale da sala giochi (\"arcade\") di Shang Tsung, addestrandolo per combattere un ormai corrotto Liu Kang.\nIn \"Mortal Kombat X\" Bo appare nella modalit\u00e0 Storia in qualit\u00e0 di alleato di Raiden, ma viene colpito da Shinnok; non si sa ancora se sia sopravvissuto o meno.\nCassie Cage.\nUna soldatessa umana, figlia di Johnny Cage e Sonya Blade.\nCetrion.\nCetrion fa la sua prima comparsa come personaggio giocabile in \"Mortal Kombat 11\". Dea anziana della natura, sorella di Shinnok e figlia di Kronika. I suoi poteri si basano sui 4 elementi naturali (fuoco, aria, acqua e terra). Si sacrifica per potenziare Kronika.\nChameleon.\nUn combattente mutaforma al servizio di Shao Kahn, proveniente da Zaterra.\nChameleon fa il suo debutto in \"Mortal Kombat Trilogy\", nelle versioni Sega Saturn, PlayStation e PC come personaggio segreto, mentre nella versione Nintendo 64 \u00e8 rimpiazzato da Khameleon, personaggio ninja femminile, che possiede effettivamente gli stessi colori e le stesse mosse dei ninja femminili. In MKT non si sa molto su lui, a parte che \u00e8 uno dei migliori guerrieri di Shao Kahn. Ritorner\u00e0 comunque in \"\".\nCyrax.\nUn ex-ninja del clan Lin-Kuei, ora ricostruito con un corpo meccanico.\nD'Vorah.\nD'Vorah \u00e8 una Kytinn, una specie di insetti coloniali che vivono all'interno di corpi umanoidi. Dall'alto delle isole Arnyek, quando il suo reame fu invaso da Shao Kahn, lei scelse di servire l'imperatore per evitare di diventarne un suo schiavo. Al momento di \"Mortal Kombat X\", serve come braccio destro e consigliere di Kotal Kahn, nuovo imperatore del Regno Esterno nella seconda linea temporale, e lo assiste nella guerra civile contro Mileena.\nL'affinit\u00e0 insettofila di D'Vorah le dona il controllo su molti tipi diversi di insetti alati e grosse larve, che pu\u00f2 usare per vari scopi, da attacchi offensivi alla cura delle ferite. I suoi arti aggiuntivi fungono da pinze letali che pu\u00f2 usare in combattimento e volare per un breve periodo di tempo. D'Vorah \u00e8 anche uno dei pochi personaggi, se non l'unico, a possedere un fattore rigenerativo, come mostrato nel fumetto di Mortal Kombat X, dove, dopo essere stata strappata in due da un posseduto Reiko (tramite il potere del Dio Sangue), \u00e8 riuscita a rigenerarsi tramite il suo sciame d'insetti.\nDurante un flashback ambientato nel torneo di Shao Kahn nel Regno Esterno, D'Vorah era a capo di un trasporto di monaci Shaolin presi in ostaggio, aiutata da Baraka e dai suoi Tarkata. Raiden, Liu Kang e Kung Lao intervennero, sconfissero Baraka e D'Vorah e liberarono i prigionieri.\nTempo dopo la morte di Shao Kahn, si vede D'Vorah aiutare Kotal Kahn (allora Ko'atal) a deporre Mileena, che D'Vorah in precedenza serviva, e uccidere in persona Baraka, braccio destro della figlia stessa di Shao Kahn.\nNel presente, D'Vorah agisce come Primo Ministro ed emissario di Kotal Kahn, e lo difende da Mileena e dalla sua fazione ribelle, che cerca di reclamare il trono con l'aiuto di Kano che tenta di fare il doppio gioco a favore di Mileena.\nPoco dopo, arriva una spedizione formata da Cassie Cage, Jacqui Briggs, Takahashi Takeda e Kung Jin. Inizialmente dubbiosa sulla squadra, D'Vorah accetta l'ordine di Kotal Kahn di allearsi con loro a seguito della sconfitta dell'imperatore per mano di Kung Jin. Una volta che, sulla Terra, le Forze Speciali riescono ad estorcere da Kano le informazioni sull'amuleto di Shinnok, il gruppo si dirige verso la Giungla Kuatan, dove Mileena, in possesso dell'amuleto, si \u00e8 rifugiata. All'arrivo alla giungla, il gruppo incontra Rain e Tanya a protezione di Mileena. D'Vorah sconfigge prima i due, e poi Mileena, e il gruppo recupera l'amuleto. Di ritorno alla corte dell'imperatore, D'Vorah, col permesso di quest'ultimo, giustizia Mileena con un bacio della morte, con il quale numerosissimi insetti divorano il viso di Mileena dall'interno, uccidendola.\nKotal Kahn, per\u00f2, imprigiona i quattro terrestri e gli strappa di mano l'amuleto, la cui protezione viene affidata a D'Vorah. In seguito, D'Vorah si rivela essere una seguace di Quan Chi, per conto del quale ha agito come spia da anni. D'Vorah elimina cos\u00ec le guardie che trasportano l'amuleto, che D'Vorah ruba e porta a Quan Chi. Ma quando arriva sulla Terra, lo trova sul punto di essere ucciso da Scorpion, ora umano e tornato a essere l'Hanzo Hasashi che era prima di morire. Sebbene arrivi troppo tardi per salvarlo, Quan Chi riesce miracolosamente a pronunciare la formula magica che risveglia Shinnok liberandosi dall'amuleto.\nMorto Quan Chi, D'Vorah si mette al servizio di Shinnok, e lo accompagna al Tempio Celeste, dove immobilizza Johnny Cage in una gabbia dove \u00e8 destinato a essere lentamente divorato dagli insetti. La figlia Cassie arriva, mette fuori gioco D'Vorah e sconfigge il corrotto Shinnok. A seguito della sconfitta del folle Dio Anziano, Sonya Blade ordina alle Forze Speciali di arrestare D'Vorah, priva di sensi, oltre che a catturare altri possibili alleati di Shinnok.\nDaegon.\nDaegon \u00e8 il fratello malvagio di Taven, e sono entrambi figli di Argus, dio di Edenia, e della profeta Delia. Nonostante l'apparenza, Daegon \u00e8 il fratello minore di Taven.\nA differenza dell'altro, Daegon si sveglia prima dall'incubatrice del drago, a causa di un errore del guardiano Caro. Daegon diventa per questo instabile e una volta saputo di Blaze, richiede l'aiuto di Shinnok, che gli mente, dicendogli che i suoi genitori stanno favorendo il fratello. Daegon li uccide, per poi formare il Clan del Dragone Rosso. Successivamente utilizza il dna di Caro, che ha imprigionato, per creare degli ibridi drago-umani, e utilizza i poteri del dragone per creare dei portali e trasportare il Clan ovunque egli voglia. Per la ricerca di Blaze sono necessarie le armi (Drakeswords) e le armature di Edenia, ma quando Daegon arriva nel punto in cui queste sono custodite, prende entrambe le spade, anche quella destinata al fratello.\nQuando anche Taven si sveglia dal suo sonno, Daegon usa le sue truppe per sbarazzarsi del fratello. Taven insegue Daegon gi\u00f9 nel Netherrealm (il Regno Occulto), ma questo riesce a sfuggirgli grazie all'aiuto di Shinnok. Alla fine entrambi i fratelli raggiungono Edenia, dove combattono per il diritto a fronteggiare Blaze. Prima dello scontro Daegon rivela l'omicidio dei genitori a causa del favoritismo verso il primogenito. Tuttavia viene sconfitto da Taven, che ha cos\u00ec via libera di affrontare Blaze.\nDairou.\nDairou era all'inizio una guardia Seidan molto rispettata, proprio come Hotaru, ma venne incarcerato perch\u00e9 aveva ucciso un uomo che credeva avesse ucciso la sua famiglia. Nella modalit\u00e0 Konquista di \"MKD\", \u00e8 incaricato di liberare Shujinko dalla sua prigione. Nel presente, viene assunto da Darrius, che lo incarica di distruggere Seido ed uccidere Hotaru. Non ci \u00e8 dato sapere se ci riesca o no, ma ritorneranno tutti in \".\nDarrius.\nDarrius \u00e8 un uomo ambizioso e senza scrupoli, i cui schemi intricati fomentano le proprie ambizioni. Per i suoi seguaci, ma anche secondo i patrioti di Seido, egli \u00e8 un rivoluzionario e un visionario. Per i suoi nemici e le altre persone, lui \u00e8 solo un terrorista. Darrius proviene dall'Order Realm.\nDarrius \u00e8 un abitante del Seido, ma ne odia la natura oppressiva, al punto da divenire un disertore e guidare un movimento di resistenza per rovesciare il Senato dell'Order Realm, sfruttando le leggi dell'ordine per manipolare i residenti affinch\u00e9 partecipino al suo movimento. Come prima mossa uccide un membro della Guardia familiare, al fine di farli espellere e di entrare nei ranghi alti. Al suo piano si unisce anche il chierico del chaos Havik. In seguito ingaggia Dairou, un soldato Seidan, per uccidere il suo nemico Hotaru.\nDrahmin.\nUn generale che divenne un oni che fu bruciato vivo e poi resuscitato. Lavora assieme a Moloch, e possiede, al posto di una mano, una grandissima mazza ferrata con spuntoni poco affilati, ma ideali per schiacciare i nemici.\nDrahmin non \u00e8 sempre stato un demone: egli era un tempo un generale umano delle armate dell'Outworld che, per i suoi crimini di guerra, fu esiliato nel Netherrealm, dove il suo corpo e la sua anima furono torturati ininterrottamente; col passare degli anni perse prima la ragione, e poi anche la sua umanit\u00e0, fino ad accettare il suo orrendo destino, a seguito di ci\u00f2 rimerse dal suo tormento come un abominio sanguinario.\nAd affiancare Drahmin nel suo calvario c'era un altro oni di nome Moloch; insieme vagabondavano per il Netherrealm in cerca di anime dannate da tormentare, fino ad affrontre il non-morto Scorpion e lo stregone Quan Chi, il quale, essendo in difficolt\u00e0, chiese aiuto ai due oni. Drahmin e Moloch intervennero e misero Scorpion fuori combattimento, e lo stregone li ripag\u00f2 accettando di liberarli dal Netherrealm, per poi farsi condurre da loro presso alcune rovine, in relazione alle quali si vociferava dell'esistenza di un portale che consentiva di viaggiare attraverso i reami. Quan Chi esamin\u00f2 le rovine e scopr\u00ec che si trattava effettivamente di un portale utilizzabile esclusivamente con l'amuleto dell'Anziano dio decaduto Shinnok, che adesso si trovava in suo possesso. Improvvisamente, Scorpion attacc\u00f2 nuovamente il trio, ma Quan Chi guadagn\u00f2 abbastanza tempo per attivare il portale e fuggire dal Netherrealm, e senza perdere un istante, Drahmin, Moloch e Scorpion affrettarono il passo e attraversarono il portale: i due oni si ritrovarono nell'Outworld insieme con Scorpion, il quale riusc\u00ec a scappare, ma di Quan Chi non v'era nessuna traccia. Finalmente liberi, Drahmin e Moloch si misero alla ricerca dello stregone, viaggiando per le lande desolate e uccidendo chiunque incontrassero; si imbatterono in Cyrax e Li Mei, che per\u00f2 riuscirono a sfuggire alle loro grinfie. Shang Tsung, che gi\u00e0 prima aveva formato l'Alleanza Mortale con Quan Chi, reclut\u00f2 i due oni come precauzione nel caso di un voltafaccia da parte del suo nuovo alleato, e li pag\u00f2 dando loro in pasto alcuni umani del quale potersi cibare e la promessa di vendicarsi su Quan Chi.\nIn attesa della loro opportunit\u00e0, gli oni incontrarono ancora una volta Scorpion, il quale, essendo egli una sorta di spettro e non potendo dunque essere mangiato, fu scagliato da loro nel Soulnado, il vortice di anime costruito dallo stesso Shang Tsung.\nNella modalit\u00e0 Konquest di \", Drahmin si ritrova di nuovo nel Netherrealm. Non \u00e8 chiaro in che modo, ma l'unica cosa certa \u00e8 che ha trascorso gli ultimi anni vagabondando senza meta, uccidendo chiunque incrociasse sul suo cammino. Incontra il principe Taven, e viene sconfitto da quest'ultimo.\nErmac.\nNinja creato dallo stregone Shang Tsung grazie alle anime di molti guerrieri caduti.\nErron Black.\n\u00c8 del regno della terra ma serve Kotal Kahn che \u00e8 del Regno esterno. In passato lavorava per il Dragone Nero. \u00c8 molto bravo con le pistole e con il fucile.\nFerra/Torr.\nUna coppia composta da una nana in armatura e un bruto mascherato.\nFrost.\nUna guerriera criomante membro del clan ninja Lin Kuei, nonch\u00e9 maestra delle arti glaciali.\nDopo essere divenuto Gran Maestro del Lin Kuei, Sub-Zero organizza un torneo con lo scopo di arruolare forti guerrieri: a vincere \u00e8 Frost, le cui eccezionali abilit\u00e0 impressionano Sub-Zero; Infrangendo la tradizione del Lin Kuei, il maestro fa di Frost la sua protetta e la addestra personalmente; grazie al mentore, l'abilit\u00e0 di Frost nell'utilizzo del potere congelante aumenta. Sfortunatamente, la bravura di Frost cresce di pari passo con l'arroganza, e lo stesso Sub-Zero non si rivela in grado di insegnarle l'umilt\u00e0.\nQuando Raiden chiede l'aiuto del guerriero per sconfiggere l'Alleanza Mortale, questi interrompe l'allenamento di Frost. Sub-Zero la conduce con s\u00e9 come aiutante, sperando che l'allieva, attraverso l'esperienza della battaglia, possa farsi pi\u00f9 razionale e matura. Dopo essersi incontrata con gli altri guerrieri del Reame Terrestre (Earthrealm), fra cui Sonya (con la quale non va d'accordo), accompagna Sub-Zero nel Mondo Esterno (Outworld).\nSonya ha un breve litigio con Frost: le due vengono alle mani e Frost verrebbe sconfitta, se il combattimento non venisse fermato in tempo dagli altri guerrieri; sembra che Sonya non abbia mai avuto fiducia in Frost e che nutra sospetti su di lei e sulle sue reali intenzioni, oltre a detestare la tracotanza del nuovo guerriero del Lin Kuei. Nel suo finale (canonico), desiderosa di diventare Gran Maestro dell'organizzazione, Frost immobilizza Sub-Zero con una tempesta di ghiaccio e gli strappa il Medaglione del Drago (un artefatto che incrementa le abilit\u00e0 di Sub-Zero e rappresenta il simbolo del comando del Lin Kuei) dal suo petto; tuttavia, priva della forza e della disciplina mentale necessarie per controllare la potenza dell'artefatto, viene consumata dal suo stesso ghiaccio, che apparentemente la uccide.\nSub-Zero finge di perdonarle il tradimento, cercando un posto accogliente dove seppellirne i resti: scopre alcune antiche rovine di una sacra struttura eretta molto tempo prima dall'antica stirpe dei Criomanti; dopo accurati studi sulla costruzione, Sub-Zero capisce che lui e Frost erano loro discendenti e, prima di andarsene, pone il corpo della ragazza all'interno di un sarcofago.\nDurante gli eventi di \"Mortal Kombat: Deception\", Frost si sveglia poco dopo la partenza di Sub-Zero, miracolosamente sopravvissuta. Avendo compreso di essere ancora nel Mondo Esterno e che Sub-Zero la crede morta, giura di vendicarsi del maestro: Frost ritorna cos\u00ec al tempio Lin Kuei, sapendo che Sub-Zero \u00e8 ancora altrove, con la speranza di ucciderlo. Dopodich\u00e9 entra in uno stato di schizofrenia che la porta a vedere Sub-Zero in ogni dove: uccide molti membri del Lin Kuei, poich\u00e9 vede in loro Sub Zero; questi fa ritorno poco dopo e vede Frost uccidere i suoi alleati; furioso, Sub-Zero congela Frost, la infila in una bara e la colloca nella camera dedicata ai caduti del Lin Kuei, per poi sigillarla in un muro di ghiaccio. Pi\u00f9 tardi, quando all'inizio dell'Armageddon, Taven la libera spaccando la bara di ghiaccio; Frost, per\u00f2, continua a vedere Sub-Zero dappertutto e attacca il suo liberatore, ma viene sconfitta dalla forza di Taven. Dopo il combattimento si rende conto che quello non \u00e8 Sub-Zero e lascia la stanza per andarsene altrove.\nNella sua apparizione in Mortal Kombat X, questa tenta di pugnalare alle spalle Scorpion che, tornato umano, era venuto per parlare con il gran maestro Lin Kuei Sub-Zero; questi la congela prima che riesca a colpire Hanzo Hasashi. \u00c8 intuibile che viene punita per il gesto dal suo maestro off-screen.\nIn Mortal Kombat XI, Frost decide, su ordine di Kronica e Sektor, di diventare un cyborg e di diventare il capo del Lin Kuei. Si scontra con Sub Zero e Scorpion nella fabbrica dei cyborg Lin Kuei, dalla quale esce illesa. In seguito parteciper\u00e0 nella battaglia finale contro la coalizione Terra-Regno Occulto, ma viene sconfitta e disattivata da Raiden, provocando anche lo spegnimento dell'intero Cyber Lin Kuei, in quanto \u00e8 lei il vero capo del clan.\nFujin.\nDio del vento e fratello minore di Raiden, il suo nome deriva dall'omonima divinit\u00e0 shintoista. La sua prima apparizione vera e propria \u00e8 nel videogioco \"\", ma solo come boss senza nome, per poi riapparire come Fujin in \"Mortal Kombat 4\".\nLa sua mansione era quella di vegliare sull'amuleto di Shinnok, ma fu sopraffatto da Noob Saibot. Shinnok attacc\u00f2 il palazzo degli dei anziani e Fujin fu costretto a venire sulla Terra, inseguito dall'esercito del dio decaduto, dal quale fu salvato dall'intervento di Liu Kang, Kai e Raiden; riconoscente, Fujin si alle\u00f2 al fratello nella battaglia contro Netherrealm. Una volta sconfitto Shinnok, Raiden fece ritorno nel pantheon degli dei anziani e nomin\u00f2 Fujin protettore dell'Earthrealm.\nQuando gli eventi dell'Armageddon sono alle porte, Fujin si rende conto che qualcosa nel fratello sta cambiando, e si allea con Kung Lao nella speranza di salvare Raiden e Liu Kang da quest'orda di spietatezza che si \u00e8 impadronita di loro. Quando viene a sapere che Johnny Cage sta radunando l'esercito della Terra, decide di farsi trovare l\u00ec. Da Kenshi viene a conoscenza del risveglio di Taven e Daegon e, poich\u00e9 era amico del padre, decide di mettersi sulle loro tracce. Quando incontra Taven, tenta di vietargli l'ingresso nella residenza del Clan del Dragone Rosso, ma dopo un breve combattimento viene sconfitto e non riappare pi\u00f9.\nRiappare anche in \"Mortal Kombat X\" come cameo nel primo capitolo della Storia, dove combatte insieme al fratello Raiden contro le armate del Regno Occulto (il Netherrealm) guidate da Shinnok, da Quan Chi e dai loro Revenant (ovvero gli eroi della Terra morti durante gli eventi di \"Mortal Kombat IX\").\nIn \"Mortal Kombat 11\" Aftermath appare come DLC insieme a Sheeva e Robocop e nel continuo della storia insieme a Shang Tsung e Nightwolf.\nGeras.\nServitore di Kronika, Geras possiede l'abilit\u00e0 di manipolare il tempo e le sabbie. Il suo controllo sul tempo comprende anche fermare lo scorrere del tempo, teletrasportarsi, riavvolgere il tempo e riprodurre le proprie azioni. Inoltre, la sua attitudine per la manipolazione del tempo gli d\u00e0 un certo grado di immortalit\u00e0. Come citato da Skarlet e da una delle sue intro pre-battaglia, Geras non \u00e8 mai morto per davvero, anche perch\u00e9 pu\u00f2 semplicemente riavvolgere il tempo e ritornare in vita. Sembra, tra l'altro, possedere un fattore di guarigione dato che pu\u00f2 riparare perfino un osso del collo rotto. Non bastasse, stando a lui stesso, diventa pi\u00f9 forte e intelligente ogni volta che ritorna in vita.\nL'elemento della sabbia \u00e8 un altro elemento che pu\u00f2 controllare: pu\u00f2 infatti indurire la sabbia per renderla dura come mura, tavoli e armi come martelli e spade. Pu\u00f2 persino diventare intangibile trasformandosi in sabbia, rendendosi invulnerabile agli attacchi fisici. Pu\u00f2 anche manipolare la terra in un modo simile a Tremor: ad esempio pu\u00f2 evocare rocce per colpire i piedi dell'avversario e creare dei guanti metallici.\nGoro.\nGuerriero molto potente di razza Shokan, possiede quattro braccia.\nHavik.\nNativo del Chaosrealm (uno dei reami dell'universo \"Mortal Kombat\" nel quale \u00e8 sovrana l'anarchia totale), Havik \u00e8 un chierico del caos. N\u00e9 benevolo n\u00e9 malvagio, la sua ambizione \u00e8 di seminare ovunque la discordia alleandosi con chiunque possa aiutarlo, noncurante dei suoi obiettivi. Egli \u00e8 spesso una fonte di guai per il reame di Seido (meglio conosciuto come Orderrealm), dove ha stretto un'alleanza con il rivoluzionario Darrius, considerato un eroe dal popolo del Regno del Caos. Nutre invece una avversione per il Re dragone Onaga, il quale ha arruolato degli agenti di Seido, tra i quali Hotaru.\nHavik appare con il viso e altre parti del corpo scarnite, come una sorta di zombie, e indossa un'armatura nera e cremisi dai particolari asimmetrici, cos\u00ec voluta dai disegnatori affinch\u00e9 accentuasse la natura caotica del personaggio.\nIn \"Mortal Kombat: Deception\", in vista del ritorno di Onaga, Havik gli si oppone in quanto percepisce i suoi piani di unire i Kamidogu (dei potentissimi artefatti investiti di un grande potere) come una minaccia per \"l'infinito ciclo della vita\", da lui considerato il naturale e caotico scorrere degli eventi. Nel suo cammino, incontra Kabal, mortalmente ferito dopo lo scontro con il Drago Rosso Mavado pur non volendo lui avere pi\u00f9 nulla a che fare con la criminalit\u00e0. Dopo averlo rimesso in sesto, Havik convince Kabal a ripristinare la gloria del Drago Nero, una volta fondato nel nome dell'anomia. Successivamente, Havik si dirige alla volta dell'Outworld, affiancato da Kabal e le sue reclute Kobra e Kira. Dopo che il Re dragone viene sconfitto, Havik distrae i suoi alleati di turno cos\u00ec da poter consumare il cuore della creatura, guadagnandone la facolt\u00e0 di resuscitare i dipartiti.\nIn \"Mortal Kombat: Armageddon\", Havik si coalizza con Sheeva, Kintaro ed altri demoni intenzionati a rovesciare il regno di Shinnok. Ma il dio decaduto riesce a salvare il suo recalcitrante regno servendosi del principe Taven.\nRiappare anche nei fumetti di \"Mortal Kombat X\", nei quali appare come uno dei principali antagonisti.\nHotaru.\nPotente guerriero dell'Orderrealm incaricato di sconfiggere tutte le armate tarkatan dell'Outworld. Hotaru viaggia nell'Outworld per sfidare le ondate Tarkata di Shao Kahn, situate nella citt\u00e0 di Lei Chen. Anni dopo, per\u00f2, queste forze passano sotto il controllo di Onaga, il Dragon King. Sperando che il nuovo leader redivivo possa riportare l'ordine nei reami, lui aiuta Onaga e le sue armate nei loro attacchi, e perseguita tutti quelli che gli sbarrino la strada, compreso lo stesso Sub-Zero. Durante il \"Deception\", Hotaru viene incaricato di giustiziare il Gran Capo del Lin Kuei, lo stesso Sub-Zero, prima di Onaga. Hotaru, per\u00f2, non sa che ha una taglia sulla sua testa. Dairou, per cui Hotaru aveva in passato lavorato come guardia del corpo, ora \u00e8 stato incaricato per massacrarlo.\nHsu Hao.\nHsu Hao \u00e8 un malvagio lottatore proveniente dalla Mongolia che \u00e8 entrato a far parte del clan del Dragone Rosso per infiltrarsi nelle Forze Speciali. Il suo unico scopo \u00e8 quello di distruggerli dopo aver sconfitto col loro aiuto il clan del Dragone Nero. Al posto del cuore, Hsu Hao ha un impianto cibernetico pulsante per aumentare la sua forza. Segue fedelmente gli ordini del suo superiore Mavado, il quale ha contribuito a farlo entrare nelle Forze Speciali. Una volta sconfitto il Dragone Nero, con la morte di Jarek, Hsu Hao viene contattato dal quartier generale del Dragone Rosso e gli viene ordinato di distruggere le Forze Speciali dall'interno. Dopo aver innescato una mini bomba nucleare scappa attraverso un portale, prima che esplodesse.\nCome risultato del tradimento, il suo superiore Jax gli d\u00e0 la caccia. Intanto Hsu Hao viene inviato ad uccidere Shang Tsung, sotto ordine di Quan Chi. Tuttavia, giunto sotto il palazzo dell'imperatore, il suo cuore gli viene strappato da Jax.\nIn \"Mortal Kombat: Armageddon\" viene resuscitato da Shinnok con l'aiuto di Daegon. Si sospetta anche che sia stato Onaga a riportarlo in vita per tenerlo sotto il suo controllo.\nJacqui Briggs.\nFiglia di Jax Briggs, \u00e8 apparsa per la prima volta in \"Mortal Kombat X\". Jacqui \u00e8 una ragazza afroamericana dal fisico snello, gli occhi marroni e i capelli castani lunghi che tiene a coda di cavallo. Nei fumetti, i suoi abiti civili consistono in una t-shirt bianca con pantaloni neri o pantaloncini viola. Nel gioco, Jacqui indossa un'armatura standard delle Forze Speciali, con tanto di sistema di camuffaggio e una cintura. Indossa anche dei guanti meccanici capaci anche di lanciare dei mini-razzi, che ricordano i bracci meccanici del padre.\nAmica di Cassie Cage, Jacqui Briggs \u00e8 la figlia di Jackson Briggs e Vera Briggs. Dopo che Jax venne riportato allo stato umano da parte delle Forze Speciali, che lo liberarono dalla schiavit\u00f9 imposta da Quan Chi, Jax divenne molto protettivo nei confronti della figlia Jacqui, volendo che vivesse una vita normale. Questa, invece, divenne una kickboxer professionista, e fin\u00ec per competere nelle Olimpiadi Junior, per poi iscriversi a un campo di addestramento. Nonostante suo padre non approvi la sua decisione di unirsi alle Forze Speciali, Jacqui lo vede come un dovere di proteggere la Terra per vendicare la sofferenza subita dal padre per mano dello stregone Quan Chi.\nAnche se contenta della compagnia di Cassie, Jacqui \u00e8 spesso molto seria, e certe volte si comporta anche come la luce della ragione quando le due litigano, anche perch\u00e9 non sempre sopporta il carattere da testa calda dell'amica. Di recente, sembra essersi innamorata di Takeda Takahashi, figlio di Kenshi e apprendista di Scorpion.\nJade.\nGuardiana reale della principessa Kitana che precedentemente lavorava per Shao Khan, ma successivamente contribu\u00ec alla sua sconfitta.\nJarek.\nJarek \u00e8 un membro del clan del Dragone Nero, nonch\u00e9 discepolo di Kano, tant'\u00e8 che utilizza molte delle sue mosse. Kano, comunque, aveva addestrato Jarek solo per utilizzarlo contro le forze speciali guidate da Sonya Blade e Jax Briggs. Quando lui e Kano riescono ad evadere, Jarek si trova proprio ad affrontare Jax che per\u00f2 lo sconfigge facilmente e lo lascia andare credendolo morto, rimanendo in realt\u00e0 l'unico membro del Drago Nero (eccetto Kano) a rimanere vivo dopo l'incontro con il maggiore.\nUna volta ripresosi, si mise in viaggio verso Edenia, con lo scopo di raggiungere nuovamente Kano. Venne seguito da Sonya e Jax e quando furono scoperti da Shinnok, Jarek si alle\u00f2 temporaneamente ai due per poterlo affrontare. Una volta finito lo scontro, Jarek fu nuovamente malmenato da Jax e buttato gi\u00f9 da un precipizio. Tuttavia, il membro del Dragone Nero riesce a salvarsi conficcando la sua spada nella parete e nascondendosi, meditando la sua vendetta mentre anche stavolta viene dato per morto.\nRitorna cos\u00ec durante gli eventi dell'Armageddon, dove viene cercato da Quan Chi, il quale gli promette il potere di uccidere chiunque, nel caso passi alle forze oscure.\nRiappare anche nella serie a fumetti di \"Mortal Kombat X\", dove esordisce insieme a Tasia, sua collega del Drago Nero. I due intervengono durante una lotta all'ultimo sangue a cui Cassie Cage e Jacqui Briggs stanno partecipando. Dopo aver massacrato la folla, i due criminali inseguono Cassie e Jacqui, che per\u00f2 scappano attraverso un portale per il Regno Esterno. In seguito, Jarek e Tasia, insieme a Kano e a Tremor, si ritrovano nel Regno Esterno per affiancare Kotal Kahn nella battaglia contro gli Shokan. La battaglia finisce con gli Shokan sconfitti e di nuovo dalla parte di Kotal Kahn, e i quattro membri del Dragone Nero rimangono al palazzo di Kotal Kahn, con Kano che cerca di estorcere denaro dall'imperatore. Poco dopo, tutti e quattro vengono catturati e portati nelle segrete del palazzo, per via del loro ruolo del rapimento di Cassie e Jacqui.\nJax Briggs.\nSoldato americano di grado maggiore a quello di Sonya Blade.\nJohnny Cage.\nAttore americano molto abile nelle arti marziali.\nKabal.\nCapo del clan del Dragone Nero. Il suo corpo \u00e8 bruciato e a causa delle lesioni indossa una maschera che gli permette di respirare. In origine lottava per le forze del bene.\nKai.\nKai era un membro della societ\u00e0 segreta del Loto Bianco. Ha imparato le arti marziali dai pi\u00f9 grandi esperti di tutta l'Asia. Raggiunse l'estremo oriente alla ricerca di Liu Kang, che per\u00f2 era in America, e fu reclutato dai monaci shaolin per creare una nuova stirpe di guerrieri. Il suo allenamento fu per\u00f2 interrotto dall'invasione di Shinnok e dei suoi guerrieri oscuri di Edenia. Quando Liu Kang torn\u00f2 in Cina, insieme a Kai, si appresta a raggiungere Fujin per combattere le forze di Shinnok. Il dio del vento stava per soccombere, ma Kai e Liu Kang riuscirono a salvarlo. I due guerrieri shaolin raggiunsero poi Raiden e una volta che Shinnok fu battuto, Kai decise di partire per un viaggio di allenamento per il mondo e ricevette dal dio del tuono il Lightning Staff, per trovare la via dell'immortalit\u00e0.\nPrima degli eventi di \"Armageddon\", Kai raggiunse Li Mei nell'Outworld e poi restitu\u00ec il Lightning Staff a Shujinko per permettere a Kung Lao di far risorgere la societ\u00e0 del Loto Bianco. Si \u00e8 schierato per le forze del bene nello scontro finale.\nKano.\nCapo del clan del Dragone Nero, e per questo ricercato dalla squadra speciale di Sonya Blade e Jax.\nKenshi.\nAudace guerriero che viaggia cercando un nemico degno di lui. Vuole vendicarsi di Shang Tsung, che in passato lo ingann\u00f2 e lo lasci\u00f2 a morire cieco.\nKhameleon.\nKhameleon \u00e8 l'ultima femmina della stirpe dei Sauriani, cos\u00ec come Reptile \u00e8 l'ultimo maschio. La sua razza \u00e8 originaria dell'Earthrealm, ma dopo una guerra si trasferirono su Zaterra. Dopo un secondo periodo di pace, Shao Kahn li sfid\u00f2 a Mortal Kombat e, dopo aver vinto i dieci tornei consecutivi, li invase portando i Sauriani vicini all'estinzione. Khameleon passa buona parte della sua vita alla ricerca di Reptile con l'intenzione di ripopolare Zaterra, restando tuttavia interdetta quando scopre che questi \u00e8 al servizio di Shao Kahn. Quando Khameleon riesce a spiegare i fatti accaduti a Reptile riguardo al passato del loro pianeta e che il responsabile era Kahn, si inimica anche il ninja che l'attacca. Avendo fallito il tentativo di uccidere Shao Kahn, Khameleon inizia a girovagare per i reami studiando un modo per vendicarsi.\nIn \"Mortal Kombat: Armageddon\", Khameleon viene a sapere della battaglia che si sta per svolgere su Edenia e del potere che si pu\u00f2 acquisire con la vittoria finale. Angosciata dal fatto che anche Kahn fosse alla ricerca di quel potere, Khameleon trova il modo di acquisirlo in modo da ottenere la giusta vendetta per quello che lui e i suoi seguaci avevano fatto alla sua razza.\nKintaro.\nDi razza Shokan, vuole vendicare la morte di Goro uccidendo Liu Kang.\nSi presenta molto simile a Goro, eccetto per la pelle striata e la testa completamente calva (essendo una tigre). Altra differenza sostanziale tra i due \u00e8 la presenza di artigli in Kintaro. \u00c8 inoltre ben pi\u00f9 basso di Goro.\nDopo il torneo di \"Mortal Kombat\", nel Mondo Esterno (Outworld) si vocifera della scomparsa e della conseguente morte di Goro; Shao Kahn decide quindi di promuovere Kintaro, della stessa razza di Goro, ossia gli Shokan, quale Generale Supremo delle proprie truppe. Creatura umanoide, per met\u00e0 tigre, meno forte fisicamente ma pi\u00f9 agile del suo predecessore, Kintaro \u00e8 altres\u00ec infuriato per la sconfitta di Goro: ha quindi giurato di vendicarsi dei guerrieri della Terra responsabili; Kintaro sa che Goro \u00e8 stato sconfitto da Liu Kang e giura di vendicare la morte del compagno distruggendo il guerriero terrestre nel successivo Mortal Kombat.\nKintaro viene inviato, insieme con un'orda di Tartakan, nel Reame Terrestre (Earthrealm) allo scopo di uccidere Johnny Cage; anche se l'attacco fallisce grazie all'intervento degli altri terrestri, Kintaro rimane fedele a Shao Kahn. Nonostante che, nel secondo torneo, Kintaro si batta con tutte le forze, finisce per essere sconfitto, anche se alla fine \u00e8 Raiden ad ucciderlo, fulminandolo.\nKira.\n\u00c8 stata la prima recluta di Kabal del nuovo clan del Dragone Nero. A differenza del suo commilitone Kobra, violento e impulsivo, ha un atteggiamento pi\u00f9 razionale.\nIn \"Mortal Kombat: Deception\", Kira \u00e8 una giovane donna senza famiglia ma con grandi doti, che per guadagnarsi da vivere traffica armi nelle montagne dell'Afghanistan, travestita da uomo. Durante una di queste operazioni per\u00f2, il suo genere viene rivelato mentre \u00e8 all'interno di una cava, e non ha altra scelta se non combattere per trovare una via d'uscita. Alla fine ne esce vittoriosa e risalendo la cava incontra Kabal, il quale aveva atteso fuori per vedere chi sarebbe stato il vincitore. Egli aveva infatti deciso di ricostituire il Dragone Nero e, osservando le abilit\u00e0 della donna, decide di reclutarla. Kira accetta e inizia a dedicarsi alla sua nuova organizzazione.\nIn \"Mortal Kombat: Armageddon\", Kira e il suo clan si recano verso la piramide. Nel frattempo, il principe Taven trova lei e Kobra a guardia di un ponte nella giungla Botan, vicino alla roccaforte del Dragone Nero. Mentre Kobra tiene testa a Taven, Kira scappa con Kabal per riorganizzarsi.\nKitana.\nFigliastra di Shao Khan come Mileena, e figlia di Re Jerrod e Sindel (sovrano di Edenia), \u00e8 la principessa del Regno Esterno (in inglese Outworld).\nKobra.\nKobra \u00e8 un ragazzo molto ambizioso, che si cimenta in diverse arti marziali. La sua brama di nuove sfide e la sua natura violenta lo portano ad uccidere i suoi avversari, e alla fine decide di arruolarsi nel clan del Drago nero, capeggiato da Kabal. Kobra appare come un giovane uomo sulla ventina di anni di et\u00e0, dai capelli lunghi e biondi e gli occhi azzurri, con addosso una divisa da lotta orientale, simile al Kimono utilizzato nel Karate. Nel suo capitolo di esordio, le armi di Kobra sono dei bastoni pan fa, mentre nel capitolo \"Armageddon\", sono una coppia di machete.\nIn \"Mortal Kombat: Deception\", a Kobra piaceva mettere alla prova la sua abilit\u00e0 come lottatore, ma una volta ucciso per la prima volta una persona, egli perde il controllo, \u00e8 diviene ossessionato dal omicidio, tanto che finisce presto ricercato dalla legge. Kabal, accortosi del suo potenziale, neutralizza gli agenti che lo stavano scortando in carcere, lo recluta nel nuovo clan del Dragone Nero e lo porta ad Outworld, dove si stava preparando un assedio al Re Dragone. L'impazienza di Kobra aumentava: egli voleva unirsi alla lotta, ma Kabal lo teneva indietro. Loro non dovevano attaccare finch\u00e9 gli eroi non avessero vinto. Nel suo finale, una volta sconfitto il Re Dragone, Kabal d\u00e0 l'ordine di attaccare i vincitori. Il nuovo clan del Dragone Nero trucida il gruppo, e Kobra inizia a capire quanto gli piacesse uccidere per il Dragone Nero.\n\"Mortal Kombat: Armageddon\", quando la piramide di Blaze di erge dal sottosuolo, il clan del Drago Nero e approfitta per raggiungere la creatura e assorbirne i poteri.\nIn \"Mortal Kombat X\", nella nuova timeline, in uno dei dialoghi introduttivi fra Kano ed Erron Black, veniamo a sapere che \u00e8 morto per mano di quest'ultimo.\nKollector.\nApparso per la prima volta in Mortal Kombat 11, Kollector \u00e8 un naknada, e in quanto tale, ha sei braccia, quattro dalle spalle e due pi\u00f9 piccole dalla schiena e che sorreggono il suo zaino, oltre che a una corporatura snella ma tonica, la pelle blu e gli occhi arancioni. Il suo vestito \u00e8 decorato con oggetti che sembrano sfoggiare la sua ricchezza.\nKollector \u00e8 il collezionista di tributi indifferente e rapace di Shao Kahn, sotto il quale ha servito come esattore delle tasse (da qui il nome Kollector, cosa comune per la sua razza, dove spesso i membri della specie prendono il nome della professione che ricoprono). Nonostante sia sottomesso al suo padrone, \u00e8 consumato dall'avidit\u00e0, si prende cura solo della propria ricchezza e del proprio status ed \u00e8 in grado di far fuori chiunque osi sfidarlo. Sebbene sia nato in povert\u00e0, anche perch\u00e9 i naknada sono sempre stati schiavi del Kahn (costruendo il Kolosseo e le altre cose), Kollector \u00e8 stato in grado di acquisire abilit\u00e0 atte alla sopravvivenza e al profitto, fino a raggiungere la posizione che ricopre ora. Oltre a essere abile nel corpo a corpo, e a essere abbastanza forte da sollevare un'intera persona con solo due braccia, Kollector, non di rado, si destreggia nella magia, in quanto pu\u00f2 teletrasportarsi, ricoprire le sue armi di fiamme azzurre e sparare delle fiamme verdi.\nKotal Kahn.\nUn \"dio del sole\" di ispirazione azteca, nuovo imperatore dell'Outworld dopo gli eventi di \"Mortal Kombat (2011)\". Incredibilmente alto, ha la pelle blu e le sclere azzurre (prive di iridi e pupille), ed \u00e8 di corporatura robusta e molto muscolosa.\nKotal Kahn \u00e8 un guerriero del reame di Osh-Tekk, di cui era sovrano il padre Kotal K'etz prima che il reame si fondesse con l'Outworld. Come Osh-Tekk, egli \u00e8 l'ultimo della sua specie, ma \u00e8 considerato un dio tra i Maya, che lo hanno nominato \"Buluc\" (nome completo Buluc Chabtan), il loro dio della guerra. Dopo la morte di Shao Kahn, egli divenne il sovrano del Regno Esterno, usurpando Mileena dopo che si era in precedenza prestato ai suoi servigi. Kotal Kahn appare sempre serio e ligio al proprio dovere di imperatore, e a differenza dei precedenti sovrani del Regno Esterno, non \u00e8 interessato alla conquista di altri reami, conservando invece un atteggiamento neutrale nei loro confronti, e preferisce piuttosto occuparsi degli affari interni e consolidare il proprio potere. Per questa ragione, egli si oppone fortemente alla liberazione di reami che gi\u00e0 sono sotto dominio dell'Outworld, credendo giustamente che un Regno Esterno unito e stabile sia pi\u00f9 forte contro i suoi nemici.\nCome Osh-Tekk, Kotal Kahn \u00e8 incredibilmente potente, in quanto possiede una forza sovrumana che lo rende capace di spaccare una testa con facilit\u00e0, oltre che a combattere con la sua grossa spada Macuahuitl con una mano sola. Sempre come Osh-Tekk, egli pu\u00f2 potenziarsi dalla luce del sole per rinforzarsi e guarire le sue ferite, ma anche indirizzarlo contro i suoi nemici per infliggergli danno, o addirittura potenziare le sue armi per fare danni maggiori. In Mortal Kombat 11 possiede anche l'abilit\u00e0 di trasformarsi in un giaguaro nero (con indosso ancora il suo abbigliamento) per attaccare i suoi nemici a distanza. Con il Kamidogu dell'Outworld, egli pu\u00f2 invocare la Magia del Sangue (\"Blood Magik\") per rinforzarsi ulteriormente, cos\u00ec come le sue abilit\u00e0 relative alla luce del sole. Nel suo stato di Dio del Sangue, \u00e8 stato in grado di evocare un intenso raggio di fiamme solari dalla nuvole evocate da Rain, oltre che a sopraffare Goro e a strappargli le braccia con la sola forza delle mani. Il suo potere \u00e8 quindi facile da confrontare con quelle di un dio per gli umani della Terra. Come tutti gli altri Osh-Tekk, \u00e8 fisicamente indebolito quando privato della luce del sole, e incapace di evocare il suo potere. Kotal Kahn \u00e8 anche capace di teletrasportarsi in una nube di fumo e fiamme, seppur non sia un elemento del gameplay.\nKung Jin.\nApparso per la prima volta in \"Mortal Kombat X\", \u00e8 il cugino di Kung Lao e viene sollecitato da Raiden a unirsi all'Ordine del Loto Bianco.\nKung Lao.\nEsperto monaco shaolin, si unisce al torneo Mortal Kombat per uccidere Goro, colui che 500 anni prima aveva ucciso un suo antenato, il Grande Kung Lao.\nKurtis Stryker.\nCapo di una brigata antisommossa quando Shao Khan attacc\u00f2 la sua citt\u00e0; decise di unirsi ai guerrieri guidati da Raiden in cerca di vendetta contro Shao Khan.\nLi Mei.\nLi Mei \u00e8 una donna nativa di un villaggio dell'Outworld, che combatte le tirannie che da secoli affliggono il suo reame. Il suo aspetto \u00e8 volutamente reso dal team artistico come quello di una modella, e le sue movenze durante la lotta, sono molto sinuose e provocanti. In principio, Li Mei presenta una fisionomia molto carnosa e marcata, con forme prorompenti, e indumenti di colore viola molto succinti. Successivamente, nel capitolo \"Deception\" il suo aspetto subisce un cambiamento pi\u00f9 radicale, probabilmente al fine di rendere il personaggio pi\u00f9 credibile: i lineamenti del suo viso, ben accentuati e spigolosi, vengono addolciti, i suoi occhi, grandi e verdi, diventano pi\u00f9 piccoli e castani, conferendole un aspetto pi\u00f9 asiatico, ed il suo seno subisce una sensibile riduzione.\nIn \"Mortal Kombat: Deadly Alliance\" il villaggio di Li Mei viene ridotto in schiavit\u00f9 dalle armate Tarkatan, al soldo di Shang Tsung, per le costruzioni del suo palazzo. Dopo aver sconfitto Kano, la ragazza guadagna l'attenzione dello stregone Quan Chi, che le promette la libert\u00e0 se avesse vinto ad un torneo. In questo periodo, fa amicizia con un anziano guerriero, il supposto \"Campione degli Anziani Dei\", Shujinko, che considerando flebili, nonostante la sua determinazione, le sue possibilit\u00e0 di vincere il torneo dell'Alleanza Mortale, decide di allenarla. Passando per un'insidiosa foresta (la Foresta Vivente, probabilmente), Li Mei si imbatte in Moloch e Drahmin, che l'attaccano. Riesce a fuggire e scopre che i due oni agiscono per conto di Shang Tsung. Quando affronta e vince il torneo, lo spirito di Li Mei viene intrappolato nel corpo di un soldato delle armate del Re Dragone, ma Bo Rai Cho riesce a salvarla dal suo destino.\nNegli eventi di \"Mortal Kombat: Deception\", al suo risveglio, Li Mei scopre che l'Outworld \u00e8 ricaduto sotto una nuova minaccia: Onaga, l'antico Re dragone che secoli prima aveva regnato con il terrore e la violenza, \u00e8 risorto. Lo affronta ma capisce che l'unico modo per impedirgli di fare dell'Outworld un agglomerato di morte e distruzione, \u00e8 quello di trovare un accordo: il suo aiuto per la salvezza del popolo. Accordatasi, Li Mei affronta tutti i guerrieri che cercano di eliminare il Re dragone, in modo da permettere a quest'ultimo di fondere i Kamidogu. In segno di riconoscenza, Onaga rispetta le condizioni di Li Mei e fa di lei la sua regina.\nIn \"Mortal Kombat: Armageddon\", a seguito ad eventi non meglio specificati, Li Mei si ritrova nel Netherrealm, a dare la caccia a Shinnok. Quando il principe Taven incrocia il suo cammino, prende le difese del Dio Anziano, ignaro del fatto che egli sia decaduto per la sua corruzione, l'affronta e la sconfigge.\nLiu Kang.\nRimasto orfano in un villaggio della Cina, fu posso in custodia dai monaci shaolin. Il dio Raiden vide in lui una grande forza e determinazione.\nMavado.\nMavado \u00e8 il leader del clan del Dragone Rosso, il primo clan criminale dell'Outworld dal quale, in seguito, nascer\u00e0 il Dragone Nero di cui \u00e8 a capo Kano. Mavado stringe alleanza con Quan Chi e Shang Tsung affinch\u00e9 i due stregoni possano invadere la Terra in cambio della possibilit\u00e0 di governare alcuni territori terrestri. Il suo tirapiedi \u00e8 Hsu Hao, fatto entrare sotto mentite spoglie nelle Forze Speciali di Jax Briggs e Sonya Blade. Imbattutosi in Kabal, leader del Dragone Nero, lo sconfigge e ruba le sue armi, ma la vendetta di quest'ultimo non tarda ad arrivare e Mavado si ritrova per diverso tempo in una situazione caustica. Ricompare in \"\".\nMeat.\nMeat \u00e8 un essere creato da Shang Tsung nel Netherrealm nelle \"fosse di carne\" dello stregone. L'essere fugg\u00ec prima che potesse essere completato e per questo, il suo aspetto \u00e8 quello di un orrido mostro: non ha la pelle, gronda sangue da tutti i muscoli e ha un occhio fuori dall'orbita. Meat fece la sua prima apparizione in \"Mortal Kombat 4\" dove era un personaggio bonus che fungeva da costume alternativo per ogni personaggio dopo aver soddisfatto certe condizioni (principalmente dopo aver completato la modalit\u00e0 Gruppo). Comparve anche in un breve cameo in \"\", dove nel Netherrealm dona a Shujinko delle koins prima di scomparire. \"Mortal Kombat Armageddon\", \u00e8 l'unico gioco dove compare come giocabile.\nMileena.\nFiglia di Shao Khan e sorellastra di Kitana, Milena \u00e8 un ibrido tra un'umana/edeniana e Tarkata creata dallo stregone Shang Tsung.\nMokap.\nMokap \u00e8 un ex maestro di arti marziali, che insegnava a nord di Chicago. Un giorno fu contattato da Johnny Cage per fare alcuni \"motion capture\" per il suo nuovo film, diventando il catturista principale. Quando vol\u00f2 a Hollywood per iniziare la sessione delle riprese, che consistevano in esibizioni di stile Gru e Serpente, si cre\u00f2 un varco che lo port\u00f2 nel Chaosrealm. Non si sa quale fu il ruolo preciso di Mokap negli eventi di \", tuttavia \u00e8 cosa certa che si \u00e8 schierato con i buoni, ma non c'\u00e8 traccia di alcuna battaglia da lui intrapresa. In seguito Mokap acquisisce alcuni poteri di telecinesi, e ancora una volta non viene spiegato l'accaduto.\nIn \" si mette di nuovo al servizio del bene.\nIl nome Mokap \u00e8 l'abbreviazione di \"motion capture\" (con la \"C\" rimpiazzata dalla \"K\" come nella tradizione di Mortal Kombat) in riferimento all'attore che cattura i movimenti dei personaggi del gioco. Il personaggio \u00e8 infatti vestito con tuta aderente azzurra e lampadine di contorno attaccate in punti strategici, tipico vestito di attori per il motion capturing nei film e videogiochi dove si utilizza la computer graphic. Mokap \u00e8 stato inserito pi\u00f9 tardi rispetto allo sviluppo di \"Deadly Alliance\", per questo sono state tralasciate diverse caratteristiche basilari degli altri personaggi come lo stile di combattimento, l'arma e la fatality. Esso \u00e8 un tributo a Carlos Pesina, l'attore che ha interpretato Raiden in \"Mortal Kombat\", \"Mortal Kombat II\" e \"Mortal Kombat Trilogy\".\nMoloch.\n\u00c8 un oni originario del Netherrealm, ed \u00e8 l'unico amico e alleato di Drahmin, ma a differenza sua Moloch \u00e8 sempre stato un demone del Netherrealm. Lo stregone Quan Chi offr\u00ec ai due la libert\u00e0 in cambio della protezione dall'attacco di Scorpion. Moloch non fu sorpreso dal fatto che Drahmin accett\u00f2 la proposta, cos\u00ec insieme massacrarono il ninja, non appena questi tent\u00f2 di avvicinarsi a Quan Chi. Mentre i due oni combattevano Scorpion, lo stregone scapp\u00f2 dal regno oscuro senza di loro; i due demoni comunque attraversarono il portale ma furono trasportati in due luoghi differenti.\nL'oni ingaggia cos\u00ec uno scontro con Cyrax, ma \u00e8 costretto a evitare le sue bombe rifugiandosi in una foresta e nutrirsi di chi si avvicinava a lui incuriosito. Anche Li Mei si appropinqu\u00f2 alla foresta, ma riusc\u00ec a fuggire tra gli alberi. In seguito sia Moloch che Drahmin furono ingaggiati da Shang Tsung e portati nelle segrete del suo palazzo come \"assicurazione\" nel caso in cui Quan Chi si fosse rivoltato contro di lui rompendo l'alleanza.\nIn \"Mortal Kombat X\", \u00e8 possibile vedere il personaggio Quan Chi tenere in mano una testa mozzata; osservando con attenzione ci si accorge come quella sia la testa dello stesso Moloch, quindi sebbene non ci siano riferimenti diretti al suo nome, \u00e8 facile presumere che il personaggio sia ormai morto per la serie.\nMotaro.\nMotaro \u00e8 un Centauro: ha il corpo di un cavallo e il busto umano; possiede un paio di corna da ariete e una lunga coda metallica che usa come canale energetico. Come tutti i Centauri, nutre un odio profondo per la razza Shokan, che reputa inferiore: le due razze sono costantemente in lotta per dimostrare il loro valore a Shao Kahn e sancire una volta e per tutte la loro superiorit\u00e0.\nNel reame del Mondo Esterno (Outworld), la razza di Motaro comincia godere della predilezione di Shao Kahn a partire da \"Mortal Kombat 3\", visti gli insuccessi degli Shokan Goro e Kintaro; cos\u00ec Shao Kahn forma una squadra di sterminio composta di guerrieri selvaggi per combattere i guerrieri della Terra, ponendovi a capo proprio Motaro.\nDopo la sconfitta di Kano da parte di Sonya Blade, Motaro viene incaricato di recuperare il membro del Dragone Nero, nonch\u00e9 di curarlo e imprigionarlo affinch\u00e9 egli non recuperi le forze in attesa della punizione per il fallimento. \u00c8 in quel momento che Motaro viene attaccato e sconfitto da Sheeva.\nIn \"Mortal Kombat Armageddon\", grazie a una maledizione inflittagli dagli Shokan, tutta la razza dei Centauri diventa una razza di Minotauri.\nIn \"Mortal Kombat IX\", Motaro appare solo in un cameo. Nella nuova linea temporale non viene sostituito agli Shokan come favorito di Shao Khan, ma rimane comunque a capo delle armate di sterminio; combatter\u00e0 contro Johnny Cage riuscendo quasi a sconfiggerlo, ma verr\u00e0 ucciso dal tempestivo intervento di Raiden.\nNel film \"Mortal Kombat - Distruzione totale\" \u00e8 interpretato da Deron McBee e in italiano \u00e8 doppiato da Claudio Fattoretto.\nNightwolf.\nGuerriero nativo americano che riesce a comunicare con Raiden tramite le sue visioni.\nNitara.\nNitara \u00e8 una vampira che combatte nell'interesse della salvaguardia della sua specie, minacciata dalle crociate anti-vampiriche organizzate dagli umani. Di allineamento neutrale, Nitara non partecipa direttamente ai vari eventi che coinvolgono le varie fazioni dei mondi, limitandosi a perseguire i suoi scopi personali. Ella appare come una figura femminile di grande statura, e con delle grandi ali di pipistrello dietro alla schiena.\nIn \"Mortal Kombat: Deadly Alliance\", Nitara trascorre molto tempo vagando per l'Outworld, alla ricerca di un artefatto. Quando lo trova per\u00f2, non pu\u00f2 recuperarlo a causa della lava vulcanica che lo circonda. Ma il destino le \u00e8 favorevole e per caso incontra l'androide Cyrax, che in quanto dotato di un corpo cibernetico pu\u00f2 attraversare la lava ed uscirne illeso. Ma era necessario offrire al cyborg qualcosa in cambio. Considerando Reptile facile da manipolare, Nitara gli offre la Kireashi (una lama originaria del popolo Zaterran) e gli rivela la posizione dell'accampamento militare di Kitana. Questa mossa aveva dato a Shang Tsung e Quan Chi abbastanza tempo per organizzarsi ed uccidere Shao Kahn (allora, padrone di Reptile). Quando Reptile trova il cadavere del tiranno, offre i suoi servigi a Nitara, grato per la sua apparente gentilezza. Nitara, a sua volta, gli ordina di attaccare Cyrax, spacciandolo per un invasore dell'Earthrealm e rivelandogli il suo punto debole. Reptile fa quanto gli viene detto, ma fugge via intimidito dagli attacchi del cyborg. Immediatamente dopo l'accaduto, Nitara si presenta a Cyrax, con una proposta: grazie alle gemme in suo possesso (capaci di condurre chi le possiede in qualsiasi luogo), Nitara lo ricondurr\u00e0 nell'Earthrealm, in cambio, il cyborg dovr\u00e0 recuperare l'artefatto per lei. I due si recano cos\u00ec alla volta del sepolcro del Re Dragone ed entrambi raggiungono il loro scopo: Nitara ottiene l'artefatto e Cyrax ritorna nell'Earthrealm. Con l'artefatto finalmente tra le sue mani, Nitara conclude la sua missione, lo manda in frantumi e riesce cos\u00ec a separare i due reami. La scarica di energia rilasciata dall'artefatto nella sua rottura stordisce Nitara, che al suo risveglio si rende conto di essere di ritornata a Vaeternus.\nIn \"Mortal Kombat: Armageddon\", a Vaeternus si verifica un genocidio di massa. Sconvolta, Nitara comincia ad indagare. Le ferite riscontrate sui cadaveri erano state provocate da dei pugnali mistici detti \"Datusha\", concepiti esclusivamente per l'uccisione dei vampiri. Nitara viene in seguito inviata dagli anziani del suo regno in Edenia, alla ricerca di un cratere nel quale giace una profetica lama capace di neutralizzare i Datusha. Nel suo cammino, la vampira incrocia il demone Ashrah, armata dei Datusha e di una strana lama benedetta. In quell'istante Nitara capisce di trovarsi dinanzi alla carnefice responsabile dell'orribile sorte toccata ai suoi confratelli. Per proteggere il resto della sua razza, Nitara chiude definitivamente il portale di Vaeternus e attira Ashrah nel cratere, per poter utilizzare la profetica lama per distruggere Ashrah.\nNoob Saibot.\n\u00c8 il Sub-Zero originale, Bi-han, il quale, ucciso da Scorpion, viene riportato in vita da Shinnok.\nOnaga.\nMillenni addietro, Onaga, conosciuto come il Dragon King, era il sovrano dell'Outworld. Egli anelava alla vita eterna e ordin\u00f2 che l'ultimo uovo di drago esistente fosse portato a lui, sperando che il sangue di un drago neonato potesse garantirgli l'immortalit\u00e0. Tuttavia mor\u00ec prima che vi riuscisse. Shao Kahn, uno dei suoi uomini fidati, lo aveva avvelenato per prendere il suo posto di imperatore dell'Outworld. L'esercito di Onaga, che era considerato invincibile poich\u00e9 il dragone era in grado di resuscitarli infinite volte, fu come mummificato e di conseguenza dimenticato insieme al Dragon King.\nAnni dopo la vittoria di Liu Kang contro Shang Tsung, Shujinko pose Blaze a guardia dell'uovo dove risiedeva Onaga. In seguito, l'Alleanza Mortale formata da Quan Chi e Shang Tsung fece resuscitare l'esercito di Onaga. Il loro piano era quello di conquistare l'Outworld e tutti gli altri reami. Durante i vari scontri l'uovo si schiuse e l'energia sprigionata trov\u00f2 casa nel corpo di Reptile, cos\u00ec Onaga pot\u00e9 rigenerarsi e recuperare i propri poteri, grazie anche all'azione di Shujinko.\nProprio mentre il suo esercito stava per ricevere gli ordini da Quan Chi, Onaga irruppe e neanche l'attacco combinato di Raiden, Quan Chi e Shang Tsung fu sufficiente a fermare il Dragon King; Raiden fece cos\u00ec un ultimo sacrificio, autodistruggendosi rilasciando la sua essenza divina, ma riusc\u00ec solo a distruggere l'esercito, non Onaga che ora era giunto anche in possesso del medaglione dello stregone Quan Chi.\nFu allora che Shujinko, che si era reso conto di essere stato ingannato da Onaga, ag\u00ec. All'insaputa del dragone, l'anziano guerriero aveva assorbito l'essenza di vari combattenti e riesce a distruggere tutti i Kamidogu. Proprio quando Shujinko stava per sferrare il colpo di grazia, l'anima di Onaga viene trascinata nel Netherrealm, dove viene intrappolata da Nightwolf. Tuttavia l'anziano dio Shinnok trov\u00f2 l'anima intrappolata e gli propose il trono dell'Outworld in cambio del suo aiuto per fuggire; Onaga accett\u00f2.\nShinnok rivel\u00f2 a Onaga che la sconfitta di Blaze gli avrebbe dato ancora pi\u00f9 potere e gli consiglia di allearsi con Quan Chi, Shang Tsung e Shao Kahn per riuscire a battere l'enorme mostro di fuoco. Ad Onaga l'idea non piace ed accetta solo per farsi aprire il portale per tornare nell'Outworld; una volta l\u00ec fa piazza pulita degli altri guerrieri e affronta Blaze. Dopo aver sconfitto Blaze, Onaga ritorna ad essere l'imperatore dell'Outworld e ordina a Shang Tsung e Quan Chi di tenere vivo, ma in fin di vita, Shao Kahn e di torturarlo per l'eternit\u00e0 come pena per averlo tradito.\nQuan Chi.\n\u00c8 uno stregone molto potente originario del Netherrealm (il Regno Occulto).\nRain.\n\u00c8 un ninja che indossa una tuta viola ed ha il potere di controllare il potere dell'acqua.\nReiko.\nNon si conosce molto di Reiko, salvo la sua prima occupazione di generale delle armate di Shinnok. Egli oltre al dio ha servito anche Shao Kahn, ed \u00e8 stato generale delle armate della Fratellanza d'Ombra. Durante la guerra tra Shinnok e gli dei anziani, sembrava fosse stato ucciso. Si fece di nuovo vivo durante gli scontri di \"Mortal Kombat 4\", ma dopo che Shinnok fu sconfitto, scomparve nuovamente. In seguito si alle\u00f2 all'esercito di Shao Kahn, il quale lo nomina generale a causa della sua spietatezza, che doveva essere presente in ogni soldato.\nReiko ha una grande aspirazione: rimpiazzare l'imperatore e regnare sull'Outworld. Nella modalit\u00e0 Conquista di \"\" egli sembra intrufolarsi nelle stanze di Shao Kahn ed indossare il suo elmetto.\nIn \"\" Reiko incontra Taven nella fortezza di Shao Kahn e si viene a sapere che per un arcano motivo Reiko disprezza intensamente Quan Chi. Egli poi tenta di aiutare Taven a raggiungere l'esercito, poich\u00e9 \u00e8 impressionato dal suo modo di combattere. Taven gli rivela di voler solo uccidere Quan Chi e che l'esercito non gli interessa; Reiko per\u00f2 ha ricevuto l'ordine dall'imperatore di proteggere tutti gli alleati, compreso lo stregone. Dopo uno scontro col principe di Edenia, zoppica via, lasciando intendere ironicamente che l'abbandono del campo di combattimento porter\u00e0 alla morte Quan Chi.\nReptile.\nReptile \u00e8 un ninja di origini sauriane, una razza quasi completamente estinta, ed \u00e8 la guardia del corpo dello stregone Shang Tsung.\nSareena.\nSareena \u00e8 un demone dalle sembianze umane. \u00c8 stata per molti anni un sicario al servizio di Quan Chi, ma cambia allineamento dopo aver incontrato il criomante Sub-Zero, mostratosi, da nemico, magnanimo nei suoi confronti e da allora decide di servire il clan Lin Kuei. Viene risvegliata dalla sua prigione di ghiaccio e resa umana da Quan Chi affinch\u00e9 ella fosse al suo servizio. Insieme alle sue compagne, Jaakata e Kia, Sareena ha l'ordine di uccidere Sub-Zero prima che questi arrivi al suo padrone. Le donne falliscono nella loro impresa, me per ragioni ignote, Sub-Zero risparmia la vita di Sareena. Successivamente, quando Sub-Zero si scontra con Quan Chi, Sareena appare improvvisamente e lo aiuta a sconfiggere lo stregone. Dopo aver espresso il desiderio di volersi unire al criomante e fuggire dal Netherrealm, Sareena viene colpita da un proiettile magico lanciato da Shinnok e muore, apparentemente, tra le braccia di Sub-Zero.\nViene poi rivelato in \"Mortal Kombat: Tournament Edition\" che Sareena non \u00e8 stata uccisa dall'attacco di Shinnok, ma distrutta soltanto nella sua forma umana. La sua essenza viene esiliata nel quinto livello del Netherrealm come punizione per il suo tradimento e l\u00ec rimane per anni. Un giorno per\u00f2 si imbatte nel portale che Quan Chi e Scorpion usarono per fuggire dal reame poco prima degli eventi di Mortal Kombat: Deadly Alliance. Lo attraversa e si ritrova nell'Outworld dove trova un modo per riacquistare le sembianze umane senza la magia di Quan Chi attingendo l'energia del reame.\nPoco tempo dopo aver riottenuto il suo aspetto umano, Sareena incontra il giovane Sub-Zero (fratello minore del Sub-Zero da lei incontrato in Mythologies, che si era ormai reincarnato in Noob Saibot) verso il quale ha ugualmente un senso gratitudine e diventa un'adepta dei Lin Kuei.\nDurante le vicende di \"Mortal Kombat Armageddon\", Sareena segue Sub-Zero nel Netherrealm dove lo salva dagli attacchi di Noob Saibot e Smoke. La coppia ne esce vittoriosa ma, poco dopo la battaglia Sareena perde il controllo della sua forma umana e ritorna a quella originale. Sub-Zero, allarmato la attacca e la costringe alla fuga. Sareena \u00e8 cos\u00ec costretta a cercare il modo per riassumere le sue sembianze. Incontra Quan Chi che si offre di aiutarla a recuperare il suo aspetto in cambio del suo ritorno alla Fratellanza d'Ombra e non avendo alternative, Sareena accetta la proposta, tramando nel frattempo un piano per ucciderlo.\nScorpion.\nNinja spettro il cui vero nome \u00e8 Hanzo Hasashi. Ucciso dal primo Sub-Zero (Bi-Han), fu riportato in vita da Quan Chi e successivamente riusc\u00ec a vendicarsi uccidendo Bi-Han.\nSektor.\nAndroide al servizio dei Lin Kuei e di Shao Khan.\nShang Tsung.\nArcistregone di Shao Khan originario dell'Earthrealm.\nShao Kahn.\nOriginario dell'Outworld, era al servizio di Onaga, l'Imperatore Dragone, ma lo avvelen\u00f2 e prese il suo posto di imperatore dell'Outworld.\nSheeva.\nUna Shokan dalle sembianze femminili, anch'ella combatte al servizio di Shao kahn.\nShinnok.\nUn Anziano Dio decaduto costantemente in cerca di nuovi modi per recuperare il suo potere perduto. Si serve dell'aiuto dello stregone Quan Chi per raggiungere i suoi scopi.\nShujinko.\nIl presunto campione degli Anziani Dei, egli \u00e8 un uomo anziano che lotta per porre rimedio ai suoi sbagli, e ristabilire l'equilibrio dei vari regni causati da essi.\nMolto tempo fa, quando era ancora un ragazzo, venne raggiunto da un'entit\u00e0 che diceva di chiamarsi Damashi, che era un messaggero degli Elder Gods per cercare un mortale capace di sfidare gli Dei. Alla sua risposta affermativa, Damashi gli disse la missione da compiere: prendere tutti i 6 Kamidogu negli altrettanti reami: Earthrealm, Netherrealm, Chaosrealm, Orderrealm, Outworld ed Edenia. Poi gli instill\u00f2 un'abilit\u00e0 che consisteva nell'assimilare le abilit\u00e0 di tutti i guerrieri che incontrava.\nQuesti and\u00f2 per primo nell'Earthrealm, dove raccolse il Kamidogu con facilit\u00e0; poi and\u00f2 nel Netherrealm, dove risolse una rivalit\u00e0 tra Ashrah ed Ermac. Nel Chaosrealm combatt\u00e9 a fianco di Havik contro un esercito di Seidan. Nell'Outworld, Shujinko sconfisse Baraka e poi Shao Kahn. Nel reame di Seido, aiut\u00f2 Darrius ad indagare sulla resistenza Seido, poi lui esili\u00f2 Hotaru e la resistenza. Viaggiarono poi insieme nell'Outworld e ristabilirono insieme una citt\u00e0 dopo averla difesa dalla specie Tarkatan. In Edenia, infine, difese Sindel da un attacco di Shao Kahn.\nQuando lui raccolse tutti i 6 Kamidogu, si present\u00f2 a Nexus per presentare i Kamidogu agli Elder Gods, ma intervenne Onaga, che si era rivelato Damashi e si prese i Kamidogu per s\u00e9, in modo cos\u00ec da ritornare re dell'Outworld nel tentativo di ottenere il potere supremo, necessario per ricreare i reami a sua immagine.\nShujinko, resosi conto dell'errore commesso, decide di vendicarsi. Viaggia nell'Outworld, dove, dopo varie vicissitudini, incontra i guerrieri della terra precedentemente morti in \"\", e con l'aiuto di Ermac, rinsana i guerrieri, poi assorbe le sue abilit\u00e0 aggiungendole alle sue. Lui poi si scontra con Onaga, e finalmente, dopo aver distrutto tutti i Kamidogu che davano il potere al Dragon King, riesce ad ucciderlo; l'anima del re Dragone viene poi intrappolata dallo sciamano Nightwolf, che lo intrappola nel Netherrealm.\nMa mentre Shujinko scopre che Onaga era Reptile trasformato, sopraggiunge Raiden, dio del fulmine ora corrotto a causa del suicidio invano; Raiden ha intenzione di schiavizzare Shujinko per tutti i suoi errori, ma Shujinko riesce a scampare.\nShujinko viene considerato l'eroe dell'Outworld, poi, dopo un po' di tempo, Kitana vuole incontrarlo nel castello di Shao Kahn, poich\u00e9 gli Edeniani hanno respinto l'esercito di Reiko. Kitana gli dice che vuole sorvegliare lo spirito di Liu Kang, visto che ancora non si \u00e8 unito al suo corpo. Un giorno per\u00f2 Mileena arriva, lo cattura per volere dello stesso Shujinko e lo porta nelle segrete di Shao Kahn. In \"Mortal Kombat Armageddon\", Taven lo liberer\u00e0, e Shujinko gli spiegher\u00e0 che si era fatto rapire apposta solo per conoscere maggiormente i nemici ed i loro piani; detto ci\u00f2 Shujinko se ne va.\nAppare anche in \"Mortal Kombat X\" come cameo nel finale di Cassie Cage, dove viene ucciso da quest'ultima.\nSindel.\nAntica regina di Edenia, lotta per la salvaguardia di quest'ultima insieme alla figlia Kitana.\nSkarlet.\nPersonaggio scaricabile, Skarlet \u00e8 una guerriera di cui si conosce poco.\nSmoke.\nUn androide che sta al servizio per pi\u00f9 fazioni, benevoli, malvagie o neutrali, a seconda di chi se ne impossessa.\nSonya Blade.\nAgente delle Forze Speciali degli Stati Uniti, Sonya lavora in una divisione segreta che si occupa di sorvegliare e tenere sotto controllo i vari reami.\nLa sua missione \u00e8 quella di collaborare con Jax per sconfiggere Kano\nSub-Zero.\nUn uomo appartenente alla razza dei criomanti (persone capaci di manipolare l'elemento del ghiaccio), ricopre il ruolo di leader del clan ninja dei \"Lin Kuei\".\nTakeda.\nDa bambino, Takeda visse una vita normale in Thailandia con sua madre, Suchin, nonostante suo padre non sapesse della sua esistenza. Dopo che sua madre fu uccisa dal Dragone Rosso, fu affidato a Hanzo Hasashi (Scorpion, tornato umano dopo la sconfitta di Quan Chi) quando suo padre se ne and\u00f2 per vendicare la sua morte.\nAnche se gli sono insegnate le vie di un guerriero, Takeda aveva originariamente una natura timida e non prendeva sul serio il combattimento. Tuttavia, dopo che la pi\u00f9 recente iterazione dello Shirai Ryu \u00e8 stata sradicata, diventa pi\u00f9 serio e continua ad aiutare il suo maestro, non solo nelle missioni ma anche impedendogli di cedere alla sua forma spettrale. Dopo molti anni, Takeda complet\u00f2 la sua formazione con Scorpion e, su sollecitazione sia del suo mentore che del padre che torn\u00f2 per lui, si un\u00ec a una nuova squadra formata dalle Forze Speciali dedicate alla protezione della Terra. Costituito da una nuova generazione di eroi, come Kung Jin, Cassie Cage e Jacqui Briggs, Takeda ha sviluppato una grande amicizia con tutti i componenti della sua squadra. Takeda ha anche una relazione romantica con Jacqui Briggs. Alla fine dimostra il suo eroismo e coraggio quando affronta tutti i Revenants (insieme a Jacqui) al Tempio Celeste, sede dei monaci Shaolin, in modo che il resto della sua squadra possa fermare Shinnok, nonostante le sue ferite. Takeda ha dimostrato di prendere sul serio le sue battaglie, ma durante questo periodo commette delle falle in termini di buonsenso. Esprime grande lealt\u00e0 nei confronti dello Shirai Ryu, mentre continua a indossare una fascia gialla-arancione per mostrare il suo legame con il clan e combatter\u00e0 chiunque minacci il suo clan. Ha persino affermato che gli Shirai Ryu sono la sua famiglia. Pur non avendo fiducia in Hanzo all'inizio in quanto questi era uno spettro, Takeda diventa immensamente leale al suo maestro nel corso degli anni e vede Hanzo come una figura paterna. D'altra parte, sebbene Kenshi sia suo padre, Takeda inizialmente non si fidava di lui e preferiva non parlarne al riguardo.\nTanya.\nUna combattente al servizio della Fratellanza d'Ombra, sotto il controllo di Shao Kahn. Figlia dell'ambasciatore di Edenia, Tanya appare per la prima volta in \"Mortal Kombat 4\". Possiede una grande bellezza ed \u00e8 una donna furba ed ingannevole. Pratica come primo stile di combattimento lo Yuejiaquan. Tenter\u00e0 in ogni modo di ostacolare i progetti di Kitana e Sindel. In , viene messa davanti ad una scelta dal Re Dragone: allearsi con lui o morire. Tanya decide dunque di divenire sua serva. Inoltre proprio grazie alle sue abilit\u00e0 di spia, il Re Dragone \u00e8 venuto a conoscenza di molte informazione riguardanti i vari reami da conquistare. In \"Mortal Kombat X\" combatte al fianco dell'esercito di Mileena, ma essa viene poi giustiziata e Tanya scompare.\nTaven.\nIl futuro sovrano del regno dell'Outworld e fratello maggiore di Daegon, egli vige invece per l'ordine, e adopera una reggenza democratica. Taven fa la sua prima apparizione in \"Armageddon\" e la storia ruota attorno a una competizione tra quest'ultimo e suo fratello Daegon, stabilita dal loro padre per salvare il regno da Armageddon. Essi furono inviati nell'Earthrealm e tenuti in incubazione da due draghi, Caro e Orin, fino a quando Blaze non ordinasse il loro risveglio affinch\u00e9 la ricerca abbia inizio. Il loro compito \u00e8 quello di trovare e sconfiggere Blaze. Il vincitore avrebbe succeduto il padre, diventando un Dio pieno, nonch\u00e9 Protettore della Edenia. Inoltre avrebbe anche deciso la sorte del resto dei combattenti. Quando Taven viene rilasciato dal suo drago, Ori, scopre che Daegon era stato risvegliato prematuramente secoli fa e che suo fratello \u00e8 diventato corrotto durante questo lungo periodo. Caro, il drago di Daegon, gli rivela che il fratello aveva ucciso i loro genitori e formato il clan del Dragone Rosso, al fine di individuare Blaze al pi\u00f9 presto possibile, cos\u00ec da eliminare la concorrenza: suo fratello.\nAlla fine, Taven affronta Daegon in battaglia e ne esce vittorioso, battendo il fratello. Si forma cos\u00ec la Piramide di Argus e il destino di Taven \u00e8 quello di combattere percorrendo la strada verso l'alto; Taven raggiunge finalmente la fine della sua missione per salvare il regno e decidere la sorte degli altri combattenti.\nTaven appare nei finali di Takeda Takahashi e Kenshi in \"Mortal Kombat X\", lasciando spazio ad un possibile futuro ritorno del semidio nella saga. A causa degli eventi modificati da Raiden in \"Mortal Kombat 9\", l'Armageddon \u00e8 stato scongiurato, quindi Taven continua il suo sonno. Viene per\u00f2 liberato dalla stalagmite, ove era tenuto in incubazione, da Takeda e Kenshi grazie all'aiuto del drago Caro. I due gli rivelano che suo fratello Daegon ha fondato un'organizzazione criminale chiamata \"Dragone Rosso\", macchiandosi di molti crimini, fra cui l'omicidio dei suoi stessi genitori e quello di Suchin, la madre di Takeda. Taven stringe alleanza con i due, ed insieme distruggono sia il \u201cDragone Rosso\u201d che Daegon, portando a termine la loro vendetta.\nTremor.\nTremor \u00e8 un dominatore della terra, nonch\u00e9 un membro del Dragone Nero. \u00c8 apparso per la prima volta in \"\" come boss; la sua prima apparizione come personaggio giocabile \u00e8 in \"Mortal Kombat IX\" nella speciale torre delle sfide per PSVita. Poi compare in seguito come DLC per \"Mortal Kombat X\", diventando ufficialmente un personaggio giocabile.\nEgli \u00e8 un ninja e la sua abilit\u00e0 particolare \u00e8 la manipolazione della terra e derivati, con la quale fa tremare e uccide gli avversari. Si presenta in come un grosso uomo muscoloso con busto e braccia rocciose, di carnagione chiara. \u00c8 molto pi\u00f9 alto e corpulento degli altri ninja, raggiungendo quasi Goro e superando Kotal Kahn.\nSi sa poco sulla biografia di Tremor; in \"\" lo si vede scappare insieme a Tasia, No-Face e Jarek da un carcere di massima sicurezza dopo che sono stati liberati dal capo del Dragone Nero Kano, dove lui e gli altri fuggitivi vengono incaricati di rubare \"l'Occhio di Shitian\", un potente artefatto che permette di viaggiare tra i regni. Il ninja marrone viene sconfitto e ucciso dall'agente delle forze Speciali Jax Briggs dopo una devastante battaglia.\nIn \"Mortal Kombat IX\" Tremor \u00e8 presente in tre sfide: la prima lo vede fronteggiare Kano, per vendicarsi di quest'ultimo che lo aveva lasciato marcire in prigione per tanto tempo; la seconda sfida riprende la fatidica battaglia tra lui e Jax Briggs, la differenza \u00e8 che i ruoli sono invertiti; infatti da un breve dialogo si capisce che era proprio Tremor a cercare Jax e sar\u00e0 il ninja a sconfiggere l'agente delle forze speciali; nella terza sfida Tremor si ritrover\u00e0 a fronteggiare tre classici ninja di \"Mortal Kombat\": Scorpion, Sub-Zero ed Ermac che lo insulteranno chiamandolo \"rumor\", dato che non era mai stato confermato come personaggio ufficiale.\nIn \"Mortal kombat X\" Tremor \u00e8 stato rilasciato come personaggio DLC il giorno 21 luglio 2015 dentro al \"Kombat Pack\" e venduto separatamente il 28 luglio 2015. Nel suo finale Kano manda Tremor e il resto della sua squadra nel \"Regno dei Sogni\" a recuperare una psicobomba, la quale avrebbe facilitato a rubare l'amuleto di Shinnok. L'esposizione a quel regno ha aumentato il potere e allargato la mente del ninja fino a farlo diventare un \"elementare della terra\", un semidio in grado di affrontare Raiden e Fujin.\nNel fumetto di \"Mortal Kombat X\" Tremor annuncia la presenza del Dragone Nero sbattendo il suo pugno nel terreno del palazzo di Z'Unkahrah, ormai distrutto, causando un terremoto e attirando l'attenzione del nuovo Imperatore del Regno Esterno, Kotal Kahn. Tremor e il resto del Dragone Nero si alleano al Regno Esterno cos\u00ec da confrontarsi con l'esercito degli Shokan, intervenuto per vendicare l'umiliazione di Goro per mano dello stesso Kotal Kahn. Dopo che Kintaro rifiuta di negoziare con l'Imperatore, Kano manda Tremor da solo per affrontare l'armata; poggiando le mani sul suolo, Tremor causa un enorme terremoto che ferisce la maggior parte dell'esercito e, approfittando del caos, Kano lancia una testata nucleare in miniatura con cui elimina pi\u00f9 della met\u00e0 delle forze Shokan. Dopo la resa di Kintaro, Tremor \u00e8 affiancato da Tasia e Jarek, mentre Kano cerca di negoziare con Kotal Kahn. L'Imperatore del Regno Esterno, per\u00f2, si rende conto che Kano possiede un manufatto che \u00e8 in grado di creare portali per altri reami, e attacca il criminale leader del Dragone Nero per entrarne in possesso. Tremor allora minaccia Kotal Kahn di distruggere l'edificio se non lascia andare Kano, ma viene colpito alle spalle e alle braccia da Sonya Blade. Viene cos\u00ec arrestato e portato nelle segrete dell'Imperatore, insieme agli altri membri del Dragone Nero.\nTriborg.\nOriginariamente suddiviso in Sektor, Cyber Smoke, Cyrax e Cyber Sub-Zero, \u00e8 stata studiata una loro versione, nella quale sono racchiuse tutte le loro coscienze in un unico robot.\nPrima della morte del Gran Maestro Lin Kuei, Triborg faceva partecipare tutti i membri del clan a dei test e, a loro insaputa, erano tutti segretamente registrati per conservare i loro dati in una posizione nascosta. Dopo che Sub-Zero uccise Sektor e sconfisse da solo il Cyber Lin Kuei, le Forze Speciali trovarono la memoria segreta dei dati e tentarono di trasformarlo in un corpo di prova in un laboratorio. Durante questo processo, le coscienze di Sektor, Cyrax, Smoke e Cyber Sub-Zero si fusero insieme. Questa coscienza, dando a se stessa il titolo di Triborg, uccise ogni membro delle Forze Speciali nel laboratorio e fugg\u00ec. Ora la sua missione \u00e8 quella di trovare e distruggere ogni forma di vita organica, oltre a ristabilire il Cyber Lin Kuei sotto il suo dominio.\nPersonaggi provenienti da altri franchise.\nOltre ai personaggi dell'Universo DC presenti in \"Mortal Kombat vs DC Universe\", i giochi della serie hanno contenuto altre guest star.\nFreddy Krueger.\nApparso come personaggio speciale in \"Mortal Kombat IX\", \u00e8 un'entit\u00e0 che uccide le persone nei loro sogni, mentre dormono. Proviene dalla serie cinematografica \"Nightmare\".\nJason Voorhees.\nSerial killer che indossa una maschera da hockey con dei poteri sovrannaturali, proveniente dalla serie cinematografica \"Venerd\u00ec 13\".\nJohn Rambo.\nUn veterano del Vietnam, inserito come personaggio ospite speciale in \"Mortal Kombat 11\".\nJoker.\nUn pagliaccio assassino, presente in \"Mortal Kombat vs. DC Universe\" e poi inserito come personaggio ospite speciale in \"Mortal Kombat 11\".\nKratos.\nProtagonista della serie videoludica \"God of War\", dio della guerra e cacciatore di dei (disponibile solo su Playstation).\nLeatherface.\nSerial killer armato di motosega proveniente dalla serie cinematografica \"Non aprite quella porta\", inserito come personaggio ospite speciale in \"Mortal Kombat X\".\nYautja.\n\u00c8 una entit\u00e0 aliena di razza Yautja proveniente dalla serie cinematografica \"Predator\", inserito come personaggio ospite speciale in \"Mortal Kombat X\".\nRobocop.\nPoliziotto cyborg tutore della legge, inserito come personaggio ospite speciale in \"Mortal Kombat 11\".\nSpawn.\nProtagonista dell'omonima serie a fumetti, inserito come personaggio ospite speciale in \"Mortal Kombat 11\".\nTerminator.\nUna macchina antropomorfa inviata dal futuro dalla Skynet e personaggio dell'omonima saga di film, inserito come personaggio ospite speciale in \"Mortal Kombat 11\".\nXenomorfo.\nEntit\u00e0 aliena proveniente dalla serie cinematografica \"Alien\", inserito come personaggio ospite speciale in \"Mortal Kombat X\"."}
{"id": "2042338", "revid": "188323", "url": "https://it.wikipedia.org/wiki?curid=2042338", "title": "Honda RS250", "text": ""}
{"id": "2042344", "revid": "1442080", "url": "https://it.wikipedia.org/wiki?curid=2042344", "title": "NBA Playoffs 1978", "text": "Gli NBA Playoffs 1978 si conclusero con la vittoria dei Washington Bullets (campioni della Eastern Conference) che sconfissero i campioni della Western conference, i Seattle SuperSonics.\nEastern Conference.\nPrimo turno.\n(3) Washington Bullets - (6) Atlanta Hawks.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n(4) Cleveland Cavaliers - (5) New York Knicks.\nRISULTATO FINALE: 0-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Philadelphia 76ers - (5) New York Knicks.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n(2) San Antonio Spurs - (3) Washington Bullets.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Philadelphia 76ers - (3) Washington Bullets.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\nWestern Conference.\nPrimo turno.\n(3) Phoenix Suns - (6) Milwaukee Bucks.\nRISULTATO FINALE: 0-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Seattle SuperSonics - (5) Los Angeles Lakers.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Portland Trail Blazers - (4) Seattle SuperSonics.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Denver Nuggets - (6) Milwaukee Bucks.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(2) Denver Nuggets - (4) Seattle SuperSonics.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1978.\nSeattle SuperSonics - Washington Bullets.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nRoster.\n&lt;br&gt;\n&lt;br&gt;\nStatistiche.\n\"Aggiornate al 6 settembre 2021\"."}
{"id": "2042346", "revid": "1372005", "url": "https://it.wikipedia.org/wiki?curid=2042346", "title": "Dinastia salomonide", "text": "La dinastia salomonide \u00e8 la casa reale tradizionale dell'Etiopia ed \u00e8 considerata da alcuni la pi\u00f9 antica del mondo. Secondo la \"Gloria dei Re\" discenderebbe da Menelik I, tradizionalmente considerato il figlio primogenito della Regina di Saba Makeda e del re d'Israele Salomone (nato nel 1011 a.C. circa).\nLa seconda casa reale pi\u00f9 antica \u00e8 quella giapponese (711 a.C. nascita del primo imperatore giapponese).\nStoria.\nIl capostipite della dinastia, il principe Yekuno Amlak, dell'etnia Amhara, sal\u00ec al potere quando rovesci\u00f2 l'ultimo sovrano della dinastia Zagu\u00e8, il 10 agosto 1270. Alla sua morte, avvenuta nel 1285, gli succedette il figlio Yagb\u00e9a-Syon. Nel 1328 l'imperatore Amda Seyon I conquista il sultanato di Fatajar e Ifat.\nIl figlio di Amda Seyon, Saifa-Arad, sal\u00ec al trono nel 1344 e con lui l'impero acquis\u00ec un tale prestigio da diventare il protettore ufficiale del Patriarcato di Alessandria.\nNei successivi due secoli l'impero continu\u00f2 a combattere con i vicini regni musulmani. Nel 1536, durante il regno di Dawit II, l'Abissinia viene completamente sottomessa dall'imam di Harrar. Nel 1543, il figlio di Dawit II, l'imperatore Atsnaf Sagad I, con l'aiuto di un contingente portoghese riesce a sgominare gli invasori e ad uccidere il signore di Harrar. Il 23 marzo del 1559, l'imperatore \u00e8 sconfitto dai sultanati dell'est, alleati degli oromo, presso Fatajar e decapitato: la sua testa venne prima portata ad Harrar e presentata alla vedova di Gragn, quindi esposta per tre anni in cima a una colonna.\nNel 1621 i gesuiti convinsero l'imperatore Malak Sagad III a far aderire l'Etiopia al rito romano, accettando la supremazia del papa. Ma nel 1632 il malcontento popolare sfoci\u00f2 in una vera e propria guerra civile, che si concluse con la sconfitta dell forze imperiali e l'abdicazione dell'imperatore in favore di suo figlio F\u0101siladas, che ristabil\u00ec la religione cristiana etiope ed espulse i gesuiti.\nIl 7 maggio 1769, con la deposizione dell'imperatore Iyoas I da parte del Ras Mikael Sehul, ebbe inizio l'Era dei Principi, caratterizzata da una forte instabilit\u00e0 politica e sociale e lotte per il potere tra i vari ras feudali.\nNel 1855 il Ras di Qwara Kassa Hailou riunific\u00f2 l'impero e venne incoronato con il nome di Teodoro II. Il nuovo sovrano, non appartenente alla dinastia salomonica, inaugur\u00f2 un importante processo di modernizzazione dello stato etiope. Con la salita al potere di Menelik II nel 1889, si ristabil\u00ec la continuit\u00e0 dinastica sul trono d'Etiopia.\nNel 1930 sal\u00ec al potere Hail\u00e9 Selassi\u00e9, il cui regno nel 1936 sub\u00ec l'invasione del Regno d'Italia; e per cinque anni Hail\u00e9 Selassi\u00e9 visse rifugiato in esilio in Gran Bretagna, per poi ritornare in Etiopia e riprendere il potere.\nNegli anni settanta il Negus, ormai ottantenne, neg\u00f2 l'esistenza della carestia che stava decimando le regioni di Wollo e del Tigr\u00e8 rifiutandosi di intervenire. Per l'esercito, gi\u00e0 da anni in agitazione, fu il pretesto per agire: nel 1974 mise in atto un colpo di Stato che rovesci\u00f2 la monarchia, incarcerando l'imperatore e proclamando la nascita del Derg. Inizialmente la giunta militare offr\u00ec il titolo di Re al figlio di Hail\u00e8 Selassi\u00e8, ma, dopo un suo duro comunicato radio diffuso dall'Inghilterra (dove era in esilio) contro i generali etiopi, essa venne ritirata.\nI membri della famiglia imperiale che si trovavano in Etiopia vennero sistematicamente incarcerati, per essere rilasciati tutti solo nel 1989; nell'aprile dello stesso anno al principe ereditario Asfaw Wossen venne conferito il titolo di \"Imperatore d'Etiopia\", dai membri della comunit\u00e0 etiope a Londra. Nel 1991 il regime del Derg venne abbattuto dai ribelli dell'EPRDF che proclamarono la nascita della repubblica e Amha Selassie fond\u00f2 il Moa Anbessa Party per promuovere la restaurazione della monarchia in Etiopia e quindi il suo ritorno in patria; tuttavia, nonostante i suoi sforzi, la Costituzione del 1995 riconferm\u00f2 l'abolizione dell'istituto monarchico per l'Etiopia.\nNel 1992 furono rinvenuti, sepolti sotto una latrina del palazzo di Menelik II, i resti di Hail\u00e9 Selassi\u00e9, che furono recuperati e nel 2000 traslati solennemente nella cattedrale della Santissima Trinit\u00e0 di Addis Abeba, nella cui cripta si trovavano gi\u00e0 le spoglie di Amh\u00e0 Selassi\u00e9.\nNel 1997 moriva dopo una lunga malattia lo stesso Amha Selassie che venne seppellito con tutti gli onori nella cattedrale della Santa Trinit\u00e0 di Addis Abeba alla presenza del patriarca d'Etiopia Abuna Paulos: suo figlio, Zera Iacob Amh\u00e0 Selassi\u00e9 divenne il capo della famiglia imperiale salomonica.\nGenealogia (1790-2010).\n Sahle Selassi\u00e9 (1795-1847)\n = Woizero Bezabesh\n \u251c\u2500\u2500 Haile Melekot (1824-1855)\n \u2502 = Ejigayehu\n \u2502 \u2514\u2500\u2500 Menelik II (1844-1913)\n \u2502 = Altash Tewodros\n \u2502 = Befana Gatchew\n \u2502 = Taytu Betul\n \u2502 + Abechi\n \u2502 \u2514\u2500\u2500 Zewditu I (1876-1930)\n \u2502 = Araya Selassie Yohannes\n \u2502 = Gugsa Welle\n \u2502 + ?\n \u2502 \u2514\u2500\u2500 Shoagarad Menelik (1867-?)\n \u2502 = Wedadjo Gobena\n \u2502 \u2514\u2500\u2500 Wosan Seged\n \u2502 = Mikael di Wello\n \u2502 \u251c\u2500\u2500 Zenebework\n \u2502 \u2514\u2500\u2500 Iyasu V (1895-1935)\n \u251c\u2500\u2500 Seyfu (1828-?)\n \u2514\u2500\u2500 Tenagnework\n = Woldemikael Guddessa\n \u251c\u2500\u2500 Haylie Guddisa\n \u2514\u2500\u2500 Ras Mekonnen Welde Mika\u00e9l (1852-1906)\n = Yeshimebet Ali\n \u2514\u2500\u2500 Hail\u00e9 Selassi\u00e9 I (1892-1975)\n = Menen Asfaw\n \u251c\u2500\u2500 Tenagnework (1916-2003)\n \u2502 = Dest\u00e0 Damt\u00f9\n \u251c\u2500\u2500 Amha Selassie I (1916-1997)\n \u2502 = Wolete Israel Seyoum\n \u2502 \u2514\u2500\u2500 Ijigayehu (1933-1977)\n \u2502 = Medferiashwork Abebe\n \u2502 \u251c\u2500\u2500 Maryam Senna\n \u2502 \u2502 = Seyfu Zewde\n \u2502 \u251c\u2500\u2500 Sehin Azebe\n \u2502 \u251c\u2500\u2500 Sifrash Bizu\n \u2502 \u2514\u2500\u2500 Zera Yacobe (1953-viv.)\n \u2502 \u2502\n \u2502 \u2514\u2500\u2500 Lideta\n \u251c\u2500\u2500 Tsehai (1919-1942)\n \u251c\u2500\u2500 Zenebework (1918-1933)\n \u2502 = Haile Selassie Gugsa\n \u251c\u2500\u2500 Makkonen (1923-1957)\n \u2502 = Sarah Zigaw\n \u2502 \u251c\u2500\u2500 Wossen Seged\n \u2502 \u251c\u2500\u2500 Mikael\n \u2502 \u251c\u2500\u2500 Tefferi\n \u2502 \u251c\u2500\u2500 Beede Mariam\n \u2502 \u2514\u2500\u2500 Dawit\n \u2514\u2500\u2500 Sahle (1931-1962)\n = Mahisente Habte Mariam\n \u2514\u2500\u2500 Ermias (1960-viv.)\n = Gelila Fiseha\n \u251c\u2500\u2500 Christian\n \u2514\u2500\u2500 Rafael\n = Woizero Bezabesh\n \u2514\u2500\u2500 Hail\u00e9 Mikael (1827-?)"}
{"id": "2042347", "revid": "36426", "url": "https://it.wikipedia.org/wiki?curid=2042347", "title": "Chiesa di San Frediano (Lucca)", "text": ""}
{"id": "2042354", "revid": "767487", "url": "https://it.wikipedia.org/wiki?curid=2042354", "title": "Batman contro Dracula", "text": "Batman contro Dracula (\"The Batman vs. Dracula\") \u00e8 un film d'animazione statunitense del 2005 diretto da Michael Goguen.\nLa pellicola, uscita direttamente per il mercato home video (il 18 ottobre 2005 negli Stati Uniti), racconta l'epico scontro tra l'Uomo Pipistrello e il Conte Dracula.\nTrama.\nIl Joker e il Pinguino scappano dall'Arkham Asylum, in cerca di un tesoro rubato nascosto da un altro detenuto in una cripta al cimitero di Gotham City. Il Joker viene rapidamente intercettato da Batman e resta fulminato e apparentemente ucciso quando cade in un fiume durante lo scontro. Cobblepot si dirige al cimitero e cerca in una cripta, tagliandosi accidentalmente la mano mentre apre una bara che spera contenga i soldi, trovando invece un corpo. Il sangue della sua mano gocciola sul cuore del cadavere, che torna in vita; si tratta del terribile re dei vampiri, il conte Dracula, il cui corpo \u00e8 stato spostato dalla Transilvania a Gotham City dopo la sua \"morte\". Pinguino riesce a non essere morso grazie a un guardiano, da cui Dracula beve il sangue per poi vampirizzarlo; dopodich\u00e9, ipnotizza Pinguino per usarlo come sentinella diurna.\nUna notte di qualche tempo dopo, Batman assiste ad un attacco di vampiri ma decide di dimenticarlo e, come Bruce Wayne, procede ad ospitare una festa aziendale nel suo maniero. Arriva Dracula travestito dall'antropologo culturale Dr. \"Alucard\", che afferma di essere in visita per studiare Batman (credendo che la sua eredit\u00e0 da vampiro abbia influenzato l'esistenza di Batman) e si interessa a Vicki Vale, un'affascinante giornalista che sta intervistando e frequentando Bruce. Dopo aver cercato di mordere Wayne, Dracula vampirizza invece un cameriere che viene visto da Alfred Pennyworth. Bruce immediatamente deduce che \" \"Alucard\" \" \u00e8 Dracula, e che i cittadini scomparsi di Gotham sono in realt\u00e0 stati trasformati in vampiri. Poich\u00e9 dei testimoni oculari hanno visto una figura simile a un pipistrello sulla scena dei \"rapimenti\", le accuse vengono fatte ricadere su Batman. Batman affronta Dracula, che gli offre una partnership per la conquista di Gotham, ma il vigilante rifiuta. Il vampiro decide quindi di ucciderlo e, durante lo scontro, lo soprafface, ma \u00e8 costretto a ritirarsi prima di mettere in atto il suo proposito a causa del sorgere del sole.\nIl Joker, che \u00e8 sopravvissuto alla fulminazione, si dirige al cimitero dove incontra Pinguino. Credendo che abbia gi\u00e0 trovato il tesoro, lo insegue fino alla tomba di Dracula e apre la sua bara nonostante gli avvertimenti di Cobblepot, venendo vampirizzato. Il criminale appena trasformato attacca una banca del sangue, portando alla sua cattura da parte di Batman. Mentre il vigilante tenta di creare un antidoto basandosi sulla struttura cellulare infetta del Joker, Alfred scopre che Dracula una volta aveva una sposa vampira, Carmilla Karnstein, che fu uccisa dall'esposizione alla luce del sole. Durante le sue ricerche Bruce trascura Vicki, la quale viene rapita da Dracula poco dopo. Batman riesce a curare il Joker del suo vampirismo e accerta la posizione della tana di Dracula nel cimitero di Gotham prima di riportare il criminale ad Arkham. Produce quindi una serie di vaccini con cui combattere i vampiri.\nDracula tenta di sacrificare l'anima di Vicki per rianimare Carmilla. Dopo aver appreso che Vicki \u00e8 stata rapita, Batman si precipita nella tana di Dracula dove sconfigge e cura tutti i vampiri che nelle catacombe sotto il cimitero di Gotham, per poi liberare Vicki. Dracula manda Pinguino a ricatturare la donna mentre lui combatte Batman, che attira Dracula nella Batcaverna per avere vantaggio sul vampiro. Nel tentativo di aiutare Bruce, Alfred inietta in Dracula il vaccino anti-vampirisimo ma non pu\u00f2 curare un vampiro naturale; alla fine, Batman riesce a incenerire con il suo prototipo di accumulatore di energia solare il vampiro, uccidendolo definitivamente. Questo libera anche il Pinguino dal suo controllo il quale, durante l'inseguimento con Vicki, trova finalmente il tesoro nascosto che ha causato tutti i problemi. Subito dopo il criminale viene per\u00f2 arrestato dalla polizia e incolpato dai media per i rapimenti, sostenendo che facesse tutto parte di un suo piano per ritrovare l'oro. Batman viene rilasciato da ogni accusa e riprende a proteggere Gotham.\nEdizione home video.\nNel DVD sono presenti, come contenuti extra, i due trailer e un \"dietro le quinte\"."}
{"id": "2042357", "revid": "1442080", "url": "https://it.wikipedia.org/wiki?curid=2042357", "title": "NBA Playoffs 1979", "text": "Gli NBA Playoffs 1979 si conclusero con la vittoria dei Seattle SuperSonics (campioni della Western conference) che sconfissero i campioni della Eastern Conference, i Washington Bullets.\nEastern Conference.\nPrimo turno.\n(3) Philadelphia 76ers - (6) New Jersey Nets.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Houston Rockets - (5) Atlanta Hawks.\nRISULTATO FINALE: 0-2\nPRECEDENTI IN REGULAR SEASON\nPRECEDENTI NEI PLAYOFF\nSemifinali.\n(1) Washington Bullets - (5) Atlanta Hawks.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n(2) San Antonio Spurs - (3) Philadelphia 76ers.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Washington Bullets - (2) San Antonio Spurs.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nWestern Conference.\nPrimo turno.\n(3) Phoenix Suns - (6) Portland Trail Blazers.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Denver Nuggets - (5) Los Angeles Lakers.\nRISULTATO FINALE: 1-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Conference.\nSemifinali.\n(1) Seattle SuperSonics - (5) Los Angeles Lakers.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n(2) Kansas City Kings - (3) Phoenix Suns.\nRISULTATO FINALE: 1-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Seattle SuperSonics - (3) Phoenix Suns.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1979.\nWashington Bullets - Seattle SuperSonics.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 7 settembre 2021\"."}
{"id": "2042358", "revid": "287204", "url": "https://it.wikipedia.org/wiki?curid=2042358", "title": "NBA Finals 1971", "text": ""}
{"id": "2042359", "revid": "287204", "url": "https://it.wikipedia.org/wiki?curid=2042359", "title": "NBA Finals 1972", "text": ""}
{"id": "2042360", "revid": "287204", "url": "https://it.wikipedia.org/wiki?curid=2042360", "title": "NBA Finals 1973", "text": ""}
{"id": "2042362", "revid": "287204", "url": "https://it.wikipedia.org/wiki?curid=2042362", "title": "NBA Finals 1974", "text": ""}
{"id": "2042364", "revid": "287204", "url": "https://it.wikipedia.org/wiki?curid=2042364", "title": "NBA Finals 1975", "text": ""}
{"id": "2042365", "revid": "287204", "url": "https://it.wikipedia.org/wiki?curid=2042365", "title": "NBA Finals 1976", "text": ""}
{"id": "2042366", "revid": "287204", "url": "https://it.wikipedia.org/wiki?curid=2042366", "title": "NBA Finals 1977", "text": ""}
{"id": "2042368", "revid": "287204", "url": "https://it.wikipedia.org/wiki?curid=2042368", "title": "NBA Finals 1978", "text": ""}
{"id": "2042369", "revid": "287204", "url": "https://it.wikipedia.org/wiki?curid=2042369", "title": "NBA Finals 1979", "text": ""}
{"id": "2042371", "revid": "210936", "url": "https://it.wikipedia.org/wiki?curid=2042371", "title": "NBA Finals 1980", "text": ""}
{"id": "2042373", "revid": "287204", "url": "https://it.wikipedia.org/wiki?curid=2042373", "title": "Schlittschuh Club Bern", "text": "Lo Schlittschuh Club Bern (abbreviato SC Bern o SCB) \u00e8 una squadra di hockey su ghiaccio svizzera, fondata nel 1930 con sede a Berna. Attualmente la squadra milita nel massimo campionato svizzero, la National League A.\nStoria.\nLa sezione di hockey su ghiaccio del \"Bern Sports Club\", che ufficialmente fu fondata il 3 novembre del 1930, gioc\u00f2 la sua prima gara della storia il 1\u00ba gennaio 1931.\nOggi, SC Bern \u00e8 una delle pi\u00f9 importanti squadre svizzere e riempie di tifosi la PostFinance Arena, uno dei palazzetti di hockey pi\u00f9 grandi d'Europa. Nel 2006 fecero segnare il record europeo di spettatori in media durante il campionato, con 15.994 tifosi in 22 partite in casa. . Hanno vinto il campionato 12 volte.\nDurante il lockout della NHL del 2005, Daniel Bri\u00e8re, Dany Heatley, Jean-Pierre Dumont, Marc Savard, Henrik Tallinder, e Chris Clark giocarono per la SC Bern. Nonostante tutto, le regole del campionato svizzero permettono di poter schierare al massimo quattro giocatori senza passaporto elvetico.\nIl 30 settembre 2008 la SC Bern sfid\u00f2 i campioni della NHL dei New York Rangers per celebrare i 100 anni dell'hockey su ghiaccio in Svizzera. Erano passati 49 anni dall'ultima visita dei Rangers in Svizzera, quando sconfissero gli SC Bern per 8-1 con il palazzetto tutto esaurito. Questa partita si concluse 8-1 per gli statunitensi.\nPista.\nLa pista dell'SC Bern \u00e8 la PostFinance Arena, costruita nel 1967, si tratta della pi\u00f9 capiente pista d'hockey su ghiaccio della Svizzera ed una delle pi\u00f9 grandi d'Europa; pu\u00f2 ospitare fino a 17'131 spettatori, agevolando l'affluenza di pubblico."}
{"id": "2042374", "revid": "263989", "url": "https://it.wikipedia.org/wiki?curid=2042374", "title": "SC Bern", "text": ""}
{"id": "2042380", "revid": "1543377", "url": "https://it.wikipedia.org/wiki?curid=2042380", "title": "Eventi nei centri urbani della Palestina mandataria nel 1947-1948", "text": "Gli eventi nei centri urbani della Palestina mandataria nel 1947-1948 sono gli scontri sempre pi\u00f9 violenti che ebbero luogo nei centri urbani a popolazione mista di Palestina (Gerusalemme, Haifa, Safad, Acri, Tiberiade e Beysan) e a Giaffa durante gli ultimi 6 mesi del Mandato britannico e che contrapposero le comunit\u00e0 ebraiche e arabe.\nDa dicembre 1947 all'inizio di aprile 1948, i combattimenti fanno diverse migliaia di vittime nei due campi. A partire da aprile, a seguito dell'attuazione del Piano Dalet, le forze ebraiche assumono il controllo di tutte le citt\u00e0 miste situate sui territori attribuiti al futuro Stato d'Israele dal Piano di partizione della Palestina, come pure le diverse citt\u00e0 comuni alle due comunit\u00e0. Circa il 95% degli abitanti arabi fuggono o sono espulsi da queste zone.\nA Gerusalemme, collocata nel cuore del territorio arabo, la comunit\u00e0 ebraica \u00e8 assediata e resta isolata prima dell'entrata in guerra degli eserciti arabi non palestinesi.\nContesto.\nDal 1920, la Palestina \u00e8 sotto il controllo dell'amministrazione britannica ma il Paese \u00e8 oggetto di uno scontro fra i nazionalismi ebraico sionista e arabo palestinese, che si oppongono l'uno all'altro, come pure all'\u00aboccupante\u00bb britannico.\nLa lotta palestinese culmina con la Grande Rivolta Araba del 1936-1939. Condotta da nazionalisti palestinesi, essa si oppone tanto al Sionismo quanto alla presenza britannica in Palestina e agli uomini politici palestinesi che si richiamano agli ideali del nazionalismo panarabo. La repressione britannica \u00e8 sanguinosa e la reazione delle organizzazioni sioniste parimenti violenta. Alla fine i nazionalisti palestinesi ottengono tuttavia dai britannici una diminuzione draconiana dell'immigrazione ebraica, sottolineata nel Libro Bianco del 1939. Ma le conseguenze sono pesanti. La rivolta ha fatto quasi 5000 morti da parte araba e 500 da parte ebraica. Le differenti Organizzazioni paramilitari sioniste si sono rafforzate e la maggior parte dei membri dell'\u00e9lite politica palestinese \u00e8 arrestata e costretta all'esilio. Fra costoro, il capo del Supremo Comitato Arabo, \"Hajji\" Amin al-Husayni, che si rifugia nella Germania nazista dove cerca appoggi per la sua causa.\nDopo la Seconda guerra mondiale, come conseguenza della tragedia della Shoah, il movimento sionista attira la simpatia pressoch\u00e9 generale. In Palestina, i gruppi della destra sionista conducono a loro volta una campagna di violenza contro l'\u00aboccupazione\u00bb britannica, costellata da numerosi attentati. I nazionalisti palestinesi si riorganizzano ma restano molto in ritardo rispetto ai sionisti. Tuttavia, l'indebolimento delle Potenze coloniali ha rafforzato il mondo arabo e la Lega Araba recentemente costituitasi riprende per parte sua le rivendicazione nazionaliste palestinesi e serve loro da portaparola.\nLa diplomazia non riesce a conciliare i due opposti punti di vista. Il 18 febbraio 1947, i britannici annunciano l'abbandono del loro Mandato sulla regione. Il 29 novembre 1947, l'Assemblea Generale delle Nazioni Unite vota un Piano di partizione della Palestina col sostegno delle grandi potenze ma senza l'appoggio del Regno Unito e contro l'insieme dei Paesi arabi e islamici. L'indomani, la guerra civile scoppia in Palestina e la violenza fra ebrei e arabi di Palestina cresce in maniera esponenziale.\nCrescita della violenza.\nDal giorno successivo all'annuncio dell'adozione del Piano di partizione, scontri isolati si verificano a Gerusalemme. Il 1\u00ba dicembre, due autobus sono attaccati sulla strada Tel-Aviv - Gerusalemme, presso Lidda. 7 passeggeri ebrei sono uccisi nell'occasione. Il 2 dicembre, un centro commerciale ebraico situato nella Citt\u00e0 Vecchia di Gerusalemme \u00e8 razziato da parte dei manifestanti arabi.,\nCecchini isolati sparano colpi di fucile a Haifa e attacchi sono lanciati nei sobborghi fra Tel-Aviv e Giaffa. L'8 dicembre, il primo consistente attacco ha luogo. Hasan Salama alla testa di diverse centinaia di volontari irregolari arabi si lancia all'attacco del quartiere Hatikvah di Tel-Aviv. Sono respinti dall'Haganah e dai poliziotti ebrei. I combattimenti presentano un bilancio di 60 morti arabi e 2 ebrei. Durante le due prime settimane di dicembre, attacchi sono condotti contro le colonie ebraiche nel Nord, sulla costa come pure lungo le strade che uniscono i grandi centri urbani\nL'11 dicembre, il corrispondente del \"Times\" a Gerusalemme parla di 130 morti a seguito delle manifestazioni a Giaffa, 70 ebrei, 50 arabi, 3 soldati e 1 poliziotto britannici. Tentativi di richiamo alla calma sono lanciati. Cos\u00ec, il 9 dicembre, un cessate-il-fuoco \u00e8 raggiunto fra i sindaci delle due cittadine miste di Giaffa e Tel-Aviv ma non \u00e8 rispettato sul terreno.\nLa situazione conosce uno stallo. Si assiste a una \u00abspirale di rappresaglie e contro-rappresaglie\u00bb. Il 12 dicembre, l'esplosione d'una vettura carica di esplosivo nella Citt\u00e0 Vecchia di Gerusalemme uccide 20 arabi e ne ferisce 5. Il 14 dicembre, la Legione araba attacca un convoglio di autobus che trasportano civili a Beit Nabala, uccidendo 12 ebrei. o 14 (\"New York Times\"). Il 18 dicembre, l'Haganah lancia un'azione di rappresaglia contro il villaggio di al-Khisas, uccidendo 8 arabi o 10, di cui 5 fanciulli (\"New York Times\").\nIl 30 dicembre, ad Haifa, membri dell'Irgun lanciano due bombe su una folla di operai arabi che facevano la coda davanti a una raffineria, uccidendo 6 persone e ferendone 42. La folla incollerita uccide come rappresaglia 39 ebrei prima che i soldati britannici riescano a ristabilire l'ordine (The Palestine Post). Per rappresaglia ulteriore, il 31 dicembre, irregolari del Palmach e della Brigata \"Carmel\" attaccano il villaggio di Balad al-Shaykh e di Hawassa. Secondo gli altri autori, essi provocano fra i 21 e i 70 morti, espellendo numerosi abitanti, uccidendo tutti gli uomini dei due villaggi, come anche un buon numero di donne e di bambini., Altre fonti parlano di 60 vittime, di cui \u00abverosimilmente\u00bb 12 morti (mideastweb.org).\nMentre la situazione si placa a Giaffa, il 4 gennaio, il Lehi organizza un attentato con automobile esplosiva presso il Quartier Generale di Najada (si tratta di fatto della casa comunale, o \"Saraya\"), uccidendo 15 arabi e ferendone 80, di cui 20 gravemente.\nNella notte fra il 5 e il 6 gennaio, una sezione dell'Haganah, composta da 4 artificieri coperti da 10 combattenti fa esplodere l'hotel Semiramis a Qatamon, nella periferia di Gerusalemme. L'Haganah pensa che numerosi comandanti arabi delle forze volontarie vi soggiornino e che la milizia locale vi abbia stabilito il proprio Quartier Generale. Secondo Morris, 24 persone, fra cui forse irregolari iracheni, sono uccisi. Per Lapierre e Colins, sono 36 persone, fra cui civili e almeno un bambino che trovano la morte nell'esplosione. Il vice-console spagnolo, Manuel Allende Salazar, figura fra le vittime. Le autorit\u00e0 mandatarie condannano l'attentato, qualificandolo un'\u00aboffesa alla civilt\u00e0\u00bb. Ben Gurion dimette dalle sue funzioni l'ufficiale responsabile delle operazioni a Gerusalemme, Mishael Shechter, (\"The Palestine Post\") e lo sostituisce con David Shealtiel.\nIl 7 gennaio, a una fermata di autobus, Porta di Giaffa a Gerusalemme, quattro membri dell'Irgun lanciano una bomba sulla folla araba e uccidono 17 persone. Essi fuggono grazie a una vettura blindata rubata ai britannici ma hanno un incidente e devono continuare a piedi. Tre sono uccisi dai britannici e l'ultimo, ferito, \u00e8 fatto prigioniero.\nIl 9 gennaio, un raid \u00e8 lanciato da 300 beduini d'origine siriana contro il \"kibbutz\" di Kfar Szold, probabilmente in risposta al raid del Palmach del 18 dicembre contro al-Khisas. Gli aggressori sono respinti con l'aiuto dei britannici. I combattimenti provocano 1 morto e 4 feriti nel campo dell'Haganah e 24 morti e 67 feriti tra i beduini.\nIl 22 febbraio, a Gerusalemme, gli uomini del Hajji Amin al-Husayni organizzano, con l'aiuto di disertori britannici, un triplice attentato con un'autobomba contro gli uffici del giornale \"The Palestine Post\", il mercato di Via Ben Yehuda e il retro cortile degli uffici dell'Agenzia Ebraica. Il bilancio \u00e8 rispettivamente di 22, 53 e 13 morti ebrei, cui si devono aggiungere centinaia di feriti..\nIl 28 febbraio, il Palmach commette un attentato con un'autobomba in un garage della parte araba di Haifa, facendo 30 morti e 70 feriti fra gli arabi..\nIl 29 febbraio, come rappresaglia dell'attentato del 22, il Lehi mina il tracciato ferroviario Il Cairo-Haifa, a nord di Rehovot, provocando la morte di 28 soldati britannici e ferendone altri 35. Avrebbe reiterato l'attentato il 31 marzo nei pressi di Cesarea, provocando la morte di 40 persone e il ferimento di altre 60, per la maggior parte civili arabi.\nUn \"Rapporto Speciale della Commissione delle Nazioni Unite per la Palestina\", destinato al Consiglio di Sicurezza e datato 16 febbraio 1948 d\u00e0 conto dell'\u00abestrema gravit\u00e0 della situazione e del degrado delle condizioni in Palestina. (...) Tanto il futuro del benessere del popolo della Palestina, quanto l'autorit\u00e0 e l'efficacia dell'ONU sono in gioco\u00bb. Gli autori temono un'intensificazione dei disordini, qualifica gli attentati dell'Irgun e del Lehi come \u00abatti irresponsabili di violenza\u00bb e sottolinea la complessit\u00e0 del problema per il fatto che le Autorit\u00e0 mandatarie sono impegnate nella liquidazione dell'amministrazione e nell'evacuazione delle loro truppe.\nCirca il periodo di dicembre 1947 e gennaio 1948, il Rapporto elenca 869 morti (46 britannici, 427 Arabi, 381 ebrei e 15 altri) e 1909 feriti (135 britannici, 1035 arabi, 725 ebrei e 14 altri). La violenza si moltiplica con l'avvio della cosiddetta \u00abguerra delle strade\u00bb e l'ingresso in Palestina dell'Esercito Arabo di Liberazione. A fine marzo, un rapporto parla di 2037 morti (895 ebrei, 991 arabi, 113 soldati e poliziotti britannici uccisi e 38 altri o non identificati). Il numero totale dei feriti ammonta a 4275..\nEsodo palestinese.\nGerusalemme.\nGerusalemme \u00e8 una citt\u00e0 mista, con circa 100.000 ebrei e 50.000 arabi. \u00c8 isolata dal resto degli agglomerati urbani ebraici e circondata da villaggi e paesi arabi abitati da 35.000-40.000 arabi. Costitu\u00ec un obiettivo primario della guerra del 1948.\nGli abitanti arabi abbandonarono principalmente qui i combattimenti e le condizioni di vita a Gerusalemme provocano presto degenerazioni tipiche di tutte le guerre civili: razionamento e corruzione.\nIl quartiere armeno e tutte le case di confine col quartiere ebraico della Citt\u00e0 Vecchia e certi villaggi dei dintorni della citt\u00e0 sono evacuati, mentre miliziani arabo o uomini di \u02bfAbd al-Q\u0101dir al-\u1e24usayn\u012b li occupano o vi combattono.\nA Katamon, gli abitanti ebrei partono tra l'inizio della guerra e, in seguito agli incessanti combattimenti, dopo dicembre, soprattutto in seguito all'attentato dinamitardo al Semiramis Hotel di Gerusalemme, causa principale della fuga degli abitanti. Lifta, a nord sulla strada di Ramallah e Romema, a ovest sulla strada verso Tel-Aviv sono il teatro di scontri quotidiani fra miliziani arabi ed ebrei. A fine dicembre i loro abitanti arabi sono oggetto di numerose incursioni da parte dell'Haganah, dell'Irgun e del Lehi e sono totalmente sgomberati dai loro abitanti. Sheikh Badr \u00e8 evacuata il 19 gennaio dai britannici a seguito dei raid di rappresaglia provocati da tiri di cecchini. In febbraio, sempre in seguito agli scontri, solo tre famiglie arabe restano a Talbiye sulle 60-70 che vi avevano in precedenza vissuto. Il 13 febbraio, gli abitanti di Beit Safafa abbandonano il villaggio qualche giorno dopo un raid dell'Haganah, in cui il capo della locale milizia \u00e8 ucciso. A Sheikh Jarha, gli abitanti fuggono a seguito degli attacchi dell'Haganah e dell'Irgun. A Musrara e Abu Tor, essi fuggono al momento dell'arrivo dei volontari siriani e dei combattenti arabi di Hebron che li taglieggiano.\nHaifa.\nHaifa \u00e8 una citt\u00e0 costiera mista, di grande importanza economica e strategica. Essa conta 145.000 abitanti, fra i quali 71.000 sono arabi (41.000 musulmani e 30.000 cristiani. Fa parte delle citt\u00e0 attribuite agli ebrei dal Piano di partizione ed \u00e8 circondata da impianti ebraici.\nL'esodo comincia dai primi giorni di dicembre. Gli abitanti fuggono principalmente l'insicurezza dovuta ai combattimenti (tiri di cecchini, esplosioni) e il degrado della situazione economica che ne deriva.. Da gennaio, i britannici valutano il numero degli arabi che hanno abbandonato Haifa tra i 15.000 e i 20.000; cifra ugualmente fornita da un rapporto del 23 dicembre dei servizi d'informazione dell'Haganah.\nGli arabi sono presi dal panico a causa degli attentati dell'Irgun e del Lehi., Dalla fine di dicembre, truppe dell'Esercito Arabo di Liberazione s'infiltrano in citt\u00e0. Attentati vengono organizzati nel cuore del \u00abterritorio nemico\u00bb sui due fronti. L'Haganah organizza rappresaglie sempre pi\u00f9 imponenti e letali. Esse provocano l'intervento di truppe della Legione araba, di guarnigione nella citt\u00e0.. La calma \u00e8 ristabilita dai britannici per i quali la citt\u00e0 \u00e8 un punto nodale nei loro piani di evacuazione.\nI dirigenti arabi locali (Comitato Nazionale) prendono a pi\u00f9 riprese l'iniziativa di negoziare tregue. Essi inviano una delegazione al Cairo dal \"Hajji\" Amin al-Husayni perch\u00e9 egli ordini ai suoi uomini di arrestare i loro attacchi ma questi fa loro capire che la situazione complessiva del Paese deve prevalere sulla situazione locale.. Essi si rivolgono ugualmente alle autorit\u00e0 ebraiche che si rifiutano di trattare, dichiarando che le autorit\u00e0 arabe non hanno l'autorit\u00e0 di farle rispettare e ritengono che si tratti solo di un pretesto per prender tempo, poich\u00e9 la situazione militare \u00e8 sfavorevole agli arabi sul terreno. Morris crede anche che David Ben Gurion pensi in quel momento \"che una tregua potrebbe bloccare l'esodo\". Vi sono anche tensioni di rilievo tra musulmani e cristiani. Questi ultimi rimproverano la prosecuzione dei combattimenti e le prepotenze nei quartieri arabi da parte di bande criminali di musulmani.\nA gennaio del 1948, il rappresentante dell'Agenzia Ebraica ad Haifa stima che il numero di arabi fuggiti dalla citt\u00e0 sia di 20.000 unit\u00e0; i rappresentanti arabi stimano che il numero sia invece di 25.000. Alla fine di marzo, le stime fanno crescere il numero di ulteriori 5.000 persone.,\nFra essi, si trova la quasi-totalit\u00e0 dei rappresentanti del Comitato Nazionale. In data 28 marzo, 11 dei 15 membri sono partiti e gli sforzi del Presidente del Comitato per farli ritornare falliscono. Egli stesso lascia allora la Palestina all'inizio di aprile.. Morris sottolinea a pi\u00f9 riprese l'impatto degli eventi sul morale della popolazione palestinese e in particolare il cattivo esempio fornito dai dirigenti arabi. Gelber, in maniera generale, crede che il collasso della societ\u00e0 palestinese sia stato la causa principale della seconda ondata di rifugiati.\nGiaffa.\nGiaffa \u00e8 una prospera citt\u00e0 costiera araba di - abitanti. \u00c8 situata proprio a sud di Tel-Aviv ed era stata attribuita agli arabi dal Piano di partizione della Palestina, cosa che viene talvolta \u00abdimenticata\u00bb su alcune carte relative al Piano di partizione. \u00c8 di conseguenza una enclave araba in mezzo a territori sotto controllo dell'Yishuv.\nCombattenti dell'Esercito Arabo di Liberazione e volontari dei Fratelli Musulmani hanno a suo tempo rinforzato la citt\u00e0., ma nel febbraio, le stime del numero di fuggiaschi variavano fra le e le unit\u00e0. Il Comitato Nazionale locale tenter\u00e0 di bloccare l'esodo, imponendo in particolare una tassa di partenza che sar\u00e0 raccolta dai Fratelli Musulmani. Le milizie locali giungeranno fino a minacciare i fuggiaschi di espropriare i loro beni o addirittura di ucciderli.\nAssedio di Gerusalemme.\nLe forze arabe che combattono in Palestina sono divise in 2 gruppi. Fawzi al-Qawuqji alla testa dell'Esercito Arabo di Liberazione (EAL) prende posizione in Samaria e in Galilea, come anche nella maggior parte delle citt\u00e0 miste. Abd al-Qadir al-Husayni e Hasan Salama, in quanto comandanti dell'Esercito del Sacro Jihad, combattono lungo la strada fra Tel-Aviv e Gerusalemme che essi tentano di tagliare fuori dal resto delle zone ebraiche della Palestina.\nGli ebrei organizzano convogli di veicoli blindati al fine di rifornire Gerusalemme e gli insediamenti ebraici della regione. Questi sono sistematicamente attaccati e subiscono perdite sempre maggiori. A fine marzo, la tattica risulta pagante. La quasi-totalit\u00e0 del parco di veicoli blindati \u00e8 stata distrutta e Gerusalemme \u00e8 completamente isolata.\nLa popolazione di Gerusalemme e il suo governatore ebraico, Dov Joseph, considerano che la situazione \u00e8 disperata e chiedono a Ben Gurion d'intervenire.\nAll'inizio di aprile, gli ebrei lanciano l'Operazione Nahshon che libera dall'assedio la Citt\u00e0 Santa, permettendo il passaggio di tre corposi convogli di rifornimenti e alla citt\u00e0 approvvigionamenti per 8 settimane. \u00c8 nel corso di questi combattimenti che \u02bfAbd al-Q\u0101dir al-Husayn\u012b trova la morte nel villaggio di al-Qastal.\nViene allora impartito l'ordine all'EAL di prendere posizione nella zona e il 20 aprile, la strada \u00e8 nuovamente bloccata.\nAll'inizio di maggio, Yigael Yadin lancia l'Operazione Maccabei per tentare di ampliare il corridoio di Gerusalemme e di liberare la strada per togliere l'assedio prima dell'intervento annunciato degli eserciti arabi. Uomini delle Brigata \"Harel\" e della Brigata \"Givati\" hanno allora l'occasione di prendere Latrun a seguito dell'evacuazione da parte dell'EAL ma il tentativo fallisce.\nQuesta mancata occasione coster\u00e0 cara agli ebrei. Latrun domina la strada di Gerusalemme e sar\u00e0 occupata dalla Legione araba fin dal 17 maggio, fermando completamente l'accesso alla citt\u00e0 di Gerusalemme agli ebrei. Le battaglie di Latrun (6 assalti) che lanceranno le forze ebraiche si concluderanno con un pesante scacco ma gli ebrei riusciranno a scoprire un passaggio alternativo attraverso le montagne (il cosiddetto \"Strada di Birmania\", fuori dalla gittata delle artiglierie arabe, che consentiranno ai convogli ebraici di rifornire Gerusalemme di viveri, medicinali, materiale bellico e uomini.\nAttacchi delle localit\u00e0 miste da parte dell'Haganah.\nIl Piano Dalet prevede di assicurare la continuit\u00e0 territoriale delle zone assegnate agli ebrei dal Piano di partizione dell'ONU. In quest'ottica, le localit\u00e0 miste presenti in tali zone, come Giaffa e Acri, sono aggredite o assediate dagli ebrei. La loro conquista s'accompagna a un esodo di gran parte della popolazione palestinese.\nTiberiade.\nTiberiade \u00e8 una cittadina portuale situata sulla costa occidentale del Lago di Tiberiade. Essa ha una popolazione di 6.000 ebrei e 4.000 arabi. La battaglia per la citt\u00e0 comincia il 10 aprile con un bombardamento di mortai effettuato dall'Haganah. Il 12 aprile, i primi sobborghi cadono e nella notte fra il 16 e il 17 aprile unit\u00e0 della Brigata \"Golani\" e del Palmach entrano in citt\u00e0. La cittadina cadr\u00e0 completamente nei giorni seguenti. Gli abitanti arabi che non sono fuggiti sono parzialmente evacuati dai britannici.. Yoav Gelber sottolinea che la stessa proposta fatta agli ebrei di Safed era stata respinta da questi ultimi..\nHaifa.\nL'attacco di Haifa \u00e8 breve. Nella notte tra il 20 e il 21 aprile, gli esploratori ebrei constatano che i britannici abbandonano le loro posizioni in citt\u00e0 e si trincerano attorno al porto. La notte seguente la Brigata \"Carmeli\" passa all'offensiva e occupa le varie posizioni abbandonate dai britannici. La comunit\u00e0 araba oppone una debole difesa e il responsabile iracheno dell'Esercito Arabo di Liberazione \"abbandona il posto per riferire sugli eventi\" a Beyrut. Il generale britannico Stockwell interviene il 22 mattina come mediatore e riceve la resa araba il 23 aprile, informando i dirigenti arabi che reclamano la sua protezione che egli non avrebbe combattuto contro gli ebrei. 40.000 arabi (musulmani e cristiani) abbandoneranno la citt\u00e0 nei giorni seguenti. Quando le autorit\u00e0 di Londra verranno a sapere ci\u00f2 che era accaduto, per bocca del ministro degli Affari Esteri, Ernest Bevin, e del Ministro della Difesa, Alexander, si reclamer\u00e0 allo Stato Maggiore della passivit\u00e0 di Stockwell nel corso della crisi.,\nGiaffa.\nA seguito della vittoria dell'Haganah ad Haifa, Giaffa \u00e8 attaccata dall'Irgun il 27 aprile. Le forze dell'Esercito Arabo di Liberazione resistono agli assalitori. Inoltre, a seguito degli incidenti di Haifa, i britannici intervengono e minacciano gli ebrei di rappresaglie se essi non arrestano la loro offensiva. A causa delle voci circa rinforzi dell'Esercito Arabo di Liberazione e d'intervento della Legione araba, Yigael Yadin lancia l'Operazione Hametz, mirante ad accerchiare la citt\u00e0. I britannici reagiscono bombardando le posizioni dell'Irgun. Ci\u00f2 mette fine all'offensiva. La citt\u00e0 cadr\u00e0 solo il 13 maggio, come conseguenza della partenza dei britannici, ma nel caos che si determina, altri 50\u00a0000 - 60\u00a0000 arabi fuggiranno..\nSafad.\nSafad conta una popolazione compresa fra i 10\u00a0000 e i 12\u00a0000 arabi, a fronte di 1.500 ebrei. Il 16 aprile, i britannici evacuano la citt\u00e0 e combattimenti scoppiano fra miliziani dei due fronti contrapposti. Il 21 aprile, a seguito dell'esodo da Tiberiade, Yigal Allon raccomanda di lanciare operazioni nell'ambito del Piano Daleth. Le sue raccomandazioni sono seguite e l'Operazione Yiftah viene lanciata in Alta Galilea. I villaggi della regione sono attaccati a partire dal 1\u00ba maggio dalla Brigata \"Yiftah\". La sera del 9 maggio, Safad \u00e8 bombardata a colpi di mortaio. Malgrado il sostegno delle artiglierie dell'Esercito Arabo di Liberazione, gli arabi non tengono il posto e la citt\u00e0 capitola l'indomani. La totalit\u00e0 degli abitanti arabi fugge e l'11 maggio, le truppe del Palmach mettono in sicurezza la zona. La disfatta viene attribuita dai miliziani arabi alla defezione dei loro capi fin dall'inizio della battaglia..\nBeisan (o Beit Shean).\nBeit Shean \u00e8 una citt\u00e0 araba di 5000 abitanti, situata nella valle del Giordano. La citt\u00e0 \u00e8 considerata come un punto d'ingresso probabile delle truppe arabe il 15 maggio. Essa fa ugualmente parte delle citt\u00e0 che Yigal Allon ha consigliato di prendere spingendo gli abitanti alla fuga. Il 28 aprile, la Brigata \"Golani\" assume il controllo d'un accampamento britannico vicino alla citt\u00e0, evacuato nel momento in cui l'Esercito Arabo di Liberazione rinforza la citt\u00e0 con 150-200 volontari. Il 4 maggio, una delegazione di coloni della valle di Beisan e della valle di Jezrael, sostenuti da Yossef Weiz, si reca a Tel-Aviv per convincere le autorit\u00e0 a cacciare gli abitanti arabi, poich\u00e9 la Legione araba sarebbe penetrata in citt\u00e0 e sarebbe stata sul punto di rafforzarne le difese. Nella notte fra il 10 e l'11 maggio, la Brigata \"Golani\" prende due villaggi dei sobborghi e comincia la notte dopo a bombardare la citt\u00e0. L'indomani, gli arabi domandano un cessate-il-fuoco che \u00e8 accettato dall'Haganah. Quest'ultima esige l'evacuazione dei miliziani che si trovano in citt\u00e0. Le autorit\u00e0 arabe chiedono istruzioni a Nablus o Jenin ma nel frattempo le truppe dell'Esercito Arabo di Liberazione e la maggioranza degli abitanti fuggono alla volta della Transgiordania. I 1000-1200 abitanti rimasti si arrendono. Inizialmente vettovagliati, saranno tuttavia espulsi il 15 maggio.\nAcri.\nAcri \u00e8 una citt\u00e0 di 10\u00a0000-12\u00a0000 abitanti, attribuita alla parte araba dal Piano di partizione dell'ONU. Verso il 6 maggio, essa conta tuttavia solo 8000 abitanti, a causa delle diverse ondate dell'esodo palestinese. Le autorit\u00e0 locali temono fortemente un attacco degli ebrei. L'11 maggio, il sindaco lascia la citt\u00e0 e il comandante della milizia locale, Yunis Naf'a, annuncia la sua volont\u00e0 di fare lo stesso. Il 13 maggio comincia l'Operazione Ben-Ami nell'ovest della Galilea e il 14 maggio, Yunis Naf'a fugge con un battello con le sue truppe. La Brigata \"Carmeli\" prende la citt\u00e0 il 17 maggio. Al suo ingresso, la citt\u00e0 \u00e8 razziata e i 5000 abitanti rimasti sono per la maggior parte rifugiati provenienti da Haifa. I mesi seguenti, le autorit\u00e0 sioniste discutono l'opzione del \"trasferimento\" tutti costoro verso Giaffa, ovvero la loro espulsione, ma Bechor Shalom Shitrit, Ministro della Polizia e degli Affari delle Minoranze, si oppone formalmente.\nConseguenze.\nGli eventi nei centri urbani hanno provocato un esodo di circa 200.000 persone, ossia di un terzo del totale dell'esodo palestinese nella guerra del 1948.\nL'assunzione di controllo dei villaggi misti da parte delle forze ebraiche ha permesso loro di garantire una continuit\u00e0 territoriale, offrendo un fronte continuo da contrapporre agli eserciti arabi che entrano in Palestina il 15 maggio 1948.\nA seguito del non-ritorno dei rifugiati palestinesi dopo la guerra, Israele s'\u00e8 ritrovata con una minoranza araba assai pi\u00f9 piccola di quella prevista dal Piano di partizione dell'ONU che, secondo alcune autorit\u00e0 ebraiche, avrebbe potuto mettere a rischio la vitalit\u00e0 dello Stato ebraico."}
{"id": "2042381", "revid": "287204", "url": "https://it.wikipedia.org/wiki?curid=2042381", "title": "Kerriidae", "text": "Kerridae \u00e8 una piccola famiglia di insetti dell'ordine dei Rincoti Omotteri, superfamiglia Coccoidea. Caratteristica di questa famiglia \u00e8 l'emissione di un secreto resinoso detto lacca.\nDescrizione.\nLe femmine hanno il corpo marcatamente convesso, ricoperto da una secrezione resinosa di consistenza cornea, provvista di tre aperture, due spiracolari e una anale, da cui fuoriescono filamenti di cera. Il rivestimento pu\u00f2 presentare specifiche sculture, ma \u00e8 sempre presente, davanti all'apertura anale, un processo spiniforme. Sulla faccia ventrale sono presenti areole marginali in cui si concentrano dotti tubulari.\nLe antenne sono rudimentali, le zampe del tutto assenti.\nBiologia.\nIl ciclo biologico dei Kerridae si svolge con una o pi\u00f9 generazioni l'anno secondo la specie. Lo sviluppo postembrionale si svolge in 3-4 stadi di neanide nelle femmine e in 5 nei maschi (tre di neanide si aggiungono due ninfali). Sono insetti ovipari, con uova deposte in una camera formata sotto il corpo della madre. Le femmine di \"Kerria lacca\" depongonono circa un migliaio di uova.\nVivono su piante arboree o arbustive formando dense colonie; le emissioni di lacca di pi\u00f9 individui tendono a confluire in masse comuni, che arrivano ad avvolgere l'intera colonia e il ramo attaccato. In \"Kerria lacca\" la secrezione forma un vero e proprio manicotto che si sviluppa per circa un centimetro di spessore.\nSistematica.\nLa famiglia dei Kerridae comprende circa un centinaio di specie ripartite fra 9 generi:\nDistribuzione.\nI Kerridae sono diffusi in tutte le regioni tropicali, con estensioni nel neartico e nel paleartico. La maggiore concentrazione si rileva nella regione orientale, che costituisce anche il bacino di sfruttamento economico della \"K. lacca\".\nUtilizzo.\n\"Kerria lacca\" o \"cocciniglia della lacca\" rappresenta la specie di maggiore importanza economica e, contrariamente ad altre cocciniglie impiegate per l'estrazione di coloranti, alimenta un'attivit\u00e0 economica a livello industriale di non trascurabile dimensione. Nonostante la disponibilit\u00e0 di resine sintetiche, infatti, la lacca \u00e8 ancora largamente utilizzata per la produzione di vernici, ceralacca, gommalacca, additivi alimentari, ecc. Lo sfruttamento della cocciniglia \u00e8 antichissimo e risale ad alcuni millenni fa, da 2500 a 4000 anni secondo le fonti. L'allevamento si svolge nel sudest asiatico, nel nordest dell'India, nella Cina meridionale e nel Bangladesh."}
{"id": "2042382", "revid": "1543377", "url": "https://it.wikipedia.org/wiki?curid=2042382", "title": "Municipalit\u00e0 distrettuale di Dr. Kenneth Kaunda", "text": "La municipalit\u00e0 distrettuale di Dr. Kenneth Kaunda (in inglese \"Dr. Kenneth Kaunda District Municipality\") \u00e8 un distretto della provincia del Nordovest. Il suo codice di distretto \u00e8 DC40.\nLa sede amministrativa e legislativa \u00e8 la citt\u00e0 di Klerksdorp e il suo territorio si estende su una superficie di .\nA partire dal 25 aprile 2008 il distretto chiamato Southern viene rinominato in Dr. Kenneth Kaunda.\nGeografia fisica.\nConfini.\nLa municipalit\u00e0 distrettuale di Dr. Kenneth Kaunda confina a nord con quella di Bojanala, a nordest con quella di West Rand (Gauteng), a est con quelle di Sedibeng (Gauteng) e Fezile Dabi (Free State), a sud con quella di Lejweleputswa (Free State) e a ovest con quelle di Dr. Ruth Segomotsi Mompati e Ngaka Modiri Molema.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "2042384", "revid": "196390", "url": "https://it.wikipedia.org/wiki?curid=2042384", "title": "Dr Kenneth Kaunda District Municipality", "text": ""}
{"id": "2042387", "revid": "974994", "url": "https://it.wikipedia.org/wiki?curid=2042387", "title": "PLAY! A Video Game Symphony", "text": "PLAY! A Video Game Symphony \u00e8 una tourn\u00e9e musicale che offre un repertorio basato su canzoni di videogiochi.\nDescrizione.\nIl tour \u00e8 una produzione di Jason Michael Paul Productions Inc., il team che sta dietro al tour \"Dear Friends -Music from Final Fantasy-\". Il maestro Arnie Roth, vincitore di un Grammy award \u00e8 il direttore principale di PLAY!. Andy Brick, conosciuto per aver condotto altri concerti legati al genere musicale, si un\u00ec a PLAY!, che offre un repertorio comprendente:\nIl PLAY! tour inizi\u00f2 il 27 maggio 2006 nel Rosemont Theatre a Rosemont, negli Stati Uniti, e continuer\u00e0 anche in Europa, Asia, Sud America, Australia e Nuova Zelanda."}
{"id": "2042388", "revid": "1543377", "url": "https://it.wikipedia.org/wiki?curid=2042388", "title": "Le infernali macchine del desiderio del dottor Hoffman", "text": "Le infernali macchine del desiderio del dottor Hoffman o semplicemente Le infernali macchine del desiderio (\"The Infernal Desire Machines of Doctor Hoffman\"), pubblicato negli Stati Uniti con il titolo di \"The War of Dreams\" (\"La guerra dei sogni\"), \u00e8 un romanzo di Angela Carter, edito nel 1972. Quest'opera picaresca \u00e8 fortemente influenzata dal surrealismo, dal romanticismo, dalla teoria critica e da altre branche della filosofia continentale. Il suo stile \u00e8 un amalgama di realismo magico e pastiche postmoderno. Il romanzo \u00e8 stato definito finzione teoretica, perch\u00e9 chiama chiaramente in causa alcuni degli elementi teoretici del suo tempo, e in particolar modo il femminismo, i mass media e la controcultura.\nAmbientato in un paese sudamericano non meglio specificato, il romanzo vede Desiderio, un ministro governativo della capitale, sotto l'attacco delle macchine del dottor Hoffman che distorcono la realt\u00e0. Desiderio parte alla ricerca dell'insegnante di fisica di Hoffman, per portarlo al castello del dottore. Rifiutando un'imprigionata ma ciononostante eterna soddisfazione dei suoi desideri (sessuali) nella forma di Albertina, la figlia sessualmente ambivalente del dottor Hoffman, egli uccide sia il dottore sia la futura amante, ripristinando cos\u00ec la realt\u00e0.\nTrama.\nIl romanzo presenta la storia dal punto di vista di Desiderio, membro ministeriale della capitale del paese attaccata dalle macchine del desiderio del dottor Hoffman. Con queste macchine egli espande le dimensioni del tempo e dello spazio, lasciando che dei miraggi in continua evoluzione siano presenti nella stessa dimensione del reale. A Desiderio, pur indifferente alle invadenti apparizioni, viene in visita notturna una donna di vetro, manifestazione di Albertina, figlia di Hoffman e futura amante di Desiderio. Diversamente dal protagonista, molte persone impazziscono dopo queste apparizioni, e la citt\u00e0, tagliata fuori da ogni comunicazione con il mondo esterno, diventa un luogo in balia della follia e del crimine, dando cos\u00ec origine a uno stato di emergenza. Agli ordini del Ministro della Determinazione, Desiderio parte sotto copertura per cercare di assassinare il dottor Hoffman.\nMentre sta per raggiungere la prima tappa della sua missione, si imbatte nel professore di fisica del dottor Hoffman, che ora \u00e8 il cieco proprietario di un locale a luci rosse. Durante l'intero romanzo Desiderio ha modo di visitare pi\u00f9 volte le esibizioni sessuali del locale, scoprendo cos\u00ec che queste condividono numerose somiglianze con gli eventi della sua stessa vita. Nel raggiungere la sua prima destinazione, l'ufficio del sindaco del paese di S., Desiderio scopre che il sindaco \u00e8 scomparso. Cos\u00ec si reca nell'abitazione dell'uomo, dove ha un rapporto sessuale con la figlia sonnambula, Mary Anne, durante il suo stato di incoscienza. Quando Mary Anne verr\u00e0 trovata morta, i membri sleali della Polizia della Determinazione accusano Desiderio, il quale per\u00f2 riesce a fuggire. D'ora in poi egli si ritrova coinvolto in numerose avventure selvagge, che il romanzo rappresenta con diverse scene erotismo che non escludono tab\u00f9 sessuali. Albertina accompagna segretamente Desiderio in tali avventure.\nDesiderio vive per un certo tempo insieme alla gente del fiume, famiglie amerindie che abita su grandi barche. Successivamente si unisce a un circo itinerante, dove rimane affascinato dall'esibizione degli Acrobati del Desiderio. Dopo un evento tragico, un conte lituano, in fuga dalla collera di un protettore di colore, lo fa entrare nella sua compagnia. Insieme al conte, Desiserio riesce a sottrarsi dal suo destino di diventare vittima del cannibalismo sulla costa africana. A questo punto Albertina si scopre e lo conduce attraverso i paesaggi del Tempo Nebuloso dove una comunit\u00e0 di centauri li adotta entrambi. Anche qui, per\u00f2, la loro vita \u00e8 ben presto in pericolo, e i due devono precipitarsi al castello di Hoffman, dove il dottore illustra il suo piano di ridurre il mondo ai suoi pi\u00f9 basilari costituenti con l'aiuto di Desiderio e Albertina. Nonostante il protagonista ami la figlia di Hoffman, egli alla fine sceglie la realt\u00e0 al soddisfacimento del suo desiderio, uccidendo sia il dottore sia Albertina. Di conseguenza Desiderio diventa l'eroe conclamato della Grande Guerra, anche se continua a desiderare la sua amata ormai morta.\nStruttura.\n\"Le infernali macchine del desiderio del dottor Hoffman\" \u00e8 una narrazione in prima persona. Desiderio racconta gli eventi del suo passato con qualche riferimento alla seconda persona: \"sono stato io a ucciderla. Ma non dovete aspettarvi una storia d'amore o di omicidi, ma una storia d'avventura picaresca o persino eroica\". La Carter rappresenta in modo ornamentale molti degli avvenimenti di Desiderio e \"defamiliarizza\" il lettore lungo il romanzo. Nell'introduzione dell'opera Desiderio sostanzialmente svela la fine e il climax. Questa scelta formale si ripete lungo l'opera laddove la Carter fa costante riferimento all'esito degli eventi che ancora non sono accaduti.\nPersonaggi.\nDottor Hoffman: uno scienziato malvagio e sadico, simile al Dottor Faust. \u00c8 l'antagonista e il diabolico avversario del romanzo. Padroneggia con maestria la fisica e sorpassa il suo insegnante. Usa la sua abilit\u00e0 per creare una nuova forma di realt\u00e0 dove nulla \u00e8 legato al tempo e alle normali leggi della fisica. Grazie all'aiuto del suo collega Mendoza, scopre che l'\"erotoenergia\" \u00e8 in grado di mettere in moto le sue macchine del desiderio con una forza onnipotente e infinita. Egli usa le sue macchine del desiderio per alimentare d'energia la sua nuova realt\u00e0.\nDesiderio: narratore e protagonista dell'opera. All'inizio del romanzo egli \u00e8 un uomo anziano che racconta gli avvenimenti della sua vita che lo resero un eroe. Da giovane era un sardonico membro ministeriale e le complesse immagini prodotte dalle macchine del desiderio lo annoiavano, e non riusciva ad arrender visi. Fu questo a farlo restare vivo. L'eroina dell'opera, Albertina, popola i suoi desideri e lo seduce costantemente. Nonostante il suo amore per lei, alla fine Desiderio la uccide. \nAlbertina: figlia del dottor Hoffman, di cui sostiene le imprese e gli ideali. L'anagramma del suo nome, in inglese, \u00e8 \"trainable\", cio\u00e8 \"ammaestrabile\", cosa che potrebbe spiegare la sua irragionevole devozione, come avesse subito il lavaggio del cervello, nei confronti del padre. \u00c8 la compagna spirituale di Desiderio ed \u00e8 estremamente attraente. Vuole utilizzare l'energia proveniente dall'amore tra lei e Desiderio per azionare le onnipotenti macchine del desiderio, accrescendo cos\u00ec il potere del padre.\nIl ministro: lavora con Desiderio e governa in sostanza la citt\u00e0 finch\u00e9 il dottor Hoffman non dichiara guerra alla ragione umana. Nonostante la sua invidia per il potere dello scienziato, \u00e8 risoluto nel voler fermare lo strambo spettacolo che questi ha creato. Per ricostituire la societ\u00e0, crea dei laboratori che testano la realt\u00e0 per scoprire i metodi segreti del dottore.\nIl conte: egotistico e volgare viaggiatore che convince Desiderio a seguire la sua compagnia. Nella sua arroganza, afferma di vivere \"solo per negare il mondo\" e di viaggiare seguendo i suoi desideri erotici (p.\u00a0123). Bench\u00e9 generalmente imperterrito, il conte rivela la sua paura per il protettore di colore che vuole ucciderlo. Albertina dir\u00e0 a Desiderio che il padre considerava il conte una minaccia ai propri piani.\nTemi.\nFemminismo.\nIl femminismo \u00e8 uno dei temi fondamentali esplorati da Carter in questo romanzo. Sebbene tutti i suoi personaggi femminili siano delle vittime, esse non perdono mai il loro desiderio sessuale. \"Invece di desessualizzare e conseguentemente de umanizzare le sue eroine, Carter crea delle donne sessuate persino quando i loro desideri appaiono indesiderabili dal punto di vista femminista\". Questo \"desiderio indesiderabile\" rappresenta le protagoniste come persone forti e difficili da spezzare, sostenendo le sue concezioni femministe.\nNatura.\nL'onnipotenza della natura svolge un importante ruolo all'interno del romanzo. Nonostante la potenza delle macchine del desiderio del dottor Hoffman, la forza della natura non pu\u00f2 essere alterata n\u00e9 impedita. \"In un primo momento pensai che la frana fosse opera del dottor Hoffman, ma nessuna logica, per quanto tortuosa, avrebbe potuto giustificare un tale disastro\" (p.\u00a0120). Questo tema si ripete successivamente allorch\u00e9 una tempesta distrugge la nave del conte e a momenti uccide tutto l'equipaggio.\nRagione vs. desiderio.\nDesiderio \u00e8 costantemente combattuto tra logica e amore. Egli \u00e8 chiaramente attratto e innamorato di Albertina, la quale per\u00f2 insidia la sua missione e si schiera sempre dalla parte di ci\u00f2 che egli non condivide. Ella sostiene apertamente l'uso che suo padre fa delle macchine del desiderio per distorcere la realt\u00e0 ed egli deve dunque prendere una difficilissima decisione. Alla fine la logica prevale, come Desiderio aveva dichiarato nelle prime pagine: \"Il mio desiderio non pu\u00f2 mai essere asservito e chi lo sa meglio di me? Perch\u00e9 sono stato io a ucciderla\" (p.\u00a014).\nRicerca della vera identit\u00e0.\nQuesto tema compare in tutte le avventure di Desiderio. Egli gira di citt\u00e0 in citt\u00e0 esplorando culture diverse, ognuna delle quali colpisce una parte diversa della sua identit\u00e0. La gente del fiume indossa maschere ed esibisce un trucco pesante, mentre la Casa dell'Anonimato costringe Desiderio a portare una maschera ridicola per tutto il tempo. Nel suo viaggio il protagonista \u00e8 costretto a trovare la sua vera identit\u00e0 mentre viene bombardato da illusioni e distrazioni. \nEffetto dei media sulla societ\u00e0.\nLe macchine del dottor Hoffman che stimolano illusioni creano il medesimo effetto di giornali, riviste, televisione e siti web del mondo odierno. I mass media influiscono costantemente sui pensieri, le emozioni e le convinzioni delle persone. Nel romanzo Carter chiede al lettore di definire ci\u00f2 che \u00e8 reale e ci\u00f2 che \u00e8 illusorio. Le macchine di Hoffman continuano a \"proiettare rappresentazioni nel mondo\". Nel mondo moderno \"la tecnologia rende possibile il regno delle immagini\" (Suleiman, p.\u00a0111) e Angela Carter diffida delle immagini perch\u00e9 possono rivelarsi pure illusioni.\nRilevanza letteraria e ricezione.\nJeff VanderMeer descrisse \"Le infernali macchine del desiderio del dottor Hoffman\" come \"il pi\u00f9 bel romanzo surrealista degli ultimi trent'anni. Cattura perfettamente le idee e gli ideali della bellezza surrealista\". \nNel New York Times, William Hjortsberg consigli\u00f2 il romanzo, osservando l'attenzione al dettaglio e sostenendo, durante la lettura, che \"ci si dimentica subito che il terreno che Carter scruta con tanta cura \u00e8 l'interno della sua stessa immaginazione, perch\u00e9 il mondo che descrive diventa reale come un resoconto naturalista\". Tuttavia egli disapprov\u00f2 la prolissit\u00e0 della scrittrice e il suo abuso dell'astrazione, delle similitudini e delle metafore. \nAl contrario dei suoi precedenti romanzi, \"Le infernali macchine del desiderio del dottor Hoffman\" non riscosse notevole successo commerciale."}
{"id": "2042391", "revid": "287204", "url": "https://it.wikipedia.org/wiki?curid=2042391", "title": "Play (singolo)", "text": ""}
{"id": "2042395", "revid": "19728117", "url": "https://it.wikipedia.org/wiki?curid=2042395", "title": "Serata", "text": ""}
{"id": "2042398", "revid": "19933", "url": "https://it.wikipedia.org/wiki?curid=2042398", "title": "Nottata", "text": ""}
{"id": "2042404", "revid": "4711", "url": "https://it.wikipedia.org/wiki?curid=2042404", "title": "NBA All-Defensive First Team", "text": ""}
{"id": "2042405", "revid": "610351", "url": "https://it.wikipedia.org/wiki?curid=2042405", "title": "Prima Categoria ULIC 1928-1929", "text": "La Prima Categoria ULIC 1928-1929 fu la massima serie dei tornei locali organizzati dall'ULIC.\nIn questa stagione si disput\u00f2 solo a livello regionale poich\u00e9 venne abolita la fase nazionale tra le vincenti i titoli regionali. Nella stagione successiva per\u00f2 venne reintrodotta.\nPiemonte.\nVenne vinto dal U.S. Moranese di Morano sul Po.\nLombardia.\nIl titolo Lombardo non fu assegnato perch\u00e9 la vincente, la F.A.P.S. di Milano fu squalificata per irregolarit\u00e0 nei tesseramenti. La perdente la finale lombarda non fu ammessa alle finali lombarde perch\u00e9 era troppo tardi: erano gi\u00e0 iniziate.\nVeneto.\nEliminatorie.\nNota bene: non sono stati trascritti i nomi delle societ\u00e0 vincenti.\nAmmesso direttamente alle semifinali il Comitato di Schio.\nVenezia Giulia.\nVenne vinto dal U.S. Primavera di Pola\nEmilia.\nEliminate:\nToscana.\nVenne vinto dal G.S. Sicam di Livorno.\nMarche.\nVenne vinto dallo Sport Club Falconarese e dalla S.A. Sambenedettese.\nLazio.\nVenne vinto dalla Societ\u00e0 Tenace di Roma.\nSardegna.\nVenne vinto dal O.N.B. di Cagliari.\nCampania.\nDisponibili per ora solo le classifiche dei Comitati Locali della Campania, non le finali.\nPuglie.\nVenne vinto dal G.S. Cesare Battisti di Bari.\nSicilia.\nVenne vinto dal U.S. Mameli di Messina."}
{"id": "2042406", "revid": "4711", "url": "https://it.wikipedia.org/wiki?curid=2042406", "title": "NBA All-Defensive Second Team", "text": ""}
{"id": "2042408", "revid": "125775247", "url": "https://it.wikipedia.org/wiki?curid=2042408", "title": "Jean-Claude Brialy", "text": "Biografia.\nFiglio di un alto ufficiale dell'esercito, Brialy nacque in Algeria ad Aumale, odierno Sour El Ghozlane in Cabilia, e crebbe in Francia e Germania. Mentre studiava Filosofia all'Universit\u00e0 di Strasburgo, inizi\u00f2 a seguire i corsi di recitazione presso il Conservatorio della citt\u00e0 e debutt\u00f2 in teatro, partecipando a diverse commedie di repertorio leggero. L'esordio cinematografico avvenne nel 1956 con il film \"L'ami de la famille\" (1956) di Jack Pinoteau. Ebbe una particina nel film \"Ascensore per il patibolo\" (1958) di Louis Malle.\nInterprete di numerosi cortometraggi diretti da Jean-Luc Godard e Jacques Rivette, Brialy si afferm\u00f2 definitivamente sul grande schermo con \"Le beau Serge\" (1958) e \"I cugini\" (1959) di Claude Chabrol, regista che lo valorizz\u00f2 fino a farlo diventare uno degli interpreti prediletti dagli autori francesi della \"Nouvelle Vague\", come Godard in \"La donna \u00e8 donna\" (1961) e Fran\u00e7ois Truffaut ne \"La sposa in nero\" (1968).\nOltre a confermarsi ottimo attore drammatico, Brialy dimostr\u00f2 di essere un interprete portato anche per ruoli brillanti, grazie a una recitazione spigliata e spiritosa. Tra i film che sfruttarono al meglio queste sue caratteristiche sono da ricordare \"Il castello in Svezia\" (1963), una commedia bizzarra e sofisticata diretta da Roger Vadim, e \"Il ginocchio di Claire\" (1971) di \u00c9ric Rohmer. Nello stesso anno esord\u00ec nella regia con \"Eglantine\", cui seguirono \"L'oiseau rare\" (1973), \"Male d'amore\" (1974), \"Les malheurs de Sophie\" (1981), \"Un bon petit diable\" (1983) e alcuni lavori televisivi.\nMolto attivo anche nel cinema italiano, prese parte - fra gli altri - ai film \"La notte brava\" (1959) di Mauro Bolognini, \"La banda Casaroli\" (1962) di Florestano Vancini, \"Cose di Cosa Nostra\" (1971) di Steno, \"Il mondo nuovo\" (1982), ispirato alla storica Fuga a Varennes e diretto da Ettore Scola, che chiam\u00f2 nuovamente Brialy venti anni pi\u00f9 tardi per \"Concorrenza sleale\" (2001), dirigendolo in un ruolo in cui l'attore dimostr\u00f2 ancora una volta la sua incisivit\u00e0 e la sua padronanza della scena.\nArtista corretto e professionale, Brialy continu\u00f2 la sua carriera di attore cinematografico fino agli ultimi anni di vita: tra le sue ultime interpretazioni, \"South Kensington\" (2001) di Carlo Vanzina e \"C'est le bouquet\" (2002).\nVita privata.\nIn un'intervista al giornale \"T\u00eatu\" nel maggio 2005, parl\u00f2 della propria sessualit\u00e0 dichiarandosi un \u00abomosessuale naturale\u00bb, ossia un omosessuale che per egoismo e per gusto ha preferito i rapporti sessuali con uomini a quelli con le donne, pur non disdegnandoli. Ha sempre sostenuto l'associazione Sidaction nella sua battaglia contro l'AIDS e, alcuni anni prima di morire di cancro, organizz\u00f2 assieme a Sophia Loren un'asta di beneficenza che permise di raccogliere 10 milioni di franchi (circa 1,5 milioni di euro)."}
{"id": "2042411", "revid": "124824283", "url": "https://it.wikipedia.org/wiki?curid=2042411", "title": "Yog-Sothoth", "text": "Yog-Sothoth (\"Il Guardiano della Soglia\", \"La Chiave e la Porta\", \"La Guida\", \"Il Tutto-in-Uno\" e \"L'Uno-in-Tutto\", \"L'Altrove\") \u00e8 una divinit\u00e0 immaginaria presente nel Ciclo di Cthulhu e nelle Storie Oniriche di H. P. Lovecraft.\nIl suo nome appare per la prima volta nel romanzo \"Il caso di Charles Dexter Ward\" (scritto nel 1927, ma pubblicato solo nel 1941), dove viene descritto come un agglomerato di globi luminescenti.\nMito.\nYog-Sothoth \u00e8 uno degli Dei Esterni, e, nonostante sia considerato contiguo ad ogni tempo e ad ogni spazio, \u00e8 tuttavia esiliato dall'universo in cui abitiamo. La sua natura cosmica \u00e8 suggerita da questo passaggio del racconto \"Attraverso le porte della chiave d'argento\" (1934) di Lovecraft ed E. Hoffmann Price:\nIl saggio \"In Rerum Supernatura\" nel gioco di ruolo \"Il richiamo di Cthulhu\" teorizza che il nome Yog-Sothoth possa essere una grezza traduzione della frase araba \"Yaji Ash-Shuthath\", che significa \"Non c'\u00e8 pace alle porte\".\nViene definito come l'unico essere pi\u00f9 saggio dell'onnisciente Yibb-Tstll di Brian Lumley.\nI Grandi Antichi.\nYog-Sothoth \u00e8 parzialmente collegato ai misteriosi Grandi Antichi citati ne \"L'orrore di Dunwich\" (1929), ma la loro natura, il loro numero e la loro connessione a Yog-Sothoth \u00e8 sconosciuta. Nonostante questo, probabilmente sono suoi alleati, dato che Wilbur Whateley, il figlio semiumano di Yog-Sothoth, prova ad evocarli per poter controllare il lato divino del fratello gemello, in modo da farlo riprodurre.\nNel racconto \"Il caso di Charles Dexter Ward\", il suo nome fa parte di un incantesimo in grado di resuscitare i morti:\nAvatar di Yog-Sothoth.\nAforgomon.\nAforgomon \u00e8 un oscuro avatar di Yog-Sothoth inventato da Clark Ashton Smith. Viene adorato da molte culture passate, presenti e future come Dio del Tempo a causa della sua abilit\u00e0 della manipolazione spazio-temporale. Poco \u00e8 risaputo del suo aspetto, in quanto si rivela solamente a coloro che lo hanno adorato. Ci\u00f2 che si sa \u00e8 che viene accompagnato da una luce accecante. \u00c8 il nemico mortale di Xexanoth.\nIl Guardiano della Soglia.\n\"Il Guardiano della Soglia\" \u00e8 il nome dato a Yog-Sothoth nel racconto omonimo di Lovecraft e August Derleth. Nella storia l'aspetto di Yog-Sothoth viene descritto da Alijah Billington come\n'Umr at-Tawil.\n'Umr at-Tawil (\"Il Pi\u00f9 Antico e il Prolungato della Vita\"), scritto anche Tawil At-U'mr o Tawil-at'Umr, \u00e8 descritto come un avatar di Yog-Sothoth nel racconto \"Attraverso le Porte della Chiave d'Argento\" di Lovecraft ed E. Hoffman Price. Nella storia presiede sulle sale senza tempo oltre le Porte della Chiave d'Argento e sugli strani e quasi-onnipotenti \"Antichi\" che vi risiedono. Viene descritto come l'ombra di un uomo dietro uno strano velo luccicante.\nInfluenza.\nNella trilogia \"Illuminatus!\" di Robert Anton Wilson e Robert Shea, Yog-Sothoth viene descritto come un'entit\u00e0 extradimensionale, i cui attributi differiscono enormemente da quelli dei Miti di Cthulhu. Adorato come un dio da alcune incarnazioni degli Illuminati, \u00e8 conosciuto come il Divoratore delle Anime per la sua abitudine di nutrirsi di sacrifici umani. \u00c8 incorporeo e invisibile, ma pu\u00f2 possedere degli umani e pu\u00f2 essere imprigionato in forme pentagonali; per diversi decenni \u00e8 stato imprigionato nel Pentagono dagli Illuminati e nutrito con vittime di incidenti stradali.\nNell'opera Non fermarmi! appare Yog-Sothoth, evocato da padre Nicola e dai suoi seguaci allo scopo di aprire un varco per proiettarsi nell'oltreverso.\nCompare nel finale del racconto in stile lovecraftiano di Stephen King \"Jerusalem's Lot\" contenuto nella raccolta A Volte Ritornano."}
{"id": "2042414", "revid": "767487", "url": "https://it.wikipedia.org/wiki?curid=2042414", "title": "Ordine di Sant'Agata", "text": "L'Ordine di Sant'Agata \u00e8 l'ordine di San Marino dedicato alla santa protettrice della Repubblica.\nStoria.\nL'Ordine venne istituito il 5 giugno 1923, con delibera del Consiglio grande e generale della Repubblica di San Marino, per ricompensare gli stranieri che avessero rivolto beneficenza verso le Opere pie sammarinesi e gli stranieri benemeriti della Repubblica di San Marino.\nL'Ordine presentava quattro gradi: cavaliere, cavaliere ufficiale, commendatore e grande ufficiale.\nLa facolt\u00e0 di conferire l'Ordine \u00e8 definita da una speciale commissione composta da: \nIl ruolo di gran maestro dell'ordine \u00e8 affidato alla reggenza pro-tempore mentre, il ruolo di segretario dell'ordine, \u00e8 affidato al segretario degli affari esteri.\nIl 5 giugno 1925 viene istituito il quinto grado dell'ordine: cavaliere di gran croce. .\nInsegne.\nLa legge del 5 giugno 1923, all'articolo 6, definisce cos\u00ec il nastrino: 1/5 giallo, 1/5 bianco, 1/5 cremisi, 1/5 bianco, 1/5 giallo.\nIl decreto consigliare del 15 settembre 1923, all'articolo 1, muta cos\u00ec il nastrino: 1/10 giallo, 1/10 bianco, 6/10 cremisi, 1/10 bianco, 1/10 giallo.\nLa legge del 26 gennaio 1946, all'articolo 6, riporta il nastrino a: 1/5 giallo, 1/5 bianco, 1/5 cremisi, 1/5 bianco, 1/5 giallo."}
{"id": "2042415", "revid": "72396", "url": "https://it.wikipedia.org/wiki?curid=2042415", "title": "Giuseppe Soffiantini", "text": ""}
{"id": "2042421", "revid": "1543377", "url": "https://it.wikipedia.org/wiki?curid=2042421", "title": "Municipalit\u00e0 distrettuale di Dr. Ruth Segomotsi Mompati", "text": "La municipalit\u00e0 distrettuale di Dr. Ruth Segomotsi Mompati (in inglese \"Dr. Ruth Segomotsi Mompati District municipality\") chiamata anche Bophirima (\"Bophirima District municipality\") \u00e8 una municipalit\u00e0 distrettuale della provincia del Nordovest, in Sudafrica, e il suo codice di distretto \u00e8 DC39.\nLa sede amministrativa e legislativa \u00e8 la citt\u00e0 di Vryburg e il suo territorio si estende su una superficie di .\nGeografia fisica.\nConfini.\nConfina a est con quelle di Ngaka Modiri Molema e Dr. Kenneth Kaunda, a sudest con quella di Lejweleputswa (Free State), a sud con quella di Frances Baard (Capo Settentrionale), a ovest con quella di Kgalagadi (Capo Settentrionale) e a nord con il Botswana.\nSuddivisione amministrativa.\nIl distretto \u00e8 suddiviso in 6 municipalit\u00e0 locali:"}
{"id": "2042424", "revid": "196390", "url": "https://it.wikipedia.org/wiki?curid=2042424", "title": "Dr Ruth Segomotsi Mompati District Municipality", "text": ""}
{"id": "2042425", "revid": "767487", "url": "https://it.wikipedia.org/wiki?curid=2042425", "title": "Bismar Acosta", "text": "Carriera.\nClub.\nAcosta ha vestito la maglia del Santacruce\u00f1a per un biennio, per passare poi al San Carlos, dov'\u00e8 rimasto un'annata. Nel 2008 si \u00e8 accordato con l'Herediano, per cui ha giocato anche nella CONCACAF Champions League 2009-2010. Successivamente, \u00e8 stato in forza al Bel\u00e9n, dov'\u00e8 rimasto fino al gennaio 2013.\nIl 26 gennaio 2013, i norvegesi dello Start hanno annunciato d'aver ingaggiato Acosta, che si \u00e8 accordato con il club per i successivi tre anni. \u00c8 stato presentato alla stampa due giorni pi\u00f9 tardi ed \u00e8 stato reso noto che aveva scelto di indossare la maglia numero 15. Ha esordito in Eliteserien in data 17 marzo, schierato titolare nella vittoria casalinga per 3-2 contro l'H\u00f8nefoss. L'11 agosto \u00e8 arrivata la prima rete nella massima divisione locale, nella vittoria per 1-3 sul campo del V\u00e5lerenga.\nHa chiuso la prima stagione con 32 presenze e 4 reti, tra campionato e coppa. Sommando quelle della seconda annata, ossia 28 partite e 3 reti nelle medesime competizioni, ha totalizzato 60 presenze e 7 gol per lo Start.\nIl 27 marzo 2015, il Brann ha annunciato d'aver ingaggiato Acosta a titolo definitivo, con il calciatore che ha firmato un contratto triennale col nuovo club. Ha esordito in 1. divisjon in data 6 aprile, schierato titolare nel pareggio per 1-1 maturato sul campo del Fredrikstad. Il 7 giugno ha siglato la prima rete, contribuendo alla vittoria esterna per 2-3 sul campo dell'\u00c5sane.\nIl 21 ottobre 2015, in virt\u00f9 della vittoria del Sogndal sul Kristiansund nel recupero della 27\u00aa giornata di campionato, il Brann ha matematicamente conquistato la promozione in Eliteserien con due giornate d'anticipo sulla fine della stagione. Acosta ha totalizzato 32 presenze e una rete in stagione, tra campionato e coppa.\nIl 24 ottobre 2016 ha ricevuto la candidatura come miglior difensore del campionato al premio Kniksen, andato per\u00f2 a Jonas Svensson. Il 28 ottobre ha rinnovato il contratto che lo legava al Brann fino al 31 dicembre 2019.\nIl 4 marzo 2019 ha ulteriormente prolungato il contratto con il Brann, fino al 31 dicembre 2021. Il 2 febbraio 2021 ha rescisso il contratto che lo legava al club.\nLo stesso giorno ha fatto ritorno in Costa Rica, nel Cartagin\u00e9s.\nNazionale.\nAcosta ha totalizzato 6 presenze per la , tra il 2010 ed il 2012. Ha esordito l'8 ottobre 2010, schierato titolare nell'amichevole persa per 2-0 contro il .\nStatistiche.\nPresenze e reti nei club.\n\"Statistiche aggiornate al 2 febbraio 2021.\""}
{"id": "2042426", "revid": "287204", "url": "https://it.wikipedia.org/wiki?curid=2042426", "title": "Tracy Strauss", "text": "Tracy Strauss \u00e8 un personaggio della serie televisiva \"Heroes\", interpretato da Ali Larter e doppiato da Claudia Catani.\nBiografia.\nTracy nasce da un parto trigemellare assieme a Niki e Barbara. Il medico che assistette il parto fu il dottor Zimmerman, che, subito dopo la nascita fece esperimenti sulle piccole per conto dell'Impresa, dotandole di superpoteri artificiali. Le tre furono divise dopo pochi mesi e rimasero ognuna ignara delle altre. Tracy crebbe dunque a Washington, in affidamento a una famiglia.\nTerza stagione.\nVolume tre: Criminali.\nTracy \u00e8 consulente, oltre che amante, del Governatore Malden di New York. Per conto di questi si reca da Nathan per offrirgli la candidatura a senatore, ma l'uomo inizialmente rifiuta. Inoltre, la scambia inizialmente per la gemella Niki, ma Tracy non se ne cura, credendo che Nathan la stia semplicemente scambiando per un'altra donna. Quindi si accinge a tornare a casa, ma viene raggiunta nel suo hotel da un reporter di Washington DC, che la importuna sul suo presunto passato da spogliarellista su internet: Tracy offesa rinnega tutto, allora l'uomo le mostra una foto di Niki in vesti di spogliarellista, e il video in cui la stessa Niki amoreggia con Nathan, girato l'anno prima su ordine di Linderman. Tracy, confusa e disorientata, si trova spaesata dalle domanda del reporter, e quando questi le mette le mani addosso, involontariamente mostra il suo potere di criocinesi, congelando l'uomo, che poi si frantuma in mille pezzi. Inorridita e spaventata decide di ritardare il suo ritorno a casa per passare a New Orleans ed incontrare personalmente Niki, ma giunta sul posto scopre dal figlio di questa, Micah, che la donna \u00e8 morta settimane prima. Il ragazzo le mostra il suo potere di saper parlare con le macchine, e tramite questo scoprono che entrambe erano nate lo stesso giorno dello stesso anno e nello stesso ospedale, e per di pi\u00f9 assistite dallo stesso dottore, Zimmerman. Tracy decide di incontrarlo per fare chiarezza sul suo passato, ed \u00e8 cos\u00ec che il dottore le rivela l'esistenza dei soggetti avanzati, dell'Impresa e delle sue due gemelle Niki e Barbara. Rivela inoltre che i poteri della donna non sono naturali, ma il risultato di esperimenti genetici condotti su tutte e tre le gemelle per conto dell'Impresa.\nTerrorizzata da s\u00e9 stessa e disgustata dalla verit\u00e0, prima tenta, senza riuscirci, di costituirsi per l'uccisione del giornalista, quindi decide di farla finita buttandosi da un ponte, ma Nathan, che su suggerimento di Maury Parkman, tramite l'allucinazione di Linderman, aveva nel frattempo accettato la carica di senatore, salva la donna in volo e la porta nel suo appartamento. Tracy, tra le lacrime rivela la sua storia all'uomo, che la consola: felice di aver trovato qualcuno come lei e rassicurata dall'abbraccio di Nathan si tranquillizza. I due si baciano e passano la notte insieme.\nAl mattino seguente la coppia si reca dalla madre di lui, Angela Petrelli, la quale fa la sconvolgente rivelazione di essere al corrente di tali mostruosi esperimenti, si scusa con la giovane per ci\u00f2 che le hanno fatto e rivela inoltre al figlio che anche i suoi poteri sono opera di Zimmerman. Nathan ovviamente non la prende bene e esce furibondo dall'edificio, e stavolta \u00e8 Tracy a fermarlo e a tranquillizzarlo; Nathan decide poi di recarsi da Mohinder Suresh per cercare aiuto, e subito il professore (che nel frattempo sta cercando un modo di invertire la trasformazione causata dalla sua versione instabile della formula) sembra molto interessato ai due, pensando che i loro poteri, creati artificialmente, possano aiutarlo maggiormente nella sua ricerca. Quindi li stordisce e si prepara ad analizzarli, ma fortunatamente Tracy si sveglia in tempo riuscendo a liberarsi grazie al suo potere. In seguito Nathan contatta Noah Bennet per chiedere aiuto; poco dopo riceve una telefonata da Claire che lo informa che il fratello Peter era stato quasi ucciso. Nathan e Tracy si recano quindi da loro, e Peter rivela a Nathan che il padre, creduto morto da quasi un anno, in realt\u00e0 \u00e8 vivo e agisce sotto la copertura di una societ\u00e0 di biotecnologia, la Pinehearst Company, per la quale Tracy sostiene di aver lavorato per oltre un anno come consulente. Assieme i due andranno da Arthur Petrelli e gli dichiareranno guerra, poi Nathan supplica Tracy di tornare a Washington per restare al sicuro, ma quest'ultima ritorna invece da Arthur e fa un accordo segreto con lui. Proprio grazie al doppio gioco della donna Arthur scoprir\u00e0 del piano dei due figli per spodestarlo.\nIn seguito tuttavia Nathan, anch'egli passato dalla parte di Arthur. dopo l'esperienza ad Haiti, chieder\u00e0 alla donna spiegazioni sul suo comportamento; Tracy allora spiegher\u00e0 che tutto ci\u00f2 che ha fatto lo ha fatto per amor suo, per spianargli la strada alla Casa Bianca: i due si ricongiungono e assistono all'esperimento che dimostra finalmente i risultati positivi della formula.\nTuttavia l'irruzione di Peter alla Pinehearst, la morte di Arthur e il tradimento di Knox e di Flint fa fallire tutti i loro piani. Quando Tracy propone di riprendere il progetto altrove, Nathan non la prende bene e la licenzia.\nFrustrata e amareggiata Tracy tenta di rubare la formula fallendo, ed in seguito fugge dal palazzo infuocato in tempo per dare un passaggio in macchina ad uno sperduto Mohinder Suresh.\nSappiamo da una Graphic novel che la donna, salvata una fiala della formula del soggetto avanzato cercher\u00e0 di convincere lo scienziato a lavorare con lei per ricrearla, ma Mohinder, che ha gi\u00e0 avuto abbastanza guai rifiuta e scappa con il siero che, poco dopo, distrugge.\nVolume quattro: Fuggitivi.\nNel quarto volume rivediamo Tracy vivere tranquillamente la sua vita a Washington, senza pi\u00f9 contatti n\u00e9 con il governatore, n\u00e9 con Nathan Petrelli, quando i federali penetrano in casa sua, la stordiscono e la catturano dando inizio alla caccia ai soggetti avanzati.\nVerr\u00e0 portata sull'aereo governativo adibito al trasporto dei prigionieri superumani all'edificio 26, e qui proprio il maldestro assorbimento dei suoi poteri criocinetici da parte di Peter causer\u00e0 la caduta del velivolo.\nIn fuga dai governativi Tracy reincontrer\u00e0 Peter, tra le lacrime si sfogher\u00e0 con l'uomo per la sua disperazione, chiedendosi cosa avesse mai fatto di sbagliato per ricevere tanta sofferenza; e perch\u00e9 proprio ora che cerca di avere una vita normale perfino il governo la perseguita. Successivamente i due faranno un piano per catturare Nathan, la donna quindi lo chiamer\u00e0 fingendo di volergli consegnare il fratello e sperando di attirarlo in trappola. Come da programma Nathan si presenta alla trappola, ma non \u00e8 solo, bens\u00ec accompagnato da un gruppo di soldati governativi che fanno sfumare il piano dei due catturando Tracy e costringendo Peter alla fuga.\nTracy viene dunque tenuta prigioniera in una stanza colma di stufe elettriche per inibire i suoi poteri; qui riceve la visita del nuovo supervisore inviato sul posto dalla Casa Bianca, che si rivela essere una sua vecchia amica: Abby, la ragazza vedendo Tracy in catene ridotta ad una larva umana, decide di far chiudere il progetto di Nathan.\nNel frattempo Tracy, che la prigionia ha portato a divenire quasi pazza si libera ed uccide un agente del progetto che cercava di sedarla per poi venire nuovamente catturata.\nAbby che credeva di conoscere bene Tracy e che essa non sarebbe mai stata capace di far male a una mosca rimane tanto sconvolta da ci\u00f2 che rinuncia al precedente intento di far chiudere il progetto del senatore Petrelli.\nMentre la donna viene riportata in prigione vede comparire sul monitor un messaggio di \"Rebel\" ovvero: \u00abtieni duro\u00bb.\nVerr\u00e0 in seguito contattata da Danko, il quale le ordina di dirgli qualunque cosa sappia su una presunta abilit\u00e0 di Nathan, ma Tracy decidere di non tradire il senatore.\nGrazie all'aiuto di \"Rebel\", il quale con i suoi poteri ferma tutte le sorgenti elettroniche del palazzo provocando un black-out, Tracy riesce a fuggire ed a liberare anche molti altri prigionieri, come Mohinder Suresh, Matt Parkman e Daphne Millbrook.\nIn seguito ruber\u00e0 dei vestiti in un negozio d'abbigliamento per poter fuggire, ma mentre si sta cambiando viene raggiunta da Noah Bennet, che le offre una chanche: lei far\u00e0 da esca per \"Rebel\" permettendo si suoi uomini di catturarlo e in cambio avr\u00e0 la libert\u00e0. La donna accetta, rivelando a Bennet che doveva incontrare \"Rebel\" alla stazione degli autobus. Quando si presenta all'appuntamento scopre per\u00f2 che in realt\u00e0 \"Rebel\" \u00e8 il nipotino Micah, scoperto questo si sente in colpa e rivela al bambino di averlo messo in trappola deludendolo profondamente.\nAllorch\u00e9 la donna con un gesto di estremo eroismo lo coprir\u00e0 portandolo nei sotterranei di un parcheggio e mostrandogli la via per fuggire mentre i federali che la seguono penetrano a loro volta nell'edificio; Tracy ordiner\u00e0 a Micah di chiudere tutte le entrate andandosene e lui, impressionato dal gesto le dir\u00e0 di considerarla una vera eroina.\nCon queste parole nel cuore Tracy, rimasta sola con i soldati nel sotterraneo far\u00e0 esplodere il suo potere congelando ogni cosa, compresa se stessa; quando la ritrover\u00e0 assieme ai suoi uomini congelati Danko le sparer\u00e0 in petto frantumandola.\nQuarta stagione - Volume cinque: Redenzione.\nNella quarta stagione si scopre che la donna non \u00e8 morta: dopo lo sparo di Danko, i frammenti di ghiaccio del suo corpo si sono sciolti e lei \u00e8 passata sotto forma liquida per poi ricomporsi e iniziare la sua ricerca di vendetta.\nSi reca quindi da Bennet, che per\u00f2 si salva spiegandole che c'\u00e8 un modo migliore per tornare ad essere libera: le promette che l'Haitiano canceller\u00e0 tutti i ricordi di Danko, che sta continuando a dargli la caccia.\nTracy allora andr\u00e0 nell'appartamento del militare per accertarsi che Noah abbia rispettato il patto, e scopre che effettivamente Danko non la riconosce, ma in seguito, senza avere neppure il tempo di voltarsi, assiste all'omicidio dell'uomo da parte di un individuo dotato di supervelocit\u00e0. Tracy, sopravvissuta all'aggressione del velocista grazie alla sua nuova abilit\u00e0, rivela a Bennet dell'accaduto e l'uomo sembra comprendere ci\u00f2 che l'attentatore volesse da Danko.\nIn seguito, Bennet ricoverato in ospedale dopo l'aggressione di Edgar, chiamer\u00e0 proprio Tracy, chiedendole il favore di fargli un po' di compagnia e la donna accetter\u00e0.\nTracy, libera dai desideri di vendetta e dagli uomini che avrebbero potuto darle la caccia, torna dal governatore per riavere il suo vecchio lavoro, tuttavia da glaciale che era, ora \u00e8 profondamente cambiata e, maturata dalle passate esperienze, vuole veramente essere in grado di aiutare gli altri. Tuttavia il governatore \u00e8 interessato solamente al corpo di Tracy ed a riaverla al suo fianco come amante. Allora disgustata la donna rifiuta il lavoro.\nIn seguito Tracy aiuter\u00e0 Bennet a rincuorare Jeremy Greer, dopo che questi ha erroneamente ucciso i suoi genitori col suo potere di guaritore. In seguito viene avvicinata da Samuel, che la teletrasporta al suo luna park e le suggerisce che sarebbe un posto perfetto per il giovane guaritore; le d\u00e0 dunque la bussola che le permetterebbe di ritrovarlo qualora lo cercasse e poi la rimanda a casa.\nTracy tuttavia non ne vuole sapere dei piani di Samuel, ma in seguito, dopo che Noah le avr\u00e0 spiegato cosa c'\u00e8 in serbo per Jeremy, ovvero una fuga con cambio d'identit\u00e0, e dopo che il corpo del ragazzo viene rinvenuto privo di vita, furibonda, da l'addio a Noah e inizia a pensare se raggiungere il circo di Samuel. In seguito si accorge di non riuscire a controllare i suoi poteri, e si rifugia a casa di Bennet in cerca d'aiuto, ma qui trova Claire, che l'aiuta a rilassarsi e recuperare il controllo.\nVerso la fine della stagione, nel terzultimo episodio, Noah e Lauren la chiameranno ad unirsi a loro nella lotta contro Samuel. Proprio i suoi poteri di manipolazione idrica serviranno a salvare Claire e suo padre dalla trappola mortale di Samuel. Tuttavia sceglier\u00e0 infine di non combattere contro l'uomo e, salvate le due vite se ne andr\u00e0.\nPoteri e abilit\u00e0.\nTracy e le sue sorelle sono state modificate geneticamente per sviluppare abilit\u00e0 sovrumane, i suoi poteri sono quindi sintetici.\nNella terza stagione scopre di possedere il potere della criocinesi, ovvero l'abilit\u00e0 di creare e manipolare il ghiaccio, e trasformare in ghiaccio oggetti ed esseri viventi, e tutto quello che viene ghiacciato va in pezzi non appena congela. Inizialmente Tracy doveva toccare quello che voleva congelare, per riuscire a farlo. Inoltre si dimostra in grado di liquefarsi (molto probabilmente oltre al ghiaccio Tracy pu\u00f2 creare anche l'acqua). Tracy non sempre riesce a controllare bene il suo potere congelante, al contrario ha dato prova di saper controllare molto meglio il potere della liquefazione (idrocinesi)."}
{"id": "2042430", "revid": "287204", "url": "https://it.wikipedia.org/wiki?curid=2042430", "title": "Equilibrio economico", "text": "In ambito economico, lequilibrio \u00e8 una condizione del sistema economico in cui le forze sono equilibrate: in assenza di fattori esterni, le variabili micro e macroeconomiche rimangono immutate.\nDescrizione.\nL'equilibrio \u00e8 la condizione in cui il prezzo di mercato \u00e8 determinato in un regime di concorrenza perfetta: tale prezzo \u00e8 strettamente legato alla domanda e offerta. Adam Smith, economista affiliato alla teoria liberista, ribattezz\u00f2 questo fenomeno dinamico \"mano invisibile\".\nSoluzione di un problema di 'prezzo di equilibrio'.\nPer risolvere il problema di prezzo di equilibrio si devono tracciare le curve d'offerta e di domanda ed eguagliarle in equazione.\nUn esempio pu\u00f2 essere: \nformula_1\nIn qualsiasi prezzo al di sopra P offerta supera la domanda, mentre ad un prezzo inferiore P, la quantit\u00e0 eccede l'offerta. In altre parole, se i prezzi di domanda e offerta non sono uguali, allora sono definiti punti di squilibrio, e creano eccesso o carenza di bene. Cambiamenti nelle condizioni di domanda o di offerta sposteranno a loro volta le curve di offerta e di domanda finch\u00e9 non si troveranno in equilibrio.\nSi consideri il seguente schema di domanda e offerta: \nQuando vi \u00e8 una carenza nel mercato, al fine di correggere questo disequilibrio, il prezzo del bene sar\u00e0 aumentato a un prezzo di \u20ac 5,00, riducendo cos\u00ec il quantitativo domandato e aumentando quello offerto, cos\u00ec da mantenere il mercato in equilibrio.\nQuando vi \u00e8 un eccesso di un bene, ad esempio quando il prezzo \u00e8 al di sopra di $ 6.00, allora i produttori di diminuiranno il prezzo al fine di aumentare la domanda di richiesta per il bene, in modo da eliminare l'eccesso e tornare all'equilibrio di mercato."}
{"id": "2042435", "revid": "180202", "url": "https://it.wikipedia.org/wiki?curid=2042435", "title": "Direct to video", "text": ""}
{"id": "2042441", "revid": "123187918", "url": "https://it.wikipedia.org/wiki?curid=2042441", "title": "Fabrizio Palma", "text": "Biografia.\nDopo gli studi di chitarra classica e successivamente di canto lirico, inizia a collaborare con gli enti lirici pi\u00f9 importanti d'Italia, come il coro dell'Accademia di Santa Cecilia a Roma, il Teatro dell'Arena di Verona e nel coro del Teatro Comunale di Cagliari.\nSuccessivamente si apre alla musica leggera e lavora come assistente musicale in un grande studio di registrazione dove svolge il ruolo di coordinatore del coro nel film musicale Il principe d'Egitto.\nSuccessivamente collabora sia in studio che dal vivo con molti artisti tra cui: Pino Daniele, Gigi D'Alessio, Renato Zero, Miguel Bos\u00e9, Alessandro Safina, Amedeo Minghi, Grazia Di Michele, Anna Tatangelo e Dirotta su Cuba.\nNel 2002 collabora come preparatore vocale ai programmi televisivi come Buona Domenica e La corrida. \nDal 2004 fa parte dello staff della scuola televisiva di arte e canto \"Amici di Maria De Filippi\" come docente di canto.\nNel 2009 interpreta il prof di canto di Marco nella serie TV I Cesaroni.\nNel 2009 collabora come trainer vocale alla serie TV Tutti pazzi per amore.\nNel 2010 collabora come trainer vocale alla edizione 2010 della trasmissione Ti lascio una canzone.\nTeatro (come corista).\nCon la Roman Academy:\nInsegnamento.\n\u00c8 stato insegnante alla scuola di \"Amici\" di Maria De Filippi, e nel rispettivo programma televisivo.\n\u00c8 insegnante presso l'Accademia del Festival Internazionale della Canzone di Saint-Vincent."}
{"id": "2042443", "revid": "599013", "url": "https://it.wikipedia.org/wiki?curid=2042443", "title": "Philippe Albert", "text": "Carriera.\nClub.\nNella carriera, ha giocato per lo Charleroi, Malines, Anderlecht, Newcastle United e Fulham.\n\u00c8 stato considerato un eroe per i \"Magpies\", entrando nel cuore dei tifosi nonostante la sua poca tendenza difensiva, ma con un senso del gol notevole: il suo momento migliore \u00e8 stato probabilmente quando ha segnato una rete nel cinque a zero inflitto dal Newcastle al Manchester United.\n\u00c8 stato nominato anche Calciatore belga dell'anno nel 1992, l'anno in cui si \u00e8 trasferito dal Malines all'Anderlecht.\nDopo aver lasciato il Newcastle, nel 1999, ha giocato un'altra stagione nello Charleroi, prima di ritirarsi.\nNazionale.\nAlbert ha partecipato al e al , con la Nazionale belga. Nel campionato del 1994, ha segnato la rete decisiva nel derby contro l'Olanda, prima che la sua selezione fosse eliminata agli ottavi dalla , gara che ha visto un'altra segnatura fatta proprio da Albert. Tra il 1987 e il 1997, ha collezionato quarantuno presenze e cinque reti nella rappresentativa maggiore belga.\nDopo il ritiro.\nAttualmente, lavora per la televisione belga, ma mantiene uno stretto contatto con il Newcastle United."}
{"id": "2042444", "revid": "1305887", "url": "https://it.wikipedia.org/wiki?curid=2042444", "title": "Batman - La maschera del Fantasma", "text": "Batman - La maschera del Fantasma (\"Batman: Mask of the Phantasm\" noto anche come \"Batman: The Animated Movie\") \u00e8 un film d'animazione statunitense del 1993 diretto da Eric Radomski e Bruce Timm.\nAmbientato nel DC Animated Universe e basato sulla nota serie animata \"Batman\" del 1992 ed \u00e8 il primo film d'animazione dedicato a Batman, supereroe della DC Comics. Scritto da Alan Burnett, Paul Dini, Martin Pasko e Michael Reaves, il cast include come doppiatori Kevin Conroy, Mark Hamill e Efrem Zimbalist Jr. (che riprendono il loro ruolo dalla serie), oltre a Dana Delany, Hart Bochner, Stacy Keach e Abe Vigoda. La pellicola racconta della comparsa del Fantasma, misterioso killer che Batman cerca di fermare e smascherare. In questo film si narrano parti delle vicende antecedenti la nascita del supereroe e del suo nemico numero uno: il Joker. Cronologicamente, tutta la storia avviene prima de \"L'uomo pipistrello\", ossia il primo episodio della serie animata, e gira attorno al primo amore di Bruce Wayne, Andrea Beaumont.\nDopo l'enorme riscontro di critica e pubblico ricevuto con la serie animata \"Batman\", la Warner Bros. ide\u00f2 la pellicola come direct-to-video, ma in seguito decise di farla uscire anche al cinema, il 25 dicembre 1993. I registi sono gli stessi autori della serie animata, che nel 1993, sulla scia del successo appena ottenuto, propongono alla Warner di creare un lungometraggio tratto da essa, fortemente ispirati dalla serie fumettistica \"\". L'edizione italiana del film \u00e8 stata pubblicata direttamente in videocassetta nel 1994 e utilizza dei doppiatori diversi rispetto alla serie animata.\nTrama.\nGotham City. I mafiosi Chuckie Sol e Buzz Bronski vengono inaspettatamente assassinati da una misteriosa e sinistra figura, che molti scambiano per Batman, anche perch\u00e9 egli viene visto sulle scene del delitto poco dopo. Il corrotto consigliere di Gotham, Arthur Reeves, ordina a tutte le squadre di polizia di dare la caccia al Cavaliere Oscuro nel tentativo di arrestarlo e porre fine agli omicidi. Contemporaneamente, Andrea Beaumont, prima fiamma del miliardario Bruce Wayne, torna dopo anni di assenza a Gotham City per incontrare Reeves, con il quale ha una relazione.\nSapendo del suo arrivo, Batman comincia a essere tormentato dai ricordi del periodo passato insieme alla ragazza, lo stesso periodo in cui giur\u00f2 sulla tomba dei suoi genitori che avrebbe ripulito Gotham dai delinquenti e dai malfattori. L'amore per Andrea era per\u00f2 troppo forte, e Bruce dovette decidere tra lei e la sua crociata contro il crimine. Quando infine si decise a chiederle di sposarlo, lei spar\u00ec improvvisamente dalla citt\u00e0. Un deluso Bruce allora decise di lasciarsi dietro il passato e cominci\u00f2 a concentrare anima e corpo nella sua battaglia contro il crimine, ispirato dai pipistrelli che rovinarono un momento romantico tra i due. Sotto gli occhi increduli del suo fido maggiordomo Alfred, Bruce divenne Batman.\nDalle indagini fatte, Batman scopre che Sol e Bronski facevano tutti parte del disciolto clan del boss Salvatore Valestra, e che in quel clan erano invischiati anche Carl Beaumont, padre di Andrea, un giovane Arthur Reeves e un misterioso uomo, Jack Napier, scomparso dalla circolazione da anni.\nL'anziano Salvatore Valestra si reca nel nascondiglio del perfido criminale Joker, la nemesi di Batman, e gli chiede protezione contro Batman, e dai dialoghi sembra che i due si conoscano molto bene. Joker, sapendo che il killer prima o poi lo avrebbe trovato, gli tende una trappola: il temibile Fantasma si reca in casa di Valestra, ma sulla scena trova soltanto il corpo deceduto del boss con un ghigno inquietante sulla faccia (prova che il Joker lo aveva precedentemente ucciso) e con addosso una telecamera (grazie alla quale Joker scopre che non si tratta di Batman) e dell'esplosivo. Il Fantasma riesce a scappare dal palazzo prima che esploda saltando dalla finestra, ma nella fuga viene inseguito da Batman, che per\u00f2 non riesce a prenderlo e comincia ad essere inseguito lui stesso dalla polizia, che lo riduce ai minimi termini. A soccorrerlo arriva Andrea, che aveva da poco scoperto la sua identit\u00e0.\nNella residenza di Bruce, Andrea gli svela in parte la verit\u00e0 sulla sua fuga: anni prima, suo padre Carl si era indebitato con il clan di Valestra, avendo investito i loro soldi. Il boss gli diede un ultimatum di 24 ore proprio il giorno in cui Bruce chiese a sua figlia di sposarlo, intimando di restituirgli il denaro; non potendo estinguere il debito perch\u00e9 i capitali non potevano essere toccati prima di un certo periodo, quella sera stessa Beaumont costrinse Andrea a scappare con lui verso una nuova vita lontano da Gotham, in Europa. Questo fa pensare a Bruce che il Fantasma sia Carl Beaumont in cerca di vendetta, come aveva ipotizzato gi\u00e0 da tempo. Il giorno dopo Bruce riflette dopo tanto tempo sul suo futuro, pensando di crearsi una nuova vita con Andrea una volta che questa storia sar\u00e0 finita ma, osservando la fotografia trovata a casa di Salvatore, rappresentate i membri del clan, Bruce disegna un sorriso con una matita rossa sull'ultimo membro mancante all'appello, Jack Napier, realizzando che questi non \u00e8 altri che il Joker prima dell'incidente.\nIn seguito, Reeves riceve una visita dal Joker, il quale lo mette al corrente del vero assassino dei mafiosi, chiedendogli protezione, altrimenti egli riveler\u00e0 a tutti i suoi \"errori di giovent\u00f9\", ma dopo aver ascoltato una chiamata di Andrea, egli cambia idea e avvelena il consigliere con il suo gas esilarante. All'ospedale in cui viene ricoverato, Arthur rivela a Batman, recatosi da lui per indagare altri particolari, che egli aiut\u00f2 anni prima Carl Beaumont e la figlia a fuggire e mantenne i contatti con lui, poi, quando cominci\u00f2 la sua carriera politica, aveva necessit\u00e0 di molti soldi, cos\u00ec li chiese a Beaumont ma lui glieli rifiut\u00f2, cos\u00ec vendette a Valestra l'informazione del nascondiglio, e il boss lo fece uccidere. Cos\u00ec Batman capisce che il Fantasma \u00e8 Andrea, rimasta sola al mondo e costretta a vendicarsi del clan e, con molto probabilit\u00e0, ora si sta dirigendo dal Joker, l'esecutore materiale dell'omicidio del padre.\nIl Fantasma arriva nella residenza del Joker, che gi\u00e0 dal colloquio con Reeves ha capito che \u00e8 Andrea, e tenta di ucciderlo, ma non vi riesce perch\u00e9 lui fugge nell'immenso e abbandonato parco futuristico in cui \u00e8 nascosto. Joker ha la meglio sul suo tenebroso sfidante, ma Batman la salva e la convince tristemente ad andarsene, dopodich\u00e9 il Cavaliere Oscuro affronta il suo arcinemico. Quando quest'ultimo cerca di fuggire, Batman lo ferma, ma il Joker ha gi\u00e0 innescato delle bombe situate sotto al parco che esploderanno da l\u00ec a poco. Andrea ritorna sulla scena e afferra il criminale per completare la sua vendetta, subito dopo il parco esplode e Andrea e il Joker, che di fronte alla prospettiva di morire ride maniacalmente senza alcuna paura, spariscono in una cortina di fumo. Batman riesce a scappare dal parco prima che sia troppo tardi, e nella Batcaverna, mentre Alfred gli cura le ferite, ritrova il ciondolo che anni prima regal\u00f2 ad Andrea che prima di recarsi al parco futuristico aveva lasciato nell'appartamento di Andrea distrutto da una bomba del Joker. Cos\u00ec Bruce capisce che si \u00e8 salvata.\nNel finale si vede Andrea, sopravvissuta all'esplosione del parco e partita su una nave da crociera, oramai sola; a Gotham, il nostro eroe veglia sulla citt\u00e0 dai tetti, prima di essere richiamato dal Bat-Segnale e lanciarsi nell'oscurit\u00e0 verso una nuova sfida.\nPersonaggi e doppiatori.\nAltre voci comprendono Jeff Bennett, Ed Gilbert, Marilu Henner, Pat Musick, Thom Pinto, Neil Ross e Vernee Watson-Johnson.\nProduzione.\nImpressionata dal successo della prima stagione della serie animata di \"Batman\" su Fox, la Warner Bros. ha incaricato Alan Burnett a scrivere una storia per un film d'animazione. Anche se il Joker svolge un ruolo fondamentale nel film, nelle intenzioni di Burnett c'\u00e8ra quella di raccontare una storia che si distaccasse dai criminali che si sono visti nella serie. Burnett ha detto anche di aver \u00abvoluto fare una storia d'amore con Bruce perch\u00e9 nessuno lo aveva fatto veramente nella serie televisiva. Volevo una storia che rimanesse impressa\u00bb. Gli scrittori sono stati molto cauti con l'inserimento del Joker perch\u00e9 non volevano creare alcuna connessione con il film \"Batman\" di Tim Burton, ma lo scrittore Michael Reaves ha dichiarato che la sua \u00e8 una storia che non potremmo vedere in un live-action.\nIn aiuto di Burnett per scrivere lo script, ci sono stati Martin Pasko, che si \u00e8 occupato della maggior parte dei flashback; Reaves, che ha scritto i momenti di climax e anche lo scrittore Paul Dini, che afferma di \u00abaver riempito buchi qua e l\u00e0\u00bb. Il \"Quarto potere\", film classico di Orson Welles del 1941, ha avuto una grande influenza sui flashback. La trama del film \u00e8 stata fortemente influenzata dalla miniserie del 1987 \"\", scritta da Mike W. Barr e illustrata da Alan Davis, Paul Neary, Alfredo Alcala, Mark Farmer e Todd McFarlane. Il personaggio di Hazel, il robot cuoco della Fiera del Futuro Mondiale, \u00e8 stato basato su Hazel the Maid (interpretata dall'attrice Shirley Booth), la protagonista del telefilm \"Hazel\". D'altra parte, il design del Fantasma \u00e8 andato in 20 diverse versioni fino a quando non \u00e8 stato trovato uno che ha convinto la crew del film. Secondo Burnett, il Fantasma era come il Grim Reaper con un mantello, anche se l'idea era di farlo somigliare al Spirito del Natale Futuro del romanzo di Charles Dickens \"Canto di Natale\", qualcosa che anche il Joker menziona nella versione finale del film.\nAll'inizio della produzione, la Warner Bros. decise di pubblicare il film come uscita per il cinema, piuttosto che direttamente per il mercato home video. Ci\u00f2 ha lasciato meno di un anno per i tempi di produzione (la maggior parte dei lungometraggi animati richiede ben pi\u00f9 di due anni dalla storia finita alla versione finale). A causa di questa decisione, gli animatori si sono adattati all'aspect ratio cinematografico widescreen. Lo studio ha collaborato bene, garantendo ai registi una grande quantit\u00e0 di controllo creativo.\nLa Warner Bros. ha anche aumentato il budget di produzione a 6 milioni di dollari, il che ha dato ai registi l'opportunit\u00e0 di creare scenografie pi\u00f9 elaborate. La sequenza del titolo di apertura prevedeva un volo attraverso una Gotham City interamente computerizzata. Come scherzo visivo, il regista di sequenza Kevin Altieri ha definito il climax del film all'interno di un modello automatizzato in miniatura di Gotham City, in cui Batman e il Joker erano giganti a confronto. Questo era un omaggio a un caposaldo dei fumetti di Batman nell'era di Dick Sprang, spesso con l'eroe che combatteva sullo sfondo di oggetti di scena giganteschi (in seguito avrebbero fatto un altro omaggio ai lavori di Sprang nell'episodio \"Legends of the Dark Knight\" della serie \"Batman - Cavaliere della notte\"). Dall'inizio alla fine, il film \u00e8 stato completato entro otto mesi.\nPaul Dini ha voluto che ognuno dei flashback della vita sentimentale di Batman avesse \u00abla tendenza a peggiorare, quando invece speri che le cose possano migliorare\u00bb. Il rapporto di Bruce con Andrea, che a prima vista sembra promettente, alla fine si trasforma in agitazione. All'inizio, Bruce e Andrea sono pronti per il matrimonio, ma poi Bruce riceve una nota di addio da Andrea che interrompe la loro relazione. Questo alla fine porta alla decisione di Bruce di diventare Batman. Richard Corliss di \"Time\" ha ritenuto che questa scena fosse in linea con la decisione di Andrea di vendicare i propri genitori e rifiutare l'amore quando scopr\u00ec che suo padre \u00e8 stato assassinato. Entrambi gli eventi trasformano le due persone (Bruce diventa Batman, Andrea diventa il Fantasma). Una scena ritrae Bruce Wayne alla lapide dei suoi genitori dicendo \u00abNon ho contato di essere felice\u00bb. Secondo Reaves, questa scena doveva essere un momento cruciale nella tragica vita di Bruce, poich\u00e9 si negava l'opportunit\u00e0 di vivere una vita normale. Reaves ha anche dichiarato: \u00abQuando Bruce indossa la maschera per la prima volta, [dopo che Andrea interrompe il loro fidanzamento], e Alfred dice \"Mio Dio!\" sta reagendo con orrore, perch\u00e9 sta guardando quell'uomo che ha aiutato a crescere fin dall'infanzia, quest'uomo che ha lasciato che il desiderio di vendetta e castigo consumasse la sua vita, abbracciando infine l'inesprimibile\u00bb.\nColonna sonora.\nLa colonna sonora, composta da Shirley Walker, \u00e8 stata distribuita da WEA sul mercato statunitense a partire dal 14 dicembre 1993.\nAccoglienza.\nIncassi.\n\"Batman: La maschera del Fantasma\" \u00e8 uscito per la prima volta il 25 dicembre 1993 negli Stati Uniti in cinema, incassando nei primi due giorni di programmazione. Il film ha incassato un totale di di dollari al botteghino. I realizzatori incolpavano la Warner Bros. a causa della campagna di marketing fallita. Nonostante ci\u00f2 la pellicola ha realizzato un ottimo profitto attraverso le varie versioni home video.\nCritica.\nIl film ha ricevuto recensioni generalmente positive da parte della critica. \"La maschera del Fantasma\" ha un punteggio di approvazione generale dell'82% su Rotten Tomatoes con il pubblico che afferma: \u00abElegante e ammirevolmente rispettoso del materiale di partenza, \"Batman: La maschera del Fantasma\" riesce dove molti degli adattamenti di Batman dal vivo hanno fallito\u00bb. Empire lo ha definito come il miglior film d'animazione del 1993, e che contiene una storia migliore di \"Batman\" e \"Batman Returns\" di Tim Burton.\nAltri media.\nRomanzi.\nNel dicembre 1993 sono stati pubblicati due romanzamenti. Uno \u00e8 stato scritto da Burnett, Dini e Andrew Helfer, mentre l'altro \u00e8 stato scritto da Geary Gravel.\nFumetti.\nDC Comics ha pubblicato un adattamento per un fumetto scritto da Kelley Puckett e disegnato da Mike Parobeck. L'adattamento del fumetto \u00e8 stato in seguito incluso nella versione VHS. \"Batman &amp; Robin Adventures Annual # 1: Shadow of the Phantasm\" \u00e8 stato il sequel a fumetti del film. \u00c8 stato scritto da Dini e pubblicato nel 1996.\nMerchandising.\nKenner, che aveva gi\u00e0 realizzato i giocattoli per la serie di cartoni animati, ha prodotto diversi action figure basate sul film, tra cui Joker e il Fantasma (confezionato smascherato, rovinando cos\u00ec la sorpresa del film).\nNel 2015 \u00e8 stato pubblicato un action-pack da collezione DC Collectibles con Batman e il Fantasma."}
{"id": "2042445", "revid": "1543377", "url": "https://it.wikipedia.org/wiki?curid=2042445", "title": "Municipalit\u00e0 distrettuale di Ngaka Modiri Molema", "text": "La municipalit\u00e0 distrettuale di Ngaka Modiri Molema (in inglese \"Ngaka Modiri Molema District Municipality\") chiamata anche Central (\"Central District municipality\") \u00e8 un distretto della provincia del Nordovest e il suo codice di distretto \u00e8 DC38.\nLa sede amministrativa e legislativa \u00e8 la citt\u00e0 di Mafikeng e il suo territorio si estende su una superficie di In base al censimento del 2001, la popolazione del distretto \u00e8 pari a 762.991 persone.\nL'economia del distretto \u00e8 rappresentata prevalentemente dall'agricoltura e dal settore dei servizi.\nGeografia fisica.\nConfini.\nLa municipalit\u00e0 distrettuale di Ngaka Modiri Molema confina a nordest con quella di Waterberg (Limpopo), a est con quella di Bojanala, a sud e a sudest con quella di Dr Kenneth Kaunda, a sud e a ovest con quella di Dr Ruth Segomotsi Mompati e a ovest e a nord con il Botswana.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "2042446", "revid": "486946", "url": "https://it.wikipedia.org/wiki?curid=2042446", "title": "La maschera del Fantasma", "text": ""}
{"id": "2042448", "revid": "161374", "url": "https://it.wikipedia.org/wiki?curid=2042448", "title": "Ngaka Modiri Molema District Municipality", "text": ""}
{"id": "2042449", "revid": "767487", "url": "https://it.wikipedia.org/wiki?curid=2042449", "title": "There for Tomorrow", "text": "I There for Tomorrow sono stati un gruppo musicale statunitense formatosi ad Orlando, Florida, nel 2003 e scioltosi nel 2014.\nLa musica della band univa alternative rock, pop punk e ambient, creando un suono unico tra il \"dark pop\" e l'emo elettronico.\nStoria del gruppo.\nSolo un anno dopo dalla loro formazione hanno pubblicato il loro primo album autoprodotto dal titolo \"Point of Origin\". Nonostante la poca esperienza musicale, nel 2006 partono per il loro primo tour, al termine del quale ritornano a Orlando giusto in tempo per vincere una competition che permette loro di suonare di fronte a 10.000 persone all'evento live No Snow Show. Dopo altre esibizioni per radio, locali e apparizioni acustiche per i club, il gruppo ha partecipato al Vans Warped Tour.\nDopo aver incontrato James Paul Wisner (produttore di band come Underoath, Dashboard Confessional e Paramore) hanno pubblicato il primo EP, \"Pages\", dal quale sono stati estratti i singoli \"Pages\" e \"No More Room to Breathe\". Nel 2008 hanno firmato un contratto con l'etichetta discografica Hopeless Records e hanno pubblicato un secondo EP intitolato \"There for Tomorrow\". Il 9 giugno 2009 \u00e8 uscito negli Stati Uniti (29 giugno in Europa) il loro album di debutto, \"A Little Faster\", anticipato dal singolo omonimo. Il 19 ottobre del 2010 \u00e8 stato pubblicato \"\", terzo EP della band contenente sei remix ed una nuova canzone.\nIl 28 giugno 2011 \u00e8 stato invece pubblicato il loro terzo album, \"The Verge\", ricevuto in modo positivo sia dai fan che dalla critica. Dopo un 2012 passato esibendosi dal vivo in tutto il mondo, nel 2013 la band si prende una pausa, prima di cominciare a lavorare al suo quarto EP, anticipato dal singolo \"Dark Purple Sky\". Dopo mesi di rinvii, nel settembre 2014 la band pubblica in Giappone il nuovo EP, intitolato \"Nightscape\".\nLa band annuncia il proprio scioglimento nel novembre dello stesso anno, organizzando a dicembre un tour di addio."}
{"id": "2042457", "revid": "129019", "url": "https://it.wikipedia.org/wiki?curid=2042457", "title": "Casa Mart\u00ed", "text": "La Casa Mart\u00ed \u00e8 un edificio modernista di Barcellona costruito da Josep Puig i Cadafalch nel 1896 su incarico dell'industriale tessile Francesc Vilumara.\nL'edificio, d'impronta pi\u00f9 europea che catalana, si distingue per le grandi finestre ogivali e le vetrate policrome oltre che per i curiosi ornamenti delle finestre e del balcone. \nLa parte esterna \u00e8 ricca di sculture di Eusebi Arnau e di Josep Llimona i Bruguera.\nSfortunatamente, l'edificio non si \u00e8 conservato integro, in quanto la linea originale della porta, opera di Puig i Cadafalch, \u00e8 scomparsa in uno dei restauri subiti dal locale nell'arco della sua pi\u00f9 che centenaria esistenza.\nAl piano terra vi \u00e8 la taverna Els Quatre Gats, uno degli epicentri artistico-culturale della Barcellona degli anni 1897-1903. Ramon Casas, Santiago Rusi\u00f1ol e Pablo Picasso furono infatti alcuni degli avventori pi\u00f9 illustri di questo peculiare cenacolo inaugurato nel 1897.\nDal 1903 al 1936 ha accolto il Cercle Art\u00edstic de Sant Lluc, come ricorda la lapide commemorativa posta sulla facciata.\nNel 1976 Casa Mart\u00ed \u00e8 stata dichiarata \"Bene Culturale d'Interesse Nazionale\"."}
{"id": "2042460", "revid": "1318658", "url": "https://it.wikipedia.org/wiki?curid=2042460", "title": "Piazza del Ges\u00f9 Nuovo", "text": "Piazza del Ges\u00f9 Nuovo \u00e8 una delle piazze pi\u00f9 importanti del centro storico di Napoli.\nLa piazza, che deve il nome all'omonima chiesa ivi presente, \u00e8 posizionata sul decumano inferiore e la sua posizione centrale rispetto al centro storico cittadino la pone a pochi passi da altri importanti luoghi storici, come via Toledo e piazza Dante, piazza Monteoliveto e piazza San Domenico Maggiore.\nLa piazza.\nSulla facciata della chiesa del Ges\u00f9 Nuovo, \u00e8 affissa la targa UNESCO con incisa la motivazione per la quale il centro storico di Napoli \u00e8 divenuto patrimonio dell'umanit\u00e0:\nLa piazza, fulcro di alcuni dei pi\u00f9 importanti monumenti di Napoli, ruota attorno al monumentale obelisco dell'Immacolata, maestosa guglia di marmo bianco e bardiglio posta al centro dello spiazzale. \nSul lato ovest, vi sono alcuni storici palazzi nobiliari di stile tardo barocco, come il palazzo Pandola ed il palazzo Pignatelli di Monteleone. Sul lato opposto ad essi, dall'altro lato della strada, vi \u00e8 un importante complesso d'architettura medievale, la chiesa delle Clarisse.\nDi fronte ed al lato si innalzano rispettivamente due delle chiese pi\u00f9 importanti della citt\u00e0: la chiesa del Ges\u00f9 Nuovo ed il Monastero di Santa Chiara. La prima, costruita su quello che era il palazzo Sanseverino, ha nella sua facciata quattrocentesca con bugnato a punta di diamante in pietra piperina il pi\u00f9 tipico esempio di barocco napoletano. La seconda, che invece rappresenta la pi\u00f9 grande chiesa di stile gotico della citt\u00e0, possiede il sepolcreto ufficiale dei Borbone, dove riposano i sovrani del Regno delle Due Sicilie, da Ferdinando a Francesco II.\nAi lati della chiesa del Ges\u00f9 Nuovo, vi sono altri due monumentali edifici, oggi divenuti licei, il palazzo delle Congregazioni, divenuto liceo \"Genovesi\" ed il palazzo Professa, oggi liceo \"Eleonora Pimentel Fonseca\"."}
{"id": "2042461", "revid": "19729074", "url": "https://it.wikipedia.org/wiki?curid=2042461", "title": "Windows NT 4.x", "text": ""}
{"id": "2042464", "revid": "1573940", "url": "https://it.wikipedia.org/wiki?curid=2042464", "title": "New York Sportimes", "text": "Il New York Sportimes \u00e8 una delle 11 squadre che competono nel World TeamTennis. La societ\u00e0 ha sede a Mamaroneck, New York, e gioca le partite casalinghe allo Sportime Stadium. Partecipano al campionato dal 2000 e giocano nella Eastern Conference della WTT Pro League. La squadra fu fondata ed \u00e8 co-posseduta da Patrick McEnroe. Gli Sportimes vinsero nel 2005 il World TeamTennis Championship, battendo i Newport Beach Breakers 21-18."}
{"id": "2042465", "revid": "767487", "url": "https://it.wikipedia.org/wiki?curid=2042465", "title": "98 Mute", "text": "I 98 Mute sono un gruppo musicale californiano.\nBiografia.\nIl gruppo viene fondato nel 1994 da Jason Page alla chitarra, Doug Weems al basso e Justin Thirsk (fratello di Jason Thirsk, bassista dei Pennywise) alla batteria. Nel 1995 si aggiunge poi Pat Ivie come cantante e, con questa formazione, vengono assoldati dalla Theologian Records, con cui registrano nel 1996 il loro primo full length col nome \"98 Mute\". Dopo numerosi tour (e la partecipazione al Warped Tour nel 1997) registrano, sempre con la Theologian Records, il loro secondo album, \"Class of '98\". Nel 1999 aprirono concerti a band come blink-182, 7 Seconds, Pennywise e vengono assoldati dalla Epitaph Records, con cui incidono il loro terzo cd, \"Slow Motion Riot\", seguito, nel 2002, dal quarto, \"After the Fall\"."}
{"id": "2042466", "revid": "1543377", "url": "https://it.wikipedia.org/wiki?curid=2042466", "title": "Fenhedor", "text": "Il termine provenzale fenhedor indica l'uomo che di fronte alla donna amata non \u00e8 in grado di manifestare i sentimenti e ne soffre segretamente. Nella letteratura italiana lo si trova soprattutto nella poesia del XIII secolo, in alcune liriche sull'amore e il cor gentile.\nUna delle prime opere in cui si pu\u00f2 riscontrare \u00e8 \"Meravigliosamente\", di Giacomo da Lentini, della scuola poetica siciliana:\nTale tema \u00e8 presente anche nel dolce stil novo e in Dante Alighieri."}
{"id": "2042473", "revid": "1266208", "url": "https://it.wikipedia.org/wiki?curid=2042473", "title": "Prima Categoria ULIC 1927-1928", "text": "La Prima Categoria ULIC 1927-1928 fu la massima serie dei tornei locali di calcio organizzati dall'ULIC. \nAlla fase provinciale parteciparono squadre, pi\u00f9 del doppio della stagione precedente in cui l'ULIC era ancora non dipendente dalla FIGC. \nLa fase nazionale, disputata dai campioni regionali, venne vinta dalla Libertas di Mantova.\nFase nazionale.\nQualificate.\nGirone Nord\nGirone Sud\n\"Forse ci furono altre squadre del Sud a partecipare al girone Sud\".\nGirone Nord.\nVenne vinto dalla Libertas di Mantova.\nGirone Sud.\nFinale Italia Meridionale\nFinale Italia Centro-Meridionale\nN.B.: la partita era stata inizialmente vinta sul campo dal Nola per 2-0 ma in seguito si scopr\u00ec la posizione irregolare di un giocatore del Nola, lo svizzero Spiltzer, che in quanto svizzero non poteva partecipare al campionato. Il C.C.D. di Torino pun\u00ec dunque il Nola con la sconfitta a tavolino, permettendo alla Virtus Goliarda di accedere alla finalissima.\nFinalissima.\nVenne vinta dal Libertas in finale contro la Virtus Goliarda di Roma."}
{"id": "2042475", "revid": "1573940", "url": "https://it.wikipedia.org/wiki?curid=2042475", "title": "World TeamTennis", "text": "Il World TeamTennis \u00e8 un campionato tennistico statunitense a cui partecipano 8 formazioni.\nStoria.\nLa lega fu fondata nel 1973 da George MacCall (che fu il primo commissioner), Larry King (proprietario dei San Francisco Golden Gaters), Dennis Murphy (fondatore anche della World Hockey Association), Fred Barman (agente di Hollywood) con Jim Jorgensen (presidente della squadra nazionale dell'Unione Sovietica). La lega debutt\u00f2 nel maggio 1974 con 16 squadre e termin\u00f2 l'attivit\u00e0 nel 1978.\nIn origine, il formato della lega prevedeva un campo colorato senza righe, una stagione di 44 incontri e squadre formate da almeno 2 uomini e 2 donne che giocavano 5 partite sulla distanza di un solo set senza vantaggi. Si disputavano sfide sia in singolare (maschile e femminile) che in doppio (maschile, femminile e misto).\nHanno preso parte a questo torneo campioni del calibro di Billie Jean King, Rod Laver, Bj\u00f6rn Borg, Chris Evert, John McEnroe, Evonne Goolagong, Jimmy Connors, Martina Navr\u00e1tilov\u00e1, Andre Agassi, Pete Sampras, Michael Chang, Lindsay Davenport e Kim Clijsters. Questa fu la prima esperienza di sport professionistico per Jerry Buss (poi proprietario dei Los Angeles Lakers e dei Los Angeles Kings) e per Bob Kraft (proprietario dei New England Patriots).\nElton John scrisse l'inno per i \"Philadelphia Freedoms\" e la nazionale sovietica divenne la prima squadra di quella confederazione a partecipare ad una lega statunitense.\nNel 1981, tre anni dopo la sua scomparsa, la lega venne riallestita come TeamTennis e da allora ha coinvolto squadre fra un minimo di quattro ed un massimo di dodici a stagione fino ad oggi. Nel 1992 il nome fu cambiato in World TeamTennis (WTT).\nBillie Jean King divenne commissioner nel 1984 dopo il suo ritiro, lasciando poi la carica nel febbraio 2001 a Ilana Kloss, che la detiene tuttora."}
{"id": "2042484", "revid": "114066540", "url": "https://it.wikipedia.org/wiki?curid=2042484", "title": "Eduardo Aguero Zapata", "text": "Si perfeziona in particolare sotto la guida di Nikita Magaloff, Egida Giordani Sartori e di Huguette Dreyfuss.\nNel 1979 diviene Maestro di cappella della Basilica di San Lorenzo in Lucina di Roma.\nDurante l'Anno internazionale della Musica del 1985, esegu\u00ec, in prima mondiale, le 555 sonate di Domenico Scarlatti, mentre nel 1991 realizz\u00f2 l'opera integrale per tastiera di Mozart, in un ciclo di concerti organizzato dal Centro Studi Sorani sotto l'Alto Patronato della Presidenza del Consiglio dei ministri e dei governi di Austria, Germania e Francia.\nNell'ambito delle sue esibizioni internazionali ebbe l'opportunit\u00e0 di eseguire anche l'opera omnia di numerosi compositori, quali Bernardo Pasquini, Fran\u00e7ois Couperin, Domenico Zipoli, Georg Friedrich H\u00e4ndel e Venatorini. Di quest'ultimo scopr\u00ec il \"Concerto per archi e cembalo\".\nFra le sue composizioni si ricordano i \"Venti studi da concerto\" per cembalo, il nuovo inno dell'Ordine dei Cavalieri di Malta, nonch\u00e9 l'elegia in memoria della principessa Grace di Monaco.\nNel corso della sua attivit\u00e0 musicale ha vissuto lungamente in Italia, risiedendo in particolare a Roma, Sora, Alvito e Bonea. Muore nell'ottobre del 2008, a causa di un ictus che lo ha colpito proprio il giorno dopo il suo ultimo concerto, tenuto ad Alvito, al termine della serata di chiusura della XXXIII edizione del Premio Letterario \"Val di Comino\"."}
{"id": "2042485", "revid": "767487", "url": "https://it.wikipedia.org/wiki?curid=2042485", "title": "Caluconi", "text": "I Caluconi erano un antico popolo alpino stanziato sulle Alpi Retiche\nSecondo alcuni, questo popolo abitava nella Val Calanca (Grigioni italiano) ed in alcuni distretti delle Alpi Lepontine, secondo altri, era stanziato presso i fiumi Elba o Trava, ritenendo che i \"Caluconi\" citati da Tolomeo e i \"Cauci\" di Strabone fossero in realt\u00e0 lo stesso popolo.\nLo storico Tolomeo nella sua \"Geografia\", Libro 2, Capitolo 10 posiziona i \"Kaloukones\" (\"\u039a\u03b1\u03bb\u03bf\u03c5\u03ba\u03cc\u03bd\u03b7\u03c2\") sulla sponda dell'Elba \"sotto\" (a nord di?) Silingi o Slesiani. Dal momento che l'Elba non attraversa le Alpi, se i due Caluconi fossero lo stesso popolo il trofeo delle Alpi vorrebbe dire che Augusto non sottomise solo la Rezia. In ogni caso il \"tropeaum\" elenca anche i Rugusci che, in precedenza, erano stati posizionati nei pressi dei R\u00fcgen. I mari alto e basso di Tolomeo sono rispettivamente il Baltico ed il Mediterraneo. Queste esagerazioni erano tipiche dell'et\u00e0 augustea. In questo caso non sono probabilmente vere, a meno che Augusto abbia stretto un qualche tipo di alleanza.\nStoria.\nLa conquista romana.\nI \"Calucones\" vennero sottomessi a Roma nel contesto delle campagne di conquista di Augusto di Rezia e arco alpino, condotte dai suoi generali Druso maggiore e Tiberio (il futuro imperatore) contro i popoli alpini tra il 16 e il 15 a.C.\nIl nome dei Caluconi \u00e8 ricordato (anche da Plinio il Vecchio) nel Trofeo delle Alpi (\"Tropaeum Alpium\"), monumento romano eretto nel 7-6 a.C. per celebrare la sottomissione delle popolazioni alpine e situato presso la citt\u00e0 francese di La Turbie:"}
{"id": "2042488", "revid": "271907", "url": "https://it.wikipedia.org/wiki?curid=2042488", "title": "La mia casa in Umbria", "text": "La mia casa in Umbria \u00e8 un film per la televisione del 2003, diretto da Richard Loncraine e tratto dall'omonimo romanzo di William Trevor, interpretato fra gli altri da Maggie Smith e Chris Cooper.\n\u00c8 andato in onda negli Stati Uniti sul canale HBO, mentre in Italia \u00e8 stato trasmesso sul canale satellitare della piattaforma SKY Sky Cinema, e successivamente in chiaro su Raiuno.\nTrama.\nIn seguito ad un attacco terroristico ai danni di un treno su cui viaggiavano diverse persone, la scrittrice Emily Delahunty (Maggie Smith) offre la sua casa in Umbria, utilizzata come pensione per turisti, come temporaneo rifugio per i pochi sopravvissuti che viaggiavano con lei nella stessa carrozza. Emily stringe un particolare rapporto con Aimee, la bambina che viaggiava nello stesso scompartimento con i genitori, rimasti uccisi nell'attacco terroristico. Tuttavia, quando il signor Thomas Riversmith (Chris Cooper), zio della bambina, si presenta alla pensione per riportare la nipote negli Stati Uniti, Emily \u00e8 un po' contrariata ed inizia un tormentato rapporto di odio e ammirazione verso lo zio della bambina."}
{"id": "2042490", "revid": "474175", "url": "https://it.wikipedia.org/wiki?curid=2042490", "title": "Gers (fiume)", "text": "Il Gers \u00e8 un fiume della Francia sud-occidentale, affluente di sinistra della Garonna. Da esso prende il nome il dipartimento francese omonimo.\nPercorso.\nIl fiume nasce sul versante settentrionale dei Pirenei centrali, sull'Altopiano di Lannemezan, nel dipartimento degli Alti Pirenei, quindi fluisce in direzione sud-nord nel dipartimento di Gers, attraversando le citt\u00e0 di Ch\u00e9lan, Panassac, Masseube, Seissan, Pavie, Auch, Preignan, Montestruc-sur-Gers, Fleurance e Lectoure, entra nel dipartimento del Lot e Garonna dove confluisce nella Garonna a sud di Agen, dopo un percorso di 178\u00a0km.\nCitt\u00e0 e comuni attraversati.\nEsso attraversa in totale i seguenti 48 comuni dei tre dipartimenti interessati al suo percorso (da monte verso valle; il numero tra parentesi \u00e8 quello distintivo del dipartimento):"}
{"id": "2042493", "revid": "246027", "url": "https://it.wikipedia.org/wiki?curid=2042493", "title": "Venice Marathon", "text": ""}
{"id": "2042496", "revid": "155634", "url": "https://it.wikipedia.org/wiki?curid=2042496", "title": "Chemmy Alcott", "text": " Atleta di punta della squadra britannica negli anni duemila, era una sciatrice polivalente.\nBiografia.\nNata nel quartiere londinese di Twickenham ma gi\u00e0 sugli sci a diciotto mesi, durante una vacanza in Francia coi genitori, partecip\u00f2 alla prima gara all'et\u00e0 di tre anni.\nStagioni 1998-2002.\nAttiva in gare FIS dall'agosto del 1997, la Alcott nel 1998 partecip\u00f2 ai suoi primi Mondiali juniores, mentre nel 1999 esord\u00ec ai Campionati mondiali: nella rassegna iridata di Vail/Beaver Creek si piazz\u00f2 33\u00aa nello slalom gigante e non complet\u00f2 lo slalom speciale. Sempre nel 1999 debutt\u00f2 anche in Coppa Europa, il 21 dicembre all'Alpe d'Huez in supergigante (68\u00aa), e in Coppa del Mondo, il 28 dicembre a Lienz in slalom gigante, senza completare la prova; da allora prese parte con regolarit\u00e0 al circuito, ottenendo anche alcuni buoni piazzamenti.\nAi Mondiali di Sankt Anton am Arlberg 2001 si piazz\u00f2 36\u00aa nel supergigante mentre l'anno dopo ai XIX Giochi olimpici invernali di , suo esordio olimpico, si classific\u00f2 32\u00aa nella discesa libera, 28\u00aa nel supergigante, 30\u00aa nello slalom gigante, 14\u00aa nella combinata e non complet\u00f2 lo slalom speciale.\nStagioni 2003-2009.\nAi Mondiali di Sankt Moritz 2003 si piazz\u00f2 33\u00aa nella discesa libera e 25\u00aa nello slalom gigante e a quelli di Bormio/Santa Caterina Valfurva 2005 fu 19\u00aa nella discesa libera, 22\u00aa nel supergigante, 35\u00aa nello slalom gigante e non complet\u00f2 la combinata. Ai XX Giochi olimpici invernali di si classific\u00f2 11\u00aa nella discesa libera, 19\u00aa nel supergigante, 22\u00aa nello slalom gigante e non complet\u00f2 la combinata.\nIl 15 dicembre 2006 ottenne il suo miglior piazzamento in Coppa del Mondo, il 7\u00ba posto nella supercombinata disputata a Reiteralm; ai successivi Mondiali di \u00c5re 2007 si piazz\u00f2 28\u00aa nel supergigante, 27\u00aa nello slalom gigante e non complet\u00f2 la discesa libera e la supercombinata, mentre a quelli di Val-d'Is\u00e8re 2009 fu 15\u00aa nella discesa libera, 29\u00aa nello slalom gigante e 17\u00aa nella supercombinata.\nStagioni 2010-2014.\nAi XXI Giochi olimpici invernali di si classific\u00f2 13\u00aa nella discesa libera, 20\u00aa nel supergigante, 27\u00aa nello slalom gigante, 11\u00aa nella supercombinata e non complet\u00f2 lo slalom speciale. .\nAi Mondiali di Schladming 2013, suo congedo iridato, si piazz\u00f2 24\u00aa nel supergigante e ai XXII Giochi olimpici invernali di , sua ultima presenza olimpica, si classific\u00f2 19\u00aa nella discesa libera, 23\u00aa nel supergigante e non complet\u00f2 la supercombinata. Disput\u00f2 la sua ultima gara in Coppa del Mondo il 2 marzo 2014, la discesa libera di Crans-Montana che non complet\u00f2, e si ritir\u00f2 al termine di quella stessa stagione 2013-2014; la sua ultima gara in carriera fu la supercombinata dei Campionati britannici 2014, disputata a M\u00e9ribel il 3 aprile e nella quale la Alcott vinse la medaglia d'oro.\nPalmar\u00e8s.\nSouth American Cup.\nSouth American Cup - vittorie.\nLegenda:\nSG = supergigante\nAustralia New Zealand Cup.\nAustralia New Zealand Cup - vittorie.\nLegenda:\nSL = slalom speciale"}
{"id": "2042497", "revid": "110157", "url": "https://it.wikipedia.org/wiki?curid=2042497", "title": "Els Quatre Gats", "text": "Els Quatre Gats (\"I quattro gatti\") fu un ostello inaugurato a Barcellona (Catalogna) nel 1897, ma durante i sei anni della sua vita venne anche adibito a birreria, ristorante, luogo per spettacoli di cabaret, divenendo uno dei punti di incontro principali per gli esponenti del Modernismo della citt\u00e0 catalana.\nEra ubicato nel \"carrer Montsi\u00f3\" al piano terra della Casa Mart\u00ed, un edificio modernista opera di Josep Puig i Cadafalch. Tra i finanziatori e frequentatori pi\u00f9 illustri del locale bisogna ricordare senza dubbio Santiago Rusi\u00f1ol, Ramon Casas e Miquel Utrillo.\n\"Els Quatre Gats\" venne cos\u00ec a rappresentare per Barcellona ci\u00f2 che \"Le Chat noir\" era per Parigi, in quanto nel locale vennero realizzate esposizioni d'arte (le prime due esposizioni individuali di Picasso ebbero luogo nel febbraio e nel luglio del 1900).\nOggi il locale \u00e8 adibito a ristorante nel quale \u00e8 possibile ammirare sia le decorazioni che le foto e i disegni dell'epoca."}
{"id": "2042499", "revid": "767487", "url": "https://it.wikipedia.org/wiki?curid=2042499", "title": "Agostino Guerrieri", "text": "Biografia.\nAgostino Guerrieri nacque a Milano verso il 1630 da una famiglia benestante.\nPrima del 1650 fu cantore presso la cappella musicale del Duomo di Milano ed allievo di Antonio Maria Turati, direttore della stessa cappella. Successivamente oper\u00f2 a lungo a Genova, dove ricopr\u00ec anche la carica di maestro di cappella presso il Duomo. Nel 1673 pubblic\u00f2 a Genova le \"Sonate di violino a 1, 2, 3 e 4 per chiesa e anco aggionta per camera, Op. 1\" e nel 1676 invece pubblic\u00f2 le \"Partite sopra Ruggiero\".\nGuerrieri mor\u00ec dopo 1684."}
{"id": "2042508", "revid": "2144915", "url": "https://it.wikipedia.org/wiki?curid=2042508", "title": "Gentamicina", "text": "La gentamicina \u00e8 un antibiotico amminoglicosidico, ad ampio spettro, prodotto da \"Micromonospora purpurea\", con elevata attivit\u00e0 contro batteri Gram positivi e Gram negativi. L'antibiotico \u00e8 stato isolato nei laboratori di ricerca della societ\u00e0 farmaceutica Schering. In Italia viene venduto da diverse societ\u00e0 sia nella forma farmaceutica di fiale contenenti 40 oppure 80\u00a0mg di soluzione iniettabile per via intramuscolare o endovenosa, sia come crema per applicazione topica.\nFarmacodinamica.\nLa gentamicina \u00e8 un potente inibitore della sintesi proteica, capace di legarsi tenacemente alla subunit\u00e0 30s dei ribosomi, con successiva frammentazione degli stessi e morte cellulare. Questa propriet\u00e0 condiziona il meccanismo d'azione di tutti gli aminoglicosidi, poich\u00e9 il loro funzionamento \u00e8 direttamente connesso alla permeabilit\u00e0 di membrana propria di ogni batterio.\nIn vitro, a diverse concentrazioni, la gentamicina \u00e8 in grado di inibire la crescita di \"Escherichia coli\" ed altri coliformi, nonch\u00e9 di altri batteri Gram negativi (\"Pseudomonas aeruginosa\", \"Proteus vulgaris\", \"Proteus morganii\", \"Proteus mirabilis\", \"Klebsiella pneumoniae\", \"Serratia marcescens\", \"Stenotrophomonas maltophilia\", \"Enterobacter sakazakii\", \"Aerobacter aerogenes\"). Tra i batteri sensibili alla gentamicina sono compresi anche diversi Gram positivi (ceppi di \"Staphylococcus aureus\", compresi quelli produttori di penicillinasi). Sensibili in misura minore, alcuni Streptococchi, tra cui i beta-emolitici e alfa-emolitici di gruppo A). In genere resistenti a gentamicina ed altri amminoglicosidi sono alcuni germi anaerobi (Bacteroides, e diversi Clostridium) e alcuni Streptococchi (specie quelli del gruppo D).\nBench\u00e9 possieda una notevole attivit\u00e0 da sola, la gentamicina spesso si somministra insieme ad antibiotici beta-lattamici per l'eradicazioni di ceppi batterici multiresistenti. \nResistenza.\nMolti batteri anaerobi sono naturalmente resistenti alla gentamicina. \"Streptococcus\" ed \"Enterococcus\", in virt\u00f9 della selezione operata da parete-membrana, sono poco sensibili all'azione della gentamicina. La resistenza nei ceppi di \"Staphylococcus\" non \u00e8 rara e consiste nella selezione di batteri mutanti con alterata permeabilit\u00e0 della membrana cellulare.\nLa resistenza dovuta ad alterazioni ribosomiali \u00e8 invece molto rara. Nei batteri gram-negativi, la resistenza \u00e8 normalmente dovuta alla presenza di enzimi metabolizzanti codificati da plasmidi. Per questo motivo batteri gram-negativi resistenti alla gentamicina risultano essere sensibili alla amikacina. Gli \"enterococchi\" sono in grado di metabolizzare gentamicina, amikacina, netilmicina ma non la streptomicina.\nFarmacocinetica.\nA seguito di somministrazione intramuscolare di gentamicina nel giro di breve tempo (30\u201390 minuti) si raggiungono livelli sierici battericidi di farmaco e le concentrazioni efficaci permangono per almeno 6\u20138 ore. L'emivita plasmatica dell'antibiotico \u00e8 di circa 1\u20132 ore, in soggetti con funzionalit\u00e0 renale nella norma. L'emivita \u00e8 strettamente vincolata alla clearance della creatinina e alla creatininemia.\nIl legame con le proteine plasmatiche \u00e8 ridotto. Il farmaco viene eliminato dall'organismo in forma immodificata quasi completamente attraverso l'emuntorio renale per un meccanismo di filtrazione glomerulare. Entro 24 ore si registrano concentrazioni urinarie dell'antibiotico pari al 70% o pi\u00f9 della dose somministrata.\nTossicologia.\nStudi sperimentali sugli animali (topo), hanno messo in evidenza valori di DL50 pari a oltre 9050\u00a0mg/kg peso corporeo (quando somministrata per via orale), 485\u00a0mg/kg (somministrata per via sottocutanea) e 75\u00a0mg/kg (ricorrendo alla via endovenosa).\nUsi clinici.\nGentamicina trova indicazione nel trattamento delle infezioni cutanee (ascessi, flemmoni), otorinolaringoiatriche: otiti medie, sinusiti, faringotonsilliti, tonsilliti, mastoiditi, delle vie respiratorie (bronchiti acute, broncopolmoniti, polmonite franca\u2013lobare, pleuriti, empiemi), del tratto urinario (cistiti, pieliti, pielonefriti, uretriti, prostatiti), del sistema nervoso centrale (meningiti, encefaliti, meningoencefaliti) e di altre gravi infezioni (associate a ustioni severe, osteomieliti, peritoniti, batteriemie, setticemie).\nDosi terapeutiche.\nIl dosaggio usuale, valido per la gran parte dei processi infettivi, \u00e8 pari a 3\u00a0mg/kg/die, generalmente suddivisi in 2-3 somministrazioni.\nNei soggetti con infezioni che costituiscono un pericolo per la vita (oppure in pazienti con grave immunocompromissione), il dosaggio terapeutico pu\u00f2 elevarsi fino a 5\u20136\u00a0mg/kg peso corporeo al giorno. \nOccorre evitare la somministrazione della singola gentamicina nelle infezioni da Staphylococcus, per la rapida insorgenza di resistenza. Nei pazienti con insufficienza renale deve essere costantemente controllata la concentrazione sierica di gentamicina, che, in ogni caso, non deve superare 5-10\u00a0\u00b5g/ml.\nDeve essere ricordato che la gentamicina pu\u00f2 essere inattivata da essudato purulento. \nNelle infezioni oculari, la gentamicina pu\u00f2 essere iniettata in dose di 10\u00a0mg.\nGentamicina pu\u00f2 essere utilizzata per via intratecale per il trattamento di meningiti sostenute da batteri gram negativi, tuttavia: la possibilit\u00e0 di ricorrere a cefalosporine di terza generazione e altri antibiotici ha reso l'impiego di questa tecnica assai meno diffuso che in passato. Il trattamento intratecale negli adulti prevede la somministrazione, una sola volta al giorno, di 4\u201310\u00a0mg di antibiotico, mentre nei bambini la dose si riduce a 1\u20132\u00a0mg, sempre una volta al giorno.\nEffetti collaterali e indesiderati.\nNel 1-5% dei pazienti che assumono gentamicina per pi\u00f9 di 5 giorni possono manifestarsi segni di ototossicit\u00e0 (ronzii, diminuzione della sensibilit\u00e0 uditiva), soprattutto vestibolare. In questi stessi pazienti segni di nefrotossicit\u00e0 (in particolare proteinuria ed insufficienza renale), si manifestano nel 5-25% dei casi, ma sono generalmente lievi e reversibili con la sospensione del trattamento.\nFrequenti anche i disturbi neurologici e psichiatrici: vertigini, convulsioni, cefalea, tinnito, parestesie, fascicolazioni, disturbi sovrappnibili a quelli della miastenia gravis, confusione mentale, allucinazioni.\nCome per molti altri antibiotici sono segnalati disturbi gastrointestinali (dispepsia, perdita di appetito, scialorrea, nausea, vomito, dolore addominale, diarrea). \nLe reazioni di ipersensibilit\u00e0 (prurito, orticaria, rash cutaneo, eczema) sono rare.\nGravidanza e allattamento.\nLa gentamicina, come altri antibiotici aminoglicosidici, pu\u00f2 oltrepassare la barriera placentare e causare danni al feto. In letteratura medica \u00e8 riportato come l'utilizzo di antibiotici appartenenti alla classe degli aminoglicosidi in donne in stato di gravidanza possa comportare la comparsa di sordit\u00e0 irreversibile e bilaterale nel neonato. Pertanto l'utilizzo di gentamicina in questo periodo deve essere, di norma, evitato.\nLa Food and Drug Administration (FDA) ha inserito la gentamicina in classe D per l'uso in gravidanza (utilizzo per via parenterale). In questa classe sono inseriti i farmaci in cui studi, adeguati e ben controllati o di tipo osservazionale, su donne in gravidanza hanno dimostrato un rischio per il feto.\nPiccole quantit\u00e0 di gentamicina vengono escrete nel latte materno. Vista la concreta possibilit\u00e0 che si possano verificare effetti avversi da aminoglicosidi nel lattante, generalmente si prende in considerazione la possibilit\u00e0 di interrompere l'allattamento oppure di sospendere la terapia, a seconda della situazione clinica della madre e di eventuali alternative terapeutiche."}
{"id": "2042520", "revid": "129019", "url": "https://it.wikipedia.org/wiki?curid=2042520", "title": "Museo di arte contemporanea (Barcellona)", "text": ""}
{"id": "2042521", "revid": "293954", "url": "https://it.wikipedia.org/wiki?curid=2042521", "title": "Schwarzenegger", "text": ""}
{"id": "2042524", "revid": "116367537", "url": "https://it.wikipedia.org/wiki?curid=2042524", "title": "Alasdair Gray", "text": "Eclettico scrittore ed artista visivo, laureato e docente presso l'Accademia d'Arte di Glasgow, la sua opera letteraria \u00e8 un complesso ed ambizioso caleidoscopio surrealistico di realismo, fantascienza distopica, low fantasy ed erotismo, caratterizzata da un'arguta e divertita critica sociale ed un uso a dir poco sperimentale dell'impostazione tipografica, con il testo di intere pagine spesso e volentieri impaginato come se fossero quasi delle elaborate rappresentazioni grafiche, assieme alle sue avvincenti illustrazioni artistiche. \u00c8 considerato il fautore del \"rinascimento\" letterario della Scozia.\nL'opera pi\u00f9 nota \u00e8 il suo romanzo d'esordio, \"Lanark\", pubblicato nel 1981 e scritto in un periodo di quasi 30 anni. Articolato in quattro spessi volumi cronologicamente non-lineari e caratterizzati da un'impaginazione virtuosistica e molto artistica (volta a stimolare anche visivamente il lettore) e da diverse ed originali tecniche narrative affini alla letteratura postmoderna, \u00e8 ora considerato un classico della letteratura scozzese e, pi\u00f9 in generale, britannica, venendo inoltre definito in un'occasione da \"The Guardian\" come \"uno dei pilastri della narrativa del XX secolo.\" Complesso insieme surreale di fantasia, autobiografia e satira sociale, il libro fornisce una visione della societ\u00e0 contemporanea attraverso la storia di un giovane studente d'arte.\nIl suo romanzo \"Poveracci!\" (\"Poor Things\", 1992) ha vinto il Whitbread Novel Award e il Premio \"Guardian Fiction Prize\"."}
{"id": "2042527", "revid": "24443", "url": "https://it.wikipedia.org/wiki?curid=2042527", "title": "Adamello-Presanella", "text": ""}
{"id": "2042530", "revid": "287204", "url": "https://it.wikipedia.org/wiki?curid=2042530", "title": "Dwight Davis Memorial Tennis Center", "text": "Il Dwight Davis Memorial Tennis Center \u00e8 un complesso pubblico per il tennis a Forest Park, St. Louis, Missouri. Ha 19 campi illuminati, compreso uno Stadium Court con posti per 1100 spettatori. Vi giocano le partite casalinghe i St. Louis Aces.\n\u00c8 intitolato a Dwight F. Davis, politico di St. Louis che ha dato il proprio nome anche alla Davis Cup.\nIl luogo \u00e8 uno dei numerosi siti di St. Louis che compaiono nel libro di foto d'archivio titolato \"Forest Park: The Jewel of St. Louis\", pubblicato da St. Louis Post-Dispatch Books."}
{"id": "2042532", "revid": "486946", "url": "https://it.wikipedia.org/wiki?curid=2042532", "title": "Avventura sulla Dead End", "text": ""}
{"id": "2042533", "revid": "225373", "url": "https://it.wikipedia.org/wiki?curid=2042533", "title": "Mollienisia latipinna", "text": ""}
{"id": "2042534", "revid": "225373", "url": "https://it.wikipedia.org/wiki?curid=2042534", "title": "Black molly", "text": ""}
{"id": "2042536", "revid": "44627", "url": "https://it.wikipedia.org/wiki?curid=2042536", "title": "Japan Cup di ciclismo", "text": ""}
{"id": "2042537", "revid": "225373", "url": "https://it.wikipedia.org/wiki?curid=2042537", "title": "Molly nero", "text": ""}
{"id": "2042538", "revid": "21880", "url": "https://it.wikipedia.org/wiki?curid=2042538", "title": "Aree naturali protette in Per\u00f9", "text": ""}
{"id": "2042542", "revid": "5456", "url": "https://it.wikipedia.org/wiki?curid=2042542", "title": "Dwight Davis Tennis Center", "text": ""}
{"id": "2042543", "revid": "44627", "url": "https://it.wikipedia.org/wiki?curid=2042543", "title": "Japan Cup di ciclismo 2006", "text": ""}
{"id": "2042545", "revid": "33689", "url": "https://it.wikipedia.org/wiki?curid=2042545", "title": "Ultima IX", "text": "Ultima IX: Ascension \u00e8 il nono e ad oggi ultimo episodio dell'omonima serie di videogiochi di ruolo creata da Richard Garriott. Pubblicato nel 1999, a cinque anni di distanza da \"Ultima VIII\", ha attraversato diverse fasi di sviluppo: quella finale ed effettivamente uscita sugli scaffali \u00e8 ritenuta inferiore rispetto agli elevati standard della Origin Systems. Infatti, a causa di conflitti fra produttori e designer del gioco hanno portato alle dimissioni di quest'ultimi, rendendo necessaria una totale riscrittura della trama pochi mesi prima della commercializzazione, adattandola tuttavia ad elementi della storia originale. La fretta nell'uscita del gioco \u00e8 riscontrabile anche nella presenza di numerosi bug, che hanno costretto diverse testate a non assegnare nessun voto al gioco."}
{"id": "2042546", "revid": "1788047", "url": "https://it.wikipedia.org/wiki?curid=2042546", "title": "St. Louis Aces", "text": "I St. Louis Aces sono una delle 11 squadre che competono nel World TeamTennis. &lt;br&gt;\nLa societ\u00e0 ha sede a Saint Louis, e gioca le partite casalinghe allo Dwight Davis Memorial Tennis Center. Sono entrati nel World TeamTennis nel 1994, vincendolo nel 1996."}
{"id": "2042547", "revid": "767487", "url": "https://it.wikipedia.org/wiki?curid=2042547", "title": "Strike Commando", "text": "Strike Commando \u00e8 un film del 1987 diretto da Bruno Mattei e Claudio Fragasso. Ha avuto un sequel, \"Trappola diabolica\".\nTrama.\nMichael Ransom \u00e8 un soldato speciale che appartiene al gruppo \"Strike Commando\", una pattuglia di \u00e9lite al comando di un maggiore americano inviata in Vietnam. Il commando deve far esplodere un ponte; il Pentagono ha inviato il colonnello Radek per assistere all'operazione. Ma un errore di Radek causa l'esplosione del ponte prima del previsto. Gli uomini del commando vengono investiti dall'esplosione. Ransom \u00e8 tratto in salvo da un gruppo di vietnamiti, insieme ai quali, nel tentativo di fare ritorno dagli americani, cade in un'imboscata dei Vietcong. Riuscito a salvarsi, viene rispedito da Radek al villaggio dei vietnamiti. Michael trova il villaggio distrutto dai russi, viene catturato e torturato. Riuscito a liberarsi, scopre che Radek \u00e8 una spia al servizio dei russi. Radek per\u00f2 riesce a sfuggire. Dieci anni pi\u00f9 tardi, a Manila, Michael trova Radek in una centrale di spionaggio: egli fa la strage eliminando definitivamente il malefico colonnello.\nProduzione.\nCreato da Claudio Fragasso e Bruno Mattei e diretto da entrambi, \"Strike Commando\" \u00e8 stato girato nelle Filippine per ammortizzare i costi di produzione. Il film, chiaro riferimento ad \"Apocalypse Now\", \u00e8 stato distribuito negli USA nel novembre 1987.\nCensura.\nIn Italia il film \u00e8 stato vietato ai minori di 14 anni. In Islanda il film \u00e8 vietato ai minori di 16 anni. In America il film pu\u00f2 essere visto da ragazzi maggiori di 13 anni con l'accompagnamento dei genitori. In Finlandia la visione \u00e8 vietata ai minori di 16 anni, mentre in Norvegia \u00e8 vietata ai minori di 18 anni."}
{"id": "2042549", "revid": "767487", "url": "https://it.wikipedia.org/wiki?curid=2042549", "title": "Endless (Unearth)", "text": "Endless \u00e8 il secondo EP del gruppo metalcore Unearth, pubblicato nel 2002 dalla Eulogy Recordings.\nSi tratta dell'ultima pubblicazione con la band per il batterista Mike Rudberg e il bassista Chris Rybicki.\nLe prime tre canzoni dell'Ep sono state prodotte dal chitarrista dei Killswitch Engage Adam Dutkiewicz. L'Ep \u00e8 stato ripubblicato anche dalla Confined Records come un 7\" contenente solo le canzoni \"Endless\" e \"My Desire\", tutte le canzoni della versione originale hanno fatto parte anche della raccolta del 2005 \"Our Days of Eulogy\".\nLa canzone \"Endless\" contiene un tributo alla prima etichetta discografica Endless Fight Records, durante il breakdwon infatti il cantante Trevor Phipps ripete pi\u00f9 volte la frase \"endless fight\". Il testo della canzone contiene anche l'espressione \"winds of plague\" che ispirer\u00e0 anche il nome della band Winds of Plaugue.\nL'artwork \u00e8 stato curato da Derek Hess."}
{"id": "2042552", "revid": "1318658", "url": "https://it.wikipedia.org/wiki?curid=2042552", "title": "Ettore Geri", "text": "Biografia.\nAttore serio e professionale, inizi\u00f2 a lavorare nel cinema italiano a partire dall'inizio degli anni sessanta. Il suo primo film fu \"Il boom\" di Vittorio De Sica, in cui interpretava il commendator Carlo Bausetti, a cui Giovanni Alberti (impersonato da Alberto Sordi) \u00e8 costretto a vendere un occhio per motivi economici. Dal 1969 inizi\u00f2 la collaborazione col regista Fernando Di Leo, che lo port\u00f2 a lavorare in alcuni suoi film, anche se in ruoli secondari.\nEttore Geri lavor\u00f2 con De Sica anche nei film \"Il giardino dei Finzi Contini\" (1970) e ne \"Il viaggio\" (1974). Il suo ultimo film \u00e8 stato \"Titus\" (1999) di Julie Taymor.\nEttore Geri \u00e8 apparso brevemente anche in una puntata della fiction \"Distretto di polizia\" (2001)."}
{"id": "2042554", "revid": "298055", "url": "https://it.wikipedia.org/wiki?curid=2042554", "title": "Deserto di Hadarac", "text": ""}
{"id": "2042555", "revid": "39692", "url": "https://it.wikipedia.org/wiki?curid=2042555", "title": "Spirogira", "text": ""}
{"id": "2042559", "revid": "228587", "url": "https://it.wikipedia.org/wiki?curid=2042559", "title": "Luigi I di L\u00f6wenstein", "text": "Biografia.\nLuigi era figlio del Principe Elettore Federico I del Palatinato e della sua seconda moglie, Klara Tott (detta anche Klara Dett). Luigi aveva anche un fratello maggiore, Federico (1461-1474), oltre a Filippo, avuto dal padre con la prima moglie ed erede del Palatinato.\nGrazie ad una personale vicinanza col fratellastro, alla morte del padre riusc\u00ec ad ottenere il dominio della Signoria di Scharffeneck e nel 1488 anche quella di L\u00f6wenstein. Nel 1490 ricevette anche il governo di Abstatt e il 24 febbraio 1494 l'Imperatore Massimiliano I d'Asburgo lo elev\u00f2 alla carica di Conte del Sacro Romano Impero.\nNel 1488 Luigi spos\u00f2 in prime nozze Elisabetta di Montfort (\u2020 1503) ed alla morte di questa, nel 1509 si rispos\u00f2 con Sophia B\u00f6cklin (\u2020 1510). Dal primo matrimonio nacquero dodici figli, due dei quali furono suoi successori: Luigi (1498-1536) e Federico I. (1502-1541)."}
{"id": "2042561", "revid": "124981105", "url": "https://it.wikipedia.org/wiki?curid=2042561", "title": "Tifone Tip", "text": "Il tifone Tip (anche supertifone Tip) \u00e8 stato il pi\u00f9 vasto e intenso, in termini di pressione minima, ciclone tropicale mai registrato. Fu la diciannovesima tempesta tropicale, il dodicesimo tifone e il terzo supertifone del 1979. Tip svilupp\u00f2 la perturbazione monsonica il 4 ottobre 1979 vicino all'isola di Pohnpei. \nInizialmente una tempesta tropicale situata a nordest sembr\u00f2 ostacolare la formazione del ciclone, ma spostandosi verso nord Tip fu in grado di aumentare la sua forza. Dopo aver superato l'isola di Guam, la depressione sub\u00ec un rapido approfondimento con venti che raggiungevano i 306\u00a0km/h e, il 12 ottobre 1979, fu registrata una pressione atmosferica a livello del mare record di 870 mbar. \u00c8 considerato anche il pi\u00f9 grande ciclone tropicale della storia, con un diametro di 2.220\u00a0km. Lentamente indebolitosi continu\u00f2 il suo percorso verso nord-ovest; alla fine devi\u00f2 verso nord-est a causa dell'influenza di una incipiente depressione. Il tifone approd\u00f2 sulle coste del sud del Giappone il 19 ottobre, 1979 e di l\u00ec a breve venne declassato a ciclone extratropicale.\nLa US Air Force Reconnaissance vol\u00f2 nel tifone 60 volte per osservare pi\u00f9 vicino possibile il suo comportamento; questo fece di Tip anche il ciclone tropicale pi\u00f9 osservato di tutti i tempi.\nLe precipitazioni provenienti dal tifone causarono la rottura degli argini del campo di addestramento della United States Marine Corps presso la prefettura di Kanagawa causando la morte di 13 marine e il ferimento di 68. Inoltre nel paese una devastante alluvione caus\u00f2 la morte di 44 persone, di cui 2 disperse in mare..\nCronologia meteorologica.\nAll'interno del monsone si svilupparono tre flussi di circolazione depressionaria che si estesero dalle Filippine alle Isole Marshall. Inoltre, il 3 ottobre 1979 a sud-est dell'isola di Guam, si form\u00f2 una perturbazione che successivamente unendosi al monsone form\u00f2 quello che di l\u00ec poco venne chiamato il supertifone Tips a sud di Ponhpei. Forti flussi provenienti dall'equatore vennero attirati all'interno della circolazione di Roger, impedendo inizialmente la formazione di una significativa depressione della perturbazione che sarebbe poi divenuta Tip. Nonostante lo schema meteorologico poco favorevole alla formazione di cicloni tropicali, la perturbazione situata vicino a Pohnpei gradualmente si organizz\u00f2 iniziando a muoversi in direzione ovest. A causa di un vastissimo schema circolatorio situato nella tempesta tropicale Roger, la perturbazione tropicale si mosse erraticamente e lentamente, formando un occhio ciclonico situato a sud-est a breve distanza dell'isola di Chuuk. Un volo della Reconnaissance Aircraft organizz\u00f2 una missione all'interno del sistema in data 4 ottobre 1979 allo scopo di confermare l'esistenza di una circolazione depressionaria di basso livello, individuata dal Joint Typhoon Warning Center all'alba del 5 ottobre, 1979 ed emanando immediatamente il primo allarme di Depressione Tropicale 23.\nLa depressione tropicale intensific\u00f2 la sua forza nei pressi dell'isola di Chuuk, anche se inizialmente la sua formazione fu impedita dalla Tempesta Tropicale Roger. La Reconnaissance Aircraft forn\u00ec il percorso della circolazione superficiale, stimando la posizione dell'occhio del ciclone a circa 60\u00a0km dalla sua esatta posizione. Dopo aver vagabondato erraticamente per diversi giorni, il giorno 8 ottobre 1979, Tip devi\u00f2 verso nord-ovest dalla sua rotta abituale. Da quel momento la Tempesta Tropicale Roger venne classificata come ciclone extratropicale e si fuse lentamente con Tip. Infine un'area depressionaria Troposferica Tropicale si mosse a nord dell'isola di Guam, fornendo a Tip un eccellente canale.\nInizialmente per il ciclone fu previsto un percorso verso nord-est con approdo sull'isola di Guam in data 9 ottobre: Tip devi\u00f2 invece verso est e passando a 45\u00a0km a sud dell'isola. Verso la sera dello stesso giorno, Tip intensific\u00f2 la sua forza acquisendo lo status di Tifone.\nCiclogenesi.\nIl risultato di tali coincidenze fu una promettente condizione per lo sviluppo di un ciclone tropicale, per cui Tip si intensific\u00f2 rapidamente nelle calde acque dell'Oceano Pacifico. Verso la sera del 10 ottobre 1979 raggiunse la categoria 4 sulla scala Saffir-Simpson, e il giorno dopo divenne un Super Tifone. La pressione atmosferica nell'occhio del ciclone precipit\u00f2 dal 9 all'11 ottobre di 92 mbar, e il suo diametro raggiunse la dimensione record di 2.220\u00a0km. Il Tifone ulteriormente si intensific\u00f2 e nel mattino del 12 ottobre la Reconnissance Aircraft, raggiunse il centro del tifone a 840\u00a0km a Ovest-NordOvest di Guam e registr\u00f2 la pi\u00f9 bassa pressione mai misurata al mondo di 870 mbar, con venti di 305\u00a0km/h.\nAl picco della sua intensit\u00e0 la temperatura all'interno dell'occhio del ciclone Tip era di 30 \u00b0C, e venne considerata eccezionalmente alta. Dopo aver raggiunto il picco della sua intensit\u00e0 Tip si indebol\u00ec con venti a 230\u00a0km/h, e proseguendo con questa forza per diversi giorni verso ovest-nordovest. Dopo cinque giorni il raggio d'azione dei venti superiori a 55\u00a0km/h raggiunse la considerevole cifra di 1.100\u00a0km.\nIl 17 ottobre, Tip inizi\u00f2 a indebolirsi definitivamente e contemporaneamente riducendo la sua dimensione. Il giorno successivo devi\u00f2 la sua traiettoria verso nord-est sotto l'influenza di una depressione di medio livello. Dopo essere passato a 65\u00a0km ad est di Okinawa, il tifone intensific\u00f2 la velocit\u00e0 di prua a 75\u00a0km/h e il 19 ottobre approda in Giappone sull'isola di Honsh\u016b con venti a 130\u00a0km/h. Il tifone ha rapidamente continuato la sua corsa verso nord-est attraverso il paese, indebolendosi a ciclone extratropicale a nord di Hons\u016b dopo poche ore dall'approdo. Il residuo extratropicale di Tip continu\u00f2 verso nord-est prima di perdere la sua identit\u00e0 21 ottobre ad est della penisola della Kam\u010datka.\nDanni e conseguenze.\nAll'inizio del suo ciclo vitale il tifone Tip produsse intensi acquazzoni nelle vicinanze dell'isola di Guam, misurate presso la Andersen Air Force Base in 23,1\u00a0mm di pioggia. Le regioni esterne alla vasta circolazione depressionaria produssero deboli piogge sulle regione montane delle Filippine nell'isola di Luzon.\nDurante il suo cambiamento di rotta, il tifone pass\u00f2 a circa 65\u00a0km ad est di Okinawa, ove si registrarono venti sostenuti a 72\u00a0km/h con raffiche a 112\u00a0km/h. Venti sostenuti si sono abbattuti anche sul Giappone, ritenendo una imminente diminuzione della sua forza. Il passaggio del tifone sull'arcipelago caus\u00f2 milioni di dollari di danni sia nell'agricoltura che nell'industria ittica del paese. Otto navi affondarono o si arenarono a causa di Tip, causando tra i pescatori 44 tra morti e dispersi. Un piroscafo cinese si spezz\u00f2 a met\u00e0 a causa delle forti mareggiate; 46 persone tra passeggeri e uomini degli equipaggi furono tratti in salvo.\nPesanti acquazzoni con successiva inondazione colpirono Camp Fujii, un campo di addestramento dei Marine nei pressi di Yokosuka. A causa di un incendio morirono 30 marine, e 68 rimasero feriti, causando danni moderati alle strutture, ma alcune caserme, precisamente quindici, vennero distrutte, assieme ad altri edifici. In ricordo dei deceduti venne costruito un memoriale. Gli acquazzoni causarono inoltre sulle montagne del Giappone 600 feriti, mentre le inondazioni, causarono 22.000 senzatetto, 42 morti, 71 dispersi e 283 feriti.\nRecord e statistiche meteorologiche.\nIl tifone Tip fu il pi\u00f9 vasto ciclone tropicale della storia moderna con un diametro di 2.200\u00a0km, quasi il doppio del precedente record di 1.126\u00a0km, siglato dal tifone Marget dell'agosto 1951. Tip fece registrare anche il record di bassa pressione con 870 mbar, inferiore al precedente raggiunto dal super tifone June del 1975. I ricercatori moderni si sono spesso domandati se il record di Tip fosse giustificato. Dopo dettagliati studi tre ricercatori dichiararono che due super tifoni, e precisamente Angela del 1995 e Gay del 1992, avevano fatto registrare un maggior numero di Dvorak del supertifone Tip, presumendo per entrambi, o per uno dei due una pressione inferiore a quella di Tip. Inoltre il ciclone Monica del 2006 fece registrare una stima Dvorak di 869 mbar. Tuttavia, a causa della mancanza di osservazioni dirette, non si sa se Tip sia in grado di mantenere il record di pressione pi\u00f9 bassa."}
{"id": "2042573", "revid": "161374", "url": "https://it.wikipedia.org/wiki?curid=2042573", "title": "Reserva Nacional Jun\u00edn", "text": ""}
{"id": "2042577", "revid": "273273", "url": "https://it.wikipedia.org/wiki?curid=2042577", "title": "Amazing Stories", "text": "Amazing Stories \u00e8 stata una rivista di fantascienza statunitense ideata nel 1926 da Hugo Gernsback e pubblicata fino al 2005. \u00c8 stata la prima rivista in lingua inglese dedicata e rivolta unicamente alla fantascienza, tanto che la data di nascita del genere stesso viene convenzionalmente fatta coincidere con l'uscita del primo numero (10 marzo 1926). Infatti, nonostante sia possibile trovare precedenti opere di fantascienza sia a livello letterario, sia all'interno di altre riviste \"pulp\", con essa \u00e8 stato dato un confine e una definizione precisa al nuovo genere letterario.\nGernsback credeva che la fantascienza potesse istruire i lettori e il suo intento iniziale fu di mescolare educazione e intrattenimento. Il suo pubblico comunque mostr\u00f2 presto di preferire le avventure implausibili; il movimento di allontanamento dall'idealismo di Gernsback acceler\u00f2 quando la rivista cambi\u00f2 propriet\u00e0, alla fine degli anni trenta. Nonostante ci\u00f2, Gernsback ebbe un enorme impatto sul genere fantascientifico: la creazione di una rivista specializzata gener\u00f2 un'intera industria editoriale dedicata alla fantascienza. La colonna dei lettori su \"Amazing\" permise agli appassionati di entrare in contatto tra di loro e consent\u00ec la creazione del fandom fantascientifico che a sua volta ebbe una forte influenza sullo sviluppo del genere. Tra gli autori pubblicati per la prima volta su \"Amazing\" vi sono Isaac Asimov, Howard Fast, Ursula K. Le Guin, Roger Zelazny e Thomas M. Disch.\nOltre che la prima, \u00e8 stata anche la pi\u00f9 longeva rivista di fantascienza; \u00e8 stata infatti pubblicata con saltuarie interruzioni per quasi ottant'anni, nonostante la sua vita editoriale sia stata piuttosto travagliata.\nOrigini.\nIntorno alla fine dell'Ottocento iniziarono a comparire regolarmente sulle riviste di narrativa popolare storie incentrate su invenzioni scientifiche e storie ambientate nel futuro. Il mercato per queste storie brevi si prestava a racconti d'invenzione nella tradizione di Jules Verne. Riviste come \"Munsey's Magazine\" e \"The Argosy\", edite per la prima volta rispettivamente nel 1889 e 1896, pubblicavano qualche racconto di fantascienza ogni anno. Alcune riviste patinate come \"McClure's\", che pagavano bene ed erano indirizzate a un pubblico pi\u00f9 letterario, pubblicavano anch'esse narrativa a sfondo scientifico, tuttavia nei primi anni del Novecento la fantascienza \u2014 sebbene non avesse ancora ricevuto questo nome \u2014 veniva pubblicata ben di pi\u00f9 sulle riviste \"pulp\" che su quelle patinate.\nNel 1908 Hugo Gernsback pubblic\u00f2 il primo numero di \"Modern Electrics\", una rivista indirizzata agli hobbisti scientifici. Fu un successo immediato e Gernsback inizi\u00f2 a includere articoli sull'uso immaginativo della scienza, come \"Wireless on Saturn\" (dicembre 1908). Nell'aprile 1911 Gernsback inizi\u00f2 a pubblicare a puntate il suo romanzo fantascientifico \"Ralph 124C 41+\", ma nel 1913 vendette la sua parte della rivista al suo socio e lanci\u00f2 una nuova rivista, \"Electrical Experimenter\", che ben presto inizi\u00f2 a pubblicare fantascienza. Nel 1920 Gernsback cambi\u00f2 il nome della rivista in \"Science and Invention\" e nel corso dei primi anni venti pubblic\u00f2 molta fantascienza, insieme ad articoli scientifici.\nNel 1921 Gernsback inizi\u00f2 a pubblicare un'altra rivista, \"Practical Electrics\". Nel 1924 ne mut\u00f2 il nome in \"The Experimenter\", e invi\u00f2 una lettera a 25.000 persone per valutare l'interesse del pubblico verso una ipotetica rivista dedicata alla fantascienza. Secondo le sue parole, \u00abla risposta fu tale che l'idea venne abbandonata per due anni.\u00bb Nel 1926 decise di procedere comunque e cess\u00f2 le pubblicazioni di \"The Experimenter\" per fare spazio nel suo calendario di pubblicazione ad una nuova rivista. Il curatore editoriale di \"The Experimenter\", T. O'Conor Sloane, divenne il curatore di \"Amazing Stories\". Il primo numero apparve il 10 marzo 1926, con una data di copertina di aprile 1926.\nStoria editoriale.\nLa rivista venne pubblicata con saltuarie interruzioni per quasi ottant'anni, nonostante la sua vita editoriale sia stata piuttosto travagliata. Il primo numero fu pubblicato il 5 aprile 1926 da Hugo Gernsback il quale gi\u00e0 nel 1929 dovette cedere il controllo della rivista, a causa di una bancarotta. Acquistata nel 1938 dalla Ziff-Davis, come curatore editoriale fu ingaggiato Raymond A. Palmer, che risollev\u00f2 le vendite della rivista, nonostante le critiche: nella seconda met\u00e0 degli anni quaranta inizi\u00f2 a pubblicare le storie della serie \"Shaver Mystery\", incentrate su un clamoroso mito legato a un'antica civilt\u00e0 sotterranea; le storie venivano presentate come fatti reali e portarono a un aumento drastico della circolazione della rivista, ma anche a coprirla di ridicolo. Palmer venne rimpiazzato nel 1949 da Howard Browne, che per un breve periodo pianific\u00f2 di alzare il livello della pubblicazione, senza riuscirci; \"Amazing\" pass\u00f2 comunque ad un formato \"digest\" nel 1953, dopo la fine dell'era delle riviste \"pulp\". Segu\u00ec un breve periodo con Paul W. Fairman alla guida, quindi dalla fine 1958 con Cele Goldsmith la quale fu capace di infondere nuova vita nella rivista, tanto che il suo periodo viene considerato uno dei pi\u00f9 creativi di \"Amazing\". Non riusc\u00ec comunque ad arrestare il declino delle vendite e la rivista venne ceduta alla Universal Publishing Company di Sol Cohen nel 1965.\nNel periodo di Cohen \"Amazing\" fu riempita quasi completamente con ristampe di storie. Cohen si trov\u00f2 in conflitto con l'appena costituita Science Fiction Writers of America dato non pagava agli autori i diritti per le ristampe. Tale conflitto cost\u00f2 alla rivista, alla fine degli anni sessanta, due curatori editoriali di seguito, Harry Harrison e Barry N. Malzberg. Ted White, succeduto a Malzberg, elimin\u00f2 le ristampe e ridiede alla rivista un nome rispettato: durante la sua gestione \"Amazing\" venne candidata per tre volte al Premio Hugo. Nel 1983 divenne propriet\u00e0 della TSR, che nei vent'anni successivi tent\u00f2 ad intermittenza di creare un'incarnazione moderna della rivista, quindi nel 1997 della Wizards of the Coast. Un ultimo tentativo di ridarle vita venne fatto dalla Paizo Publishing alla fine del 2004, ma la pubblicazione venne sospesa con il numero di marzo 2005 (distribuito solo in formato digitale). Nel marzo 2006 la casa editrice comunic\u00f2 l'intenzione di cessarne definitivamente la pubblicazione.\nPrimi anni.\nIl lavoro editoriale venne svolto in gran parte da Sloane, ma Gernsback aveva l'ultima parola sul contenuto dei racconti. Due consulenti, Conrad A. Brandt e Wilbur C. Whitehead, furono assunti per aiutarlo a trovare racconti da ristampare. Frank R. Paul, che aveva lavorato con Gernsback gi\u00e0 dal 1914 producendo molte illustrazioni per i racconti in \"The Electrical Experimenter\", divenne l'artista delle copertine. \"Amazing\" venne pubblicato nel grande formato \"bedsheet\" (8,5 \u00d7 11,75 pollici, 216 \u00d7 298\u00a0mm), la stessa dimensione delle riviste tecniche. Fu un successo immediato e presto raggiunse la rispettabile tiratura di 100.000 copie. Gernsback vide che c'era un pubblico entusiasta per quella che chiamava \"scientifiction\" (il termine \"science fiction\" venne coniato solo in seguito): nel 1927 pubblic\u00f2 \"Amazing Stories Annual\", che and\u00f2 esaurita, e nel gennaio 1928 lanci\u00f2 una nuova rivista trimestrale, \"Amazing Stories Quarterly\", come compagna regolare di \"Amazing\". Venne pubblicata con una cadenza abbastanza regolare per 22 numeri.\nGernsback era lento a pagare i suoi autori e creditori: la vastit\u00e0 dei suoi investimenti ne limitava la liquidit\u00e0. Il 20 febbraio 1929 il suo stampatore e fornitore di carta apr\u00ec una procedura di bancarotta contro di lui. Si \u00e8 suggerito che Bernarr Macfadden, un altro editore di riviste, avesse manovrato per forzare la bancarotta perch\u00e9 Gernsback non voleva vendere le sue riviste a Macfadden, ma ci\u00f2 non \u00e8 stato provato. \"Experimenter Publishing\" venne dichiarata in bancarotta nel giro di pochi giorni; \"Amazing\" sopravvisse con il suo personale, ma Hugo e suo fratello Sidney erano stati estromessi come direttori. Arthur H. Lynch divenne redattore capo, sebbene Sloane continuasse ad avere il controllo effettivo dei contenuti della rivista. Il gestore della bancarotta, Irving Trust, vendette ben presto la rivista a B.A. Mackinnon e nell'agosto 1931 \"Amazing\" venne acquistata dalla Teck Publications, una sussidiaria della Macfadden Publishing di Bernarr Macfadden. Le ingenti risorse finanziarie della Macfadden aiutarono a isolare \"Amazing\" dalle difficolt\u00e0 finanziarie causate dalla grande depressione. Le uscite di \"Amazing Stories Quarterly\" iniziarono a diventare irregolari, ma \"Amazing\" non manc\u00f2 un numero nei primi anni trenta. Divenne comunque poco profittevole pubblicarla negli anni successivi. La tiratura cadde a poco pi\u00f9 che 25.000 copie nel 1934 e nell'ottobre 1935 divenne bimestrale.\nPer il 1938, con la tiratura ridotta a sole 15.000 copie, la Teck Publications stava avendo problemi finanziari. Nel gennaio 1938 la Ziff-Davis rilev\u00f2 la rivista; il numero di aprile venne assemblato da Sloane, ma pubblicato dalla Ziff-Davis. Bernard Davis, che curava il dipartimento editoriale della Ziff-Davis, tent\u00f2 di assumere Roger Sherman Hoar come curatore; Hoar rifiut\u00f2 il posto ma sugger\u00ec Raymond A. Palmer, un attivo fan locale di fantascienza. Palmer venne assunto quel febbraio, assumendo i doveri di curatore con il numero di giugno 1938. Ziff-Davis lanci\u00f2 \"Fantastic Adventures\", un compagno fantasy ad \"Amazing\", nel maggio 1939, sempre con Palmer come curatore. Palmer riusc\u00ec rapidamente a migliorare la tiratura di \"Amazing's\" e nel novembre 1938 la rivista torn\u00f2 nuovamente a una periodicit\u00e0 mensile, anche se questo non dur\u00f2 per tutto il periodo di Palmer: tra il 1944 e il 1946 la rivista fu bimestrale e poi trimestrale per un certo periodo, prima di tornare ad essere mensile.\nAnni quaranta.\nNel settembre 1943 Richard S. Shaver, un lettore di \"Amazing\", inizi\u00f2 una corrispondenza epistolare con Palmer, che ben presto gli chiese di scrivere storie per la rivista. Shaver rispose con una storia intitolata \"I Remember Lemuria\" pubblicata nel numero di marzo 1945, che venne presentata da Palmer come un misto di realt\u00e0 e finzione. La storia, incentrata su civilt\u00e0 preistoriche, potenzi\u00f2 enormemente le vendite di \"Amazing\" e Palmer pubblic\u00f2 una nuova storia di Shaver in ogni numero, culminando in un numero speciale nel giugno 1941 completamente dedicato allo \"Shaver Mystery\", come veniva chiamato. \"Amazing\" si attir\u00f2 ben presto il ridicolo per queste storie. Un articolo sarcastico di William S. Baring-Gould nel numero di settembre 1946 su \"Harper's\" spinse William Ziff a dire a Palmer di limitare il materiale di Shaver presente nella rivista; Palmer si adatt\u00f2, ma i suoi interessi (e forse la sua credulit\u00e0) in questo tipo di materiale era ora significativa e ben prest\u00f2 inizi\u00f2 a pensare di lasciare la Ziff-Davis. Nel 1947 fond\u00f2 la Clark Publications, lanciando \"Fate\" l'anno successivo e nel 1949 si ritir\u00f2 dalla Ziff Davis per dedicarsi a questa e altre riviste.\nHoward Browne, che era in congedo dalla Ziff-Davis per scrivere narrativa, assunse l'incarico di curatore e inizi\u00f2 buttando via un repertorio di 300.000 parole che Palmer aveva acquisito prima di andarsene. Browne aveva l'ambizione di alzare il livello di \"Amazing\" e le sue motivazioni vennero rafforzate dalla Street &amp; Smith, uno degli editori pi\u00f9 vecchi ed autorevoli, che chiuse tutte le sue riviste \"pulp\" nell'estate del 1949. I \"pulp\" stavano morendo \u2014 in gran parte a causa del successo dei tascabili \u2014 e la Street &amp; Smith decise di concentrarsi sulle sue riviste patinate. Alcuni \"pulp\" lottarono per alcuni anni ancora, ma Browne riusc\u00ec a persuadere la Ziff and Davis che il futuro era nei patinati, convincendoli ad aumentare il budget a sua disposizione da 1 centesimo a un massimo di cinque per parola. Browne riusc\u00ec a farsi promettere nuove storie da molti autori di fama, compresi Isaac Asimov e Theodore Sturgeon. Produsse una bozza di rivista nell'aprile 1950 e pianific\u00f2 di lanciare la nuova incarnazione di \"Amazing\" nell'aprile 1951, il venticinquesimo anniversario del primo numero. Comunque l'impatto economico della guerra di Corea, che scoppi\u00f2 nel 1950, condusse a tagli finanziari. I piani vennero cancellati e la Ziff-Davis non riprese mai pi\u00f9 l'idea.\nAnni cinquanta.\nL'interesse di Browne in \"Amazing\" declin\u00f2 a causa della sospensione del progetto di trasformarla in una rivista patinata. Anche se rimase coinvolto con \"Fantastic Adventures\", un'altra rivista della Ziff-Davis, cedette il suo incarico di curatore di \"Amazing\" a William Hamling e Lila Shaffer. Nel dicembre 1950, quando la Ziff-Davis spost\u00f2 gli uffici da Chicago a New York, Hamling rimase a Chicago e Browne rinnov\u00f2 il proprio coinvolgimento nella rivista.\nNel 1952 Browne convinse la Ziff-Davis a tentare di lanciare una nuova rivista fantasy in formato \"digest\" (un formato di rivista minore di quello convenzionale, ma pi\u00f9 grande di un tascabile, generalmente di circa 14x30\u00a0mm). \"Fantastic\", che comparve nell'estate di quell'anno, era di tema fantasy piuttosto che di fantascienza ed ebbe un successo tale da persuadere la Ziff-Davis a spostare \"Amazing\" dal formato \"pulp\" al formato \"digest\" all'inizio del 1953 (passando al contempo a una periodicit\u00e0 bimestrale). Comunque le vendite calarono marcatamente e i successivi tagli al budget limitarono la qualit\u00e0 delle storie, sia di \"Amazing\" che di \"Fantastic\". \"Fantastic\" inizi\u00f2 a pubblicare anche fantascienza e le vendite aumentarono, ma Browne, che non era pi\u00f9 appassionato di fantascienza come una volta, perse nuovamente interesse per le riviste.\nPaul W. Fairman rimpiazz\u00f2 Browne come curatore nel settembre 1956. All'inizio della gestione Fairman, Bernard Davis decise di tentare di inviare una serie di romanzi collegati intitolati \"Amazing Stories Science Fiction Novels\". Le lettere dei lettori in \"Amazing\" indicavano un desiderio di romanzi, che \"Amazing\" non aveva spazio per ospitare. La serie di romanzi non dur\u00f2; ne fu pubblicato solo uno, \"A 30 milioni di Km. dalla Terra\" (\"20 Million Miles to Earth\") di Henry Slesar. Ad ogni modo, in risposta all'interesse dei lettori per narrativa pi\u00f9 lunga, la Ziff-Davis espanse \"Amazing\" di 16 pagine a partire con il numero di marzo 1958 e la rivista inizi\u00f2 ad ospitare romanzi completi.\nAlla fine del 1958 Fairman si trasfer\u00ec all\"'Ellery Queen's Mystery Magazine\" e il suo ruolo venne assunto da Cele Goldsmith. Goldsmith era stata assunta nel 1955 come segretaria e divenne vice curatore l'anno successivo, per aiutare con il lavoro aggiuntivo creatosi quando la Ziff-Davis lanci\u00f2 due riviste che ebbero vita breve, \"Dream World\" e \"Pen Pals\". La Ziff-Davis non aveva fiducia nelle capacit\u00e0 di Goldsmith come curatrice, cos\u00ec quando Fairman se ne and\u00f2 assunse un consulente per affiancarla. Goldsmith comunque lavor\u00f2 bene e in breve il coinvolgimento di Lobsenz divenne minimo.\nAnni sessanta.\nGoldsmith \u00e8 ben considerata tra gli storici della fantascienza per le sue innovazioni e per l'impatto che ebbe sul principio della carriera su molti scrittori come Ursula K. Le Guin e Roger Zelazny, ma durante la sua gestione le vendite ristagnarono. Nel 1964 la tiratura di \"Fantastic\" era ridotta a 27.000 copie e quella di \"Amazing\" era di poco migliore. Il marzo seguente entrambe le riviste furono vendute alla Ultimate Publishing Company, gestita da Sol Cohen e Arthur Bernhard. A Goldsmith venne data la possibilit\u00e0 di scegliere se continuare a seguire le riviste o rimanere alla Ziff-Davis; scelse di rimanere alla casa editrice e Cohen assunse Joseph Wrzos come curatore a partire dal numero di agosto-settembre 1965. Wrzos us\u00f2 il nome di \"Joseph Ross\" sul colophon per evitare problemi di lettura del suo nome. Entrambe le riviste divennero immediatamente bimestrali.\nCohen aveva acquistato i diritti per ristampare le storie comparse sui numeri arretrati, anche se Wrzos ottenne da lui il permesso di pubblicare una storia inedita per numero. Cohen pubblicava altre riviste di ristampe come \"Great Science Fiction\" e \"Science Fiction Classics\", ma non pagava gli autori per le ristampe. Ci\u00f2 lo port\u00f2 in conflitto con la Science Fiction Writers of America (SFWA), un'organizzazione di scrittori professionisti formatasi nel 1965. Ben presto la SFWA dichiar\u00f2 il boicottaggio delle riviste della Ultimate fino a che Cohen non si fosse accordato per pagare per le ristampe. Cohen accett\u00f2 di pagare una tariffa fissa per tutte le storie e quindi nell'agosto 1967 una tariffa graduale in base alla lunghezza della storia. Harry Harrison aveva accettato di agire come intermediario nelle trattative con Cohen e, quando Wrzos se ne and\u00f2 nel 1967, Cohen chiese a Harrison di prenderne il posto. Quest'ultimo si dichiar\u00f2 disponibile, dato che \"SF Impulse\", la rivista di cui era il curatore, aveva chiuso nel febbraio 1967. Ottenne da Cohen la promessa che la politica di pubblicare quasi solo ristampe sarebbe stata gradualmente abbandonata entro la fine dell'anno e divenne curatore a partire dal numero di settembre 1967.\nNel febbraio 1968 Harrison decise di andarsene, dato che Cohen non mostrava segni di abbandonare le ristampe. Diede le dimissioni e sugger\u00ec a Cohen Barry N. Malzberg come possibile successore. Cohen conosceva Malzberg dal suo lavoro alla Scott Meredith Literary Agency e pens\u00f2 che sarebbe stato pi\u00f9 morbido di Harrison riguardo alla politica sulle ristampe. Malzberg assunse l'incarico nell'aprile 1968, ma immediatamente entr\u00f2 in conflitto proprio riguardo alle ristampe, minacciando di licenziarsi nell'ottobre dello stesso anno per un disaccordo su una copertina da lui commissionata. Cohen contatt\u00f2 l'allora presidente della SFWA Robert Silverberg e gli disse \u2014 mentendo \u2014 che Malzberg si era effettivamente licenziato. Silverberg raccomand\u00f2 Ted White come rimpiazzo. Cohen assunse White e licenzi\u00f2 Malzberg; White assunse il controllo con il numero di maggio 1969.\nAnni settanta.\nQuando White assunse l'incarico di curatore editoriale, le vendite di \"Amazing\" erano di circa 38.500 copie, di cui solo il 4% per gli abbonati (rispetto alle vendite in edicola). Era una percentuale molto bassa: per confronto \"Analog\" vendeva circa il 35% della sua tiratura agli abbonati. La moglie di Cohen inviava i numeri della rivista da casa sua e Cohen non voleva aumentare gli abbonati per non aumentare il carico di lavoro della moglie. White lavor\u00f2 duramente per aumentare la tiratura, nonostante la mancanza di supporto di Cohen, ma ottenne un successo limitato. Uno dei primi cambiamenti fu di ridurre la dimensione tipografica dei caratteri di stampa per poter inserire pi\u00f9 storie. Per finanziare la modifica aument\u00f2 il prezzo di copertina di \"Fantastic\" e \"Amazing\" a 60 centesimi, ma questo ebbe un forte impatto negativo sulla tiratura, che cadde circa del 10% tra il 1969 e il 1970.\nNel 1972 White cambi\u00f2 il titolo in \"Amazing Science Fiction\", distanziando leggermente la rivista dalle connotazioni \"pulp\" di \"Amazing Stories\". Lo stipendio di White era basso e spesso i suoi amici leggevano i manoscritti gratuitamente, ma nonostante i suoi sforzi la tiratura continu\u00f2 a scendere. Dalle circa 40.000 di quando White inizi\u00f2 a lavorare alla rivista, la tiratura cadde fino a circa 23.000 nell'ottobre 1975. White era contrario a continuare con i finanziamenti limitati che Cohen forniva e rassegn\u00f2 le dimissioni nel 1975. Cohen riusc\u00ec a convincere White a rimanere; questi promise di restare per un altro anno, ma in realt\u00e0 mantenne il ruolo di curatore fino alla fine del 1978.\n\"Amazing\" elev\u00f2 il prezzo di copertina da 75 centesimi a 1 dollaro con il numero di novembre 1975. La periodicit\u00e0 divenne trimestrale con il numero di marzo 1976, pertanto il numero del 50\u00ba anniversario ebbe la data di copertina di giugno 1976. Nel 1977 Cohen annunci\u00f2 che \"Amazing\" e \"Fantastic\" erano in perdita di 15.000 dollari, sebbene la tiratura di \"Amazing\" (di circa 26.000 copie) fosse costante da anni. Cohen cerc\u00f2 un nuovo editore a cui vendere le riviste, ma nel settembre dell'anno seguente vendette la sua met\u00e0 della casa editrice al suo partner Arthur Bernhard. White aveva occasionalmente suggerito a Cohen che \"Amazing\" avrebbe tratto beneficio da nuovi investimenti e da una reimpostazione; ripropose gli stessi suggerimenti a Bernhard ad inizio ottobre. Secondo White, Bernhard non solo rispose negativamente, ma gli disse che non sarebbe stato pagato fino a che l'edizione successiva non fosse stata consegnata. White si licenzi\u00f2 e restitu\u00ec tutti i manoscritti in suo possesso ai suoi autori, anche quelli che erano stati sottoposti a revisione ed erano pronti per la pubblicazione. White afferm\u00f2 che era stato istruito in questo senso da Bernhard, sebbene questi lo abbia negato.\nAnni ottanta e seguenti.\nElinor Mavor assunse il ruolo di curatore editoriale ad inizio 1979. Lavorava gi\u00e0 per Bernhard come illustratrice e nel reparto produzione di diverse sue riviste, sebbene non per \"Amazing\". Era anche stata curatrice di \"Bill of Fare\", una rivista commerciale per ristoranti. Mavor aveva letto molta fantascienza ma non sapeva nulla del mondo delle riviste di fantascienza quando assunse l'incarico. Poich\u00e9 dubitava che una donna sarebbe stata accettata come redattrice di una rivista di fantascienza, inizialmente us\u00f2 lo pseudonimo di \"Omar Gohagen\", sia per \"Amazing\" che per \"Fantastic\", abbandonandolo alla fine del 1980. La tiratura continu\u00f2 a cadere e Bernhard rifiut\u00f2 di considerare la richiesta di intraprendere una campagna di abbonamenti, che avrebbe potuto essere d'aiuto. Alla fine del 1980 Bernhard decise invece di fondere le due riviste. L'ultimo numero indipendente di \"Fantastic\" fu quello di ottobre 1980, successivamente le due riviste combinate tornarono a una periodicit\u00e0 bimestrale. Allo stesso tempo il titolo venne cambiato in \"Amazing Science Fiction Stories\". Bernhard ridusse il salario di Mavor dopo la fusione, dato che curava una sola rivista. Nonostante questo, Elinor rimase con \"Amazing\", ma non riusc\u00ec a impedire che la tiratura continuasse a cadere fino a sole 11.000 copie vendute nelle edicole nel 1982.\nPoco dopo la fusione, Bernhard decise di ritirarsi e contatt\u00f2, tra gli altri, Edward Ferman, il curatore di \"Fantasy and Science Fiction\", e Joel Davis della Ziff-Davis, per la possibile vendita di \"Amazing\". Jonathan Post, dell'Emerald City Publishing, convinto di avere concluso un accordo con Bernhard, inizi\u00f2 a fare pubblicit\u00e0 per gli abbonamenti, ma le trattative fallirono. Bernhard contatt\u00f2 anche George H. Scithers, che declin\u00f2, ma lo mise in contatto con Gary Gygax della TSR. Il 27 maggio 1982 venne conclusa la vendita e la TSR acquis\u00ec i trademark e i copyright di \"Amazing Stories\". Scithers venne assunto dalla TSR come curatore a partire dal numero di novembre 1982. Venne rimpiazzato da Patrick Lucien Price nel settembre 1986, e quindi da Kim Mohan nel maggio 1991. La TSR cess\u00f2 la pubblicazione di \"Amazing\" con il numero dell'Inverno 1995. ma poco dopo che la TSR venne acquisita dalla Wizards of the Coast nel 1997, la rivista venne nuovamente rilanciata con Mohan come curatore editoriale. Questa versione dur\u00f2 per soli dieci numeri, anche se incluse all'inizio del 2000 un numero speciale per commemorare la seicentesima uscita. Il giornale commerciale della fantascienza \"Locus\" comment\u00f2 in una delle prime recensioni che la distribuzione della rivista pareva debole. \"Amazing\" si dimostr\u00f2 in effetti incapace di sopravvivere: l'ultimo numero di questa versione fu datato Estate 2000. La testata venne successivamente acquisita in licenza dalla Paizo Publishing, che lanci\u00f2 una nuova versione mensile nel settembre 2004. Il numero di febbraio 2005 fu l'ultimo stampato; venne distribuito un numero datato marzo 2005 in formato PDF e nel marzo 2006 la Paizo annunci\u00f2 che non avrebbe pi\u00f9 pubblicato \"Amazing\".\nLa Hasbro (proprietaria della Wizard of the Coast) ha lasciato scadere il marchio e nel settembre 2011 \u00e8 stato acquistato da Steve Davidson che ha annunciato il progetto di pubblicarne un'edizione online. Davidson ha creato un gruppo di consiglio editoriale che comprende quattro dei precedenti curatori editoriali di \"Amazing Stories\".\nContenuti e accoglienza.\nIl periodo di Gernsback.\nL'editoriale di Gernsback nel primo numero afferm\u00f2 che \u00abNon solo questi racconti stupefacenti sono letture tremendamente interessanti: sono anche istruttivi.\u00bb Aveva sempre creduto che la \"scientifiction\" (\"narrativascientifica\"), come chiamava queste storie, avesse un potere educativo, ma ora comprendeva che la narrativa doveva anche intrattenere oltre che istruire. Il suo continuo credere nel valore istruttivo della fantascienza non era in sintonia con atteggiamento generale del pubblico verso le riviste \"pulp\", che erano viste come \"spazzatura\".\nIl primo numero di \"Amazing\" conteneva solo ristampe, iniziando con una pubblicazione a puntate de \"Le avventure di Ettore Servadac\" (o \"Attraverso il mondo solare\") di Jules Verne. In sintonia con il nuovo approccio di Gernsback questo era uno dei racconti di Verne meno scientificamente plausibili. Erano anche inclusi \"Il nuovo acceleratore\" di H. G. Wells e \"La verit\u00e0 sul caso del Signor Valdemar\" di Edgar Allan Poe; Gernsback mise i nomi di tutti e tre gli autori sulla copertina. Ristamp\u00f2 anche tre storie pi\u00f9 recenti, due dalla sua rivista \"Science and Invention\": \"L'uomo venuto dall'atomo\" (\"The Man from the Atom\") di G. Peyton Wertenbacker e \"La \u00abcosa\u00bb venuta da... fuori\" (\"The Thing from\u2014'Outside\"') di George Allan England. La terza fu \"L'uomo che salv\u00f2 la Terra\" (\"The Man Who Saved the Earth\") di Austin Hall, che era gi\u00e0 comparsa in \"All-Story Weekly\".\nNel numero di giugno 1926 Gernsback annunci\u00f2 un concorso per la composizione di una storia breve basata sulla copertina disegnata dall'illustratore Frank R. Paul, con un primo premio di 250 dollari. Il concorso attrasse oltre 360 partecipanti, sette dei quali furono infine pubblicati su \"Amazing\". Il vincitore fu Cyril G. Wates, che vendette altre tre storie a Gernsback alla fine degli anni venti. Altri due partecipanti diventarono in seguito scrittori di successo. Una fu Clare Winger Harris, la cui storia \"Il fato del \u00abPoseidonia\u00bb\" (\"The Fate of the Poseidonia\") si classific\u00f2 al terzo posto nel concorso e venne pubblicata nel numero di giugno 1927 come \"Mrs. F.C. Harris\". L'altro partecipante degno di nota fu A. Hyatt Verrill, con \"The Voice from the Inner World\", che venne pubblicata nel luglio 1927.\nComparve ben presto una rubrica delle lettere dei lettori intitolata \"Discussions\", che divenne una caratteristica regolare con il numero di gennaio 1927. Molti lettori di fantascienza vivevano isolati in piccole localit\u00e0 e non conoscevano nessuno a cui piacesse lo stesso tipo di narrativa. L'abitudine di Gernsback di pubblicare gli indirizzi completi di tutta la corrispondenza permise ai fan di corrispondere direttamente tra loro. Il fandom della fantascienza fa risalire i suoi inizi alla colonna delle lettere in \"Amazing\" e dei suoi concorrenti, e uno storico del settore, Lester del Rey, ha commentato che l'introduzione della rubrica delle lettere \u00abpu\u00f2 essere stato uno degli eventi pi\u00f9 importanti in tutta la storia della fantascienza.\u00bb\nPer il primo anno \"Amazing\" pubblic\u00f2 principalmente ristampe. Attirare materiale nuovo di buona qualit\u00e0 si dimostr\u00f2 difficile e la lentezza di Gernsback nel pagare i suoi autori non fu di aiuto. Scrittori come H.P. Lovecraft, H.G. Wells e Murray Leinster evitavano \"Amazing\" a causa dei tempi prolungati di pagamento di Gernsback. La lentezza nel pagare era probabilmente nota a molti degli autori di storie \"pulp\", il che limitava ulteriormente le opere proposte. Comparvero nuovi scrittori, ma la qualit\u00e0 delle loro opere fu spesso scadente.\nGernsback scopr\u00ec che il pubblico che aveva attratto era meno interessato alle invenzioni scientifiche che alle avventure fantastiche. Il romanzo \"Il pozzo della luna\" (\"The Moon Pool\") di A. Merritt, pubblicato a puntate a partire dal maggio 1927, fu uno dei primi successi; aveva poche o nessuna base scientifica, ma fu molto popolare tra i lettori di \"Amazing\". Le copertine, tutte dipinte da Paul, erano sgargianti e giovanili, spingendo alcuni lettori a lamentarsi. Raymond Palmer, che in seguito sarebbe diventato curatore della rivista, scrisse che un amico era stato obbligato a smettere di comprare \"Amazing\" \u00aba causa dell'opinione negativa che i suoi genitori avevano delle copertine\u00bb. Gernsback speriment\u00f2 l'uso di una copertina pi\u00f9 sobria nel settembre 1928, ma le vendite furono scarse e cos\u00ec le copertine chiassose continuarono. La combinazione di narrativa di scarsa qualit\u00e0 con copertine sgargianti portarono alcuni critici a commentare che Gernsback cre\u00f2 un \"ghetto\" per la fantascienza, sebbene sia stato anche sostenuto che la creazione di un mercato specializzato permise alla fantascienza di svilupparsi e maturare come genere.\nAlla fine degli anni venti, tra gli altri scrittori regolari di \"Amazing\" ce n'erano diversi influenti e popolari all'epoca, come David H. Keller e Stanton Coblentz, e alcuni la cui popolarit\u00e0 dur\u00f2 pi\u00f9 a lungo, principalmente Edward Elmer Smith e Jack Williamson. \"L'Allodola dello spazio\" (\"The Skylark of Space\") scritta tra il 1915 e il 1920 da Smith fu un'opera germinale della space opera, ma non trov\u00f2 un mercato disponibile quando \"Argosy\" cess\u00f2 di pubblicare fantascienza. Quando Smith vide una copia dell'aprile 1927 di \"Amazing\", la propose a Sloane, e comparve nei numeri di agosto-ottobre 1928. Fu un tale successo che Sloane chiese un seguito prima ancora che la seconda puntata venisse pubblicata. Fu inoltre nel numero di agosto 1928 che comparve \"Armageddon 2419\", di Philip Francis Nowlan: fu la prima apparizione di Buck Rogers sulla carta stampata.\nSloane, Palmer, Browne e Fairman.\nSloane prese il pieno controllo del contenuto di \"Amazing\" quando Gernsback se ne and\u00f2 nel 1929. La sua lentezza nel rispondere ai manoscritti gli aveva dato una cattiva fama e quando nel gennaio 1930 venne lanciata \"Astounding Stories\", che offriva tariffe migliori e pi\u00f9 rapidi tempi di risposta redazionali, alcuni degli autori di Sloane defezionarono rapidamente. Durante la gestione di Sloane vennero pubblicate poche opere di qualit\u00e0, anche se la prima storia di Howard Fast fu edita nel numero di ottobre 1932 e \"The Lost Machine\", una delle prime opere di John Wyndham, venne pubblicata nell'aprile 1932, con il vero nome di Wyndham, John Beynon Harris.\nRaymond Palmer, che assunse l'incarico nel 1938, era meno interessato di Sloane alle potenzialit\u00e0 educative della fantascienza. Voleva che la rivista fornisse intrattenimento e non era interessato all'accuratezza scientifica. Le sue sintetiche istruzioni \u2013 \u00abDammi un Bang-Bang\u00bb \u2013 a un autore \"pulp\" riassumono il suo approccio. Palmer si liber\u00f2 di praticamente tutto l'inventario accumulato da Sloane, acquisendo invece storie da scrittori locali di Chicago che conosceva mediante i suoi contatti con il fandom della fantascienza. Aggiunse anche colonne come l'\"angolo della corrispondenza\" (\"Correspondence Corner\") e l'angolo del Collezionista\" (\"Collectors' Corner\") per attrarre i fan. Introdusse inoltre la colonna \"Incontra gli autori\" (\"Meet the Authors\"), sebbene in almeno un'occasione l'autore presentato fosse uno pseudonimo i cui dettagli biografici erano inventati. Prov\u00f2 a introdurre un retro copertina illustrato e ci\u00f2 divenne rapidamente una caratteristica regolare. Nel 1939 Palmer acquist\u00f2 il primo racconto venduto da Isaac Asimov, \"Naufragio al largo di Vesta\" (\"Marooned off Vesta\").\nNegli anni quaranta diversi scrittori diventarono contributori stabili e regolari di \"Amazing\". Tra questi David Wright O'Brien ed William P. McGivern, che scrissero un'enorme quantit\u00e0 di materiale per la Ziff-Davis, la maggior parte della quale sotto pseudonimi come Alexander Blade. John Russell Fearn divenne un contributore prolifico, usando pseudonimi come \"Thornton Ayre\" e \"Polton Cross\". Palmer incoraggi\u00f2 anche autori di fantascienza gi\u00e0 noti, come gli scrittori \"pulp\" Ed Earl Repp ed Eando Binder. Questa politica non incontr\u00f2 sempre l'approvazione dei lettori di \"Amazing\" i quali, nonostante una chiara preferenza per le storie di avventura e azione, non potevano sopportare le opere di alcuni dei primi scrittori di pulp come Harry Bates.\nNel numero di marzo 1945 fu pubblicata la prima storia del cosiddetto \"Shaver Mystery\", \"I Remember Lemuria\", di Richard S. Shaver. Shaver affermava che tutti gli incidenti e i disastri del mondo fossero causati da un'antica razza di \"robot nocivi\" che vivevano in citt\u00e0 sotterranee. Questa fantasiosa spiegazione dei mali del mondo giungeva verso la fine della seconda guerra mondiale e tocc\u00f2 le corde dei lettori di \"Amazing\". Palmer ricevette oltre 2500 lettere invece delle solite 40 o 50, procedendo a stampare una storia di Shaver in ogni numero. Il numero di giugno 1947 fu completamente dedicato allo Shaver Mystery. A partire dal marzo 1948, su insistenza della Ziff-Davis, lo \"Shaver Mystery\" venne abbandonato come caratteristica regolare della rivista. Palmer se ne and\u00f2 l'anno seguente e Browne, il suo successore, \u00abfu determinato nell'assicurarsi che i pazzi non fossero pi\u00f9 i direttori del manicomio\u00bb, nelle parole dello storico della fantascienza Mike Ashley.\nBrowne acquis\u00ec del materiale di buona qualit\u00e0 pianificando il lancio di una nuova versione patinata di \"Amazing\" e quando il piano venne abbandonato tale materiale apparve nella versione \"pulp\". Tra di esso vi era \"Operation RSVP\" di H. Beam Piper e \"Soddisfazione garantita\" di Isaac Asimov. Nonostante la modifica dei piani sul passaggio a un formato patinato, la comunit\u00e0 degli scrittori aveva ricevuto le voci di un cambiamento della linea di \"Amazing\" e Browne inizi\u00f2 a ricevere materiale molto migliore di quello che Palmer era stato capace di pubblicare. Lo staff esistente di scrittori di \"Amazing\", come Rog Phillips e Chester S. Geier, venne rimpiazzato da scrittori come Fritz Leiber, Fredric Brown e Clifford D. Simak. Browne scopr\u00ec anche diversi nuovi scrittori che avrebbero avuto successo nel settore, pubblicando le prime storie di Walter M. Miller, Mack Reynolds, John Jakes, Milton Lesser e Charles Beaumont, tutto nel giro di nove mesi tra l'ultima parte del 1950 e la prima del 1951. Browne comunque, per il disappunto provocato dalla decisione di cancellare la programmata versione patinata, ritorn\u00f2 in parte alla politica di Palmer di pubblicare narrativa sensazionalistica. Ad esempio nel 1952 pubblic\u00f2 a puntate l'anonimo \"Master of the Universe\", che sosteneva di raccontare la storia del futuro dal 1975 al 2575.\nCon il passaggio al formato \"digest\" nel 1953, Browne tent\u00f2 ancora una volta di utilizzare narrativa di alta qualit\u00e0. Il primo numero, datato aprile-maggio 1953, comprendeva storie di Ray Bradbury, Robert A. Heinlein, Richard Matheson, Theodore Sturgeon e Murray Leinster. Altre storie ben considerate apparvero nel corso del 1953, tra cui \"Spedizione sulla Terra\" (\"Encounter in the Dawn\") di Arthur C. Clarke e \"La polizia dello Spazio\" (\"Or Else\") di Henry Kuttner. Successivamente, a causa di una riduzione del budget, Browne non fu pi\u00f9 in grado di mantenere questo livello. Come negli anni quaranta \"Amazing\" guadagn\u00f2 un gruppo stabile di scrittori che comparivano frequentemente, con la differenza che questi autori erano di qualit\u00e0 migliore (tra gli altri, vi erano Harlan Ellison, Robert Silverberg e Randall Garrett) e non pubblicavano solo nelle riviste della Ziff-Davis. La situazione rimase tale anche sotto la gestione di Paul Fairman dopo la partenza di Browne nel 1956.\nCele Goldsmith.\nLa gestione di Cele Goldsmith inizi\u00f2 con l'opportunit\u00e0 di esibire due scrittori molto conosciuti: E. E. Smith e Isaac Asimov. \"The Galaxy Primes\" di Smith inizi\u00f2 ad essere pubblicato a puntate sul numero di marzo 1959. Nel numero di marzo 1959 Goldsmith ristamp\u00f2 la prima storia pubblicata da Asimov, \"Naufragio al largo di Vesta\" (\"Marooned Off Vesta\"), insieme a un seguito e ai commenti di Asimov sulla storia. Ben presto inizi\u00f2 a pubblicare alcuni dei migliori esordienti. Pubblic\u00f2 nel numero di aprile \"L'astronave d'oro\" (\"Golden the Ship Was\u2014Oh! Oh! Oh!\") di Cordwainer Smith ed entro l'anno successivo ottenne delle storie da Robert Sheckley, Alan E. Nourse, Fritz Leiber, Gordon R. Dickson, Robert Bloch e James Blish. Questi cambiamenti furono sufficienti a far riabbonare Heinlein, che dopo avere letto il numero di giugno 1961 comment\u00f2 che \"mi fece pensare che mi stavo perdendo qualcosa.\"\nNel numero di settembre 1960 \"Amazing\" inizi\u00f2 a pubblicare la serie di profili di autori di Sam Moskowitz, che era iniziata nella rivista sorella \"Fantastic\". Il mese successivo la copertina e il logo vennero ridisegnati. Nel numero di aprile 1961, quello del 35\u00ba anniversario, Goldsmith pubblic\u00f2 diverse ristampe, includendo storie di Ray Bradbury ed Edgar Rice Burroughs. Goldsmith aveva poca esperienza con la fantascienza e, invece di conformarsi alla nozione di quello che la fantascienza avrebbe dovuto essere, pubblicava quello che gli piaceva. Il risultato fu il debutto di pi\u00f9 scrittori significativi sulla sua rivista che su altre dell'epoca. Tra gli altri pubblic\u00f2 le prime storie di Ursula K. Le Guin, Roger Zelazny, Piers Anthony e Thomas M. Disch. Tra i racconti vincitori di premi pubblicati durante la sua gestione c'\u00e8 \"Signore dei sogni\" (\"He Who Shapes\") di Zelazny, una storia sull'uso della terapia dei sogni per curare le fobie. Comparve sui numeri di gennaio e febbraio 1965 e l'autore comment\u00f2 in una lettera a Goldsmith che \u00abLa maggior parte di quello che ho imparato \u00e8 stato stimolato da quelle prime vendite, e in seguito ho imparato, e forse imparato anche di pi\u00f9, da alcuni dei rifiuti successivi\u00bb. Anche Disch e Le Guin hanno riconosciuto l'influenza di Goldsmith sull'inizio delle proprie carriere.\nAlla fine degli anni cinquanta le copertine per \"Amazing\" erano in gran parte opera di Ed Valigursky, ma all'inizio degli anni sessanta comparvero diversi nuovi artisti, tra cui Alex Schomburg, Leo Summers ed Ed Emshwiller. Frank Paul, che aveva dipinto tutte le copertine dei primi anni di \"Amazing\", contribu\u00ec con un sovraccopertina per il numero di aprile 1961 (l'anniversario del 35\u00ba numero), che fu l'ultima sua copertina per una rivista di fantascienza.\nPer via dell'approccio aperto di Goldsmith, sia \"Amazing\" che \"Fantastic\" pubblicarono autori che non si adattavano ad altre riviste. Le vendite di Philip K. Dick ad altre riviste erano precipitate, ma le sue opere cominciarono a comparire regolarmente su \"Amazing\" e Goldsmith pubblic\u00f2 regolarmente le storie di Moderan (un mondo i cui abitanti erano in parte umani e in parte di metallo) di David R. Bunch. Le storie di Bunch, descritte come \u00abstupefacenti, esotici dipinti di parole\u00bb da Mike Ashley, non riuscivano a vendere regolarmente su alcun'altra rivista.\nL'era delle ristampe e Ted White.\nQuando Sol Cohen acquist\u00f2 sia \"Amazing\" che \"Fantastic\" all'inizio del 1965, decise di massimizzare i profitti pubblicando praticamente solo ristampe. Cohen aveva acquisito dalla Ziff-Davis i diritti di ristampa di tutte le storie che erano state pubblicate su entrambe le riviste e anche nelle riviste sorelle come \"Fantastic Adventures\". Il nuovo curatore Joseph Wrzos persuase Cohen a pubblicare almeno una storia nuova in ogni numero; l'inventario di storie inedite rimasto dalla gestione Goldsmith era sufficiente per farlo senza acquistare nuovo materiale. Inizialmente i lettori apprezzarono la nuova politica, dato che rendeva nuovamente disponibili opere dei decenni precedenti che non erano state ristampate da nessun'altra parte. Entrambi i successori di Wrzos, Harry Harrison e Barry Malzberg, non riuscirono a convincere Cohen a pubblicare una quantit\u00e0 maggiore di materiale inedito.\nTed White assunse l'incarico a condizione che le ristampe venissero gradualmente abbandonate. Per questo occorse del tempo: sia \"Amazing\" che \"Fantastic\" continuarono a includere una ristampa in ogni numero. Con il numero di maggio 1972 la trasformazione venne infine completata e tutte le storie erano inedite. Oltre a eliminare le ristampe, White introdusse nuove caratteristiche, come una colonna delle lettere, una dedicata ai fan, recensioni librarie e una serie di articoli scientifici curati da Gregory Benford. Rinnov\u00f2 anche l'aspetto della rivista rendendola \u00abmolto pi\u00f9 moderna e sofisticata\u00bb, nelle parole di Mike Ashley.\nWhite era disponibile a stampare una variet\u00e0 di narrativa, sia storie tradizionali che materiale pi\u00f9 sperimentale influenzato dalla New Wave o dall'arte psichedelica degli anni sessanta. A partire dal numero di maggio 1971 pubblic\u00f2 a puntate \"La falce dei cieli\" (\"The Lathe of Heaven\") di Ursula K. Le Guin, riguardo a un uomo i cui sogni possono modificare la realt\u00e0. James Tiptree, Jr. venne molto influenzata da questo e anni dopo scrisse che \u00abdopo aver frugato nelle prime pagine dell\"'Amazing\" del 1971 nelle quali \"Lathe\" venne pubblicato, mi si arricciarono le unghie dei piedi e rizzarono i peli sulla schiena\u00bb. La disponibilit\u00e0 di White a sperimentare port\u00f2 \"Amazing\" a pubblicare pi\u00f9 storie con contenuti sessuali di altre riviste. Una di queste storie, dello stesso White, \"Growing Up Fast in the City\", venne denunciata come pornografica da alcuni lettori. Altre storie come \"Two of a Kind\" di Rich Brown, sullo stupro violento di una donna di colore e la successiva morte dei suoi stupratori, sollev\u00f2 a sua volta delle controversie. White pubblic\u00f2 anche materiale pi\u00f9 convenzionale, spesso di alta qualit\u00e0. La rivista venne candidata al Premio Hugo per il miglior curatore per tre volte durante la sua gestione (1970, 1971 e 1972), classificandosi ogni volta al terzo posto.\nLa capacit\u00e0 di White di attrarre nuovi scrittori era limitata dalle basse tariffe che poteva pagare, un centesimo per parola, rispetto ai tre o cinque centesimi dei concorrenti. Per compensare ci\u00f2 White coltiv\u00f2 nuovi scrittori il cui lavoro sperimentale non era acquistato altrove. Nel 1971 White strinse un accordo con Gordon Eklund, che, per via dei rischi finanziari, esitava a diventare uno scrittore a tempo pieno. White accett\u00f2 di comprare tutto quello che Eklund avrebbe scritto a condizione che Eklund stesso fosse convinto che era una buona storia. Il risultato fu che negli anni successivi la maggior parte delle opere di Eklund comparve su \"Amazing\" e \"Fantastic\".\n\"Amazing\" aveva la reputazione di pubblicare fantascienza scarsamente originale fin quasi dagli inizi, ma White riusc\u00ec a portare la rivista a standard qualitativi migliori di ogni altro curatore, con l'eccezione di Cele Goldsmith, conferendo ad \"Amazing\" una posizione rispettabile. I suoi successori non riuscirono per\u00f2 a mantenere il livello di qualit\u00e0 che aveva raggiunto.\nDopo Ted White.\nAll'inizio del 1979, quando Elinor Mavor assunse l'incarico di curatrice editoriale non aveva alcuna esperienza di riviste di fantascienza e non era consapevole della cattiva reputazione nella comunit\u00e0 fantascientifica causata dalle basse tariffe pagate per le ristampe. Ebbe a disposizione un budget limitato e aveva poche storie disponibili con cui iniziare, pertanto i primi numeri che pubblic\u00f2 contenevano diverse ristampe. Mavor nel primo anno prov\u00f2 alcune nuove idee, come iniziare una storia sull'ultima pagina della rivista per agganciare i lettori e convincerli ad acquistare la copia successiva per completare il racconto. Inizi\u00f2 anche una storia a puntate in formato grafico, che sfruttava i suggerimenti dei lettori per continuare la sua trama; non fu un successo e secondo Mike Ashley \"fortunatamente\" venne interrotta dopo solo tre episodi.\nCon il tempo Mavor fu parzialmente in grado di invertire la percezione negativa di \"Amazing\" tra gli autori stabili, ma all'inizio fu obbligata a lavorare principalmente con nuovi scrittori. Tra le sue prime scoperte vi sono Michael P. Kube-McDowell, John E. Stith e Richard Paul Russo. In un avviso pubblicato nel suo primo numero chiedeva l'aiuto dei lettori per mettere assieme notizie, recensioni e informazioni per i fan e ben presto aggiunse delle colonne per coprire questi argomenti. Nel 1981 Robert Silverberg inizi\u00f2 a pubblicare una colonna di opinioni. Le copertine furono di alta qualit\u00e0, comprese le opere di Stephen Fabian e pi\u00f9 tardi di David Mattingly.\nDopo la fusione con \"Fantastic\", Mavor continu\u00f2 ad attrarre scrittori conosciuti alla rivista, inclusi Orson Scott Card, George R. R. Martin e Roger Zelazny. Sul numero di marzo 1982 pubblic\u00f2 \"Moon of Ice\" di Brad Linaweaver, che fu candidato a un Premio Nebula; \"Unsound Variations\" di Martin, comparso nel numero precedente, venne candidato sia per il Nebula che per l'Hugo.\nLa valutazione di James Gunn del periodo degli anni ottanta di \"Amazing\" fu che Mavor, Scithers e Price non furono in grado di mantenere lo standard qualitativo raggiunto da White negli anni settanta. Al contrario Brian Stableford commenta che sia Scithers che Price tentarono di pubblicare buon materiale, e che dal 1991 in avanti fu forse la rivista di fantascienza meglio confezionata di ogni altra.\nNel 1998, con il rilancio da parte della Wizards of the Coast, con Kim Mohan come curatore editoriale, i contenuti furono pi\u00f9 orientati verso altri media. Il piano iniziale fu di pubblicare due o tre storie per numero ispirate a film, programmi televisivi o giochi. Nel 600\u00ba numero all'inizio del 2000 vi era una storia di Harlan Ellison, cos\u00ec come nel 100\u00ba, 200\u00ba, ecc. fino al 500\u00ba numero. Anche Pamela Sargent contribu\u00ec con una storia.\nNel 2004 il rilancio della Paizo fu ancora pi\u00f9 focalizzato sui media di quanto non fosse stata la versione della Wizards of the Coast, con molto pi\u00f9 spazio dedicato a film e fumetti piuttosto che a racconti di fantascienza. Sul primo numero comparvero diversi autori noti tra cui Harlan Ellison, Bruce Sterling e Gene Wolfe. La Paizo gest\u00ec anche un blog della rivista. I racconti ricevettero recensioni positive, ma ben presto la rivista venne sospesa e infine cancellata definitivamente l'anno successivo.\nInfluenza sul genere.\n\"Amazing Stories\" fu influente semplicemente per essere stata la prima del suo genere. Nelle parole del critico e scrittore fantascientifico Damon Knight, la rivista fu un \u00abdisturbo nel fiume della storia, a partire dalla quale un'increspatura a forma di \"V\" si \u00e8 diffusa ad alterare prima dozzine, poi centinaia di vite\u00bb. Molti dei primi fan di fantascienza iniziarono a comunicare tra loro sulla colonna delle lettere e a pubblicare fanzine amatoriali che aiutarono a stabilire ulteriori connessioni tra gli appassionati in tutti gli Stati Uniti. Molti di questi a loro volta divennero autori di successo: scrittori come Ray Bradbury, Arthur C. Clarke e Isaac Asimov provengono proprio dal fandom la cui nascita \u00e8 diretta conseguenza della creazione di \"Amazing Stories\". Dopo i primi anni, in cui non vi era poca o nessuna concorrenza, \"Amazing Stories\" non ricopr\u00ec pi\u00f9 il ruolo guida agli occhi dei critici e dei fan. Nonostante la sua lunga storia contribu\u00ec solo raramente alla fantascienza, a parte la creazione iniziale del genere, sebbene Gernsback stesso venga commemorato nello \"Hugo\", che \u00e8 il nome quasi universalmente utilizzato per lo \"Science Fiction Achievement Award\". Gernsback \u00e8 stato anche definito il \"Padre della fantascienza\" per il suo ruolo nella creazione di \"Amazing Stories\".\nDettagli di pubblicazione.\nCuratori editoriali.\nI bibliografi non sempre concordano su chi dovrebbe essere indicato come curatore editoriale (\"editor\") di uno specifico numero di \"Amazing\". Per esempio, Gernsback fu al controllo per i primi tre anni, ma Sloane esercit\u00f2 tutti gli incarichi correlati alla narrativa e viene a volte indicato come curatore editoriale. Analogamente i curatori successivi furono a volte sotto la supervisione di direttori di redazione. La tabella sotto e quelle pi\u00f9 sopra generalmente seguono i colophon delle riviste, con l'aggiunta di alcune brevi note. Ulteriori dettagli vengono dati nella sezione sulla storia editoriale sopra, concentrata sui curatori che ebbero effettivamente il controllo dei contenuti della rivista, invece di quelli il cui nome era indicato sul colophon.\nAltri dettagli bibliografici.\n\"Amazing\" fu pubblicato in formato \"bedsheet\" (circa 24,7 x 30,5\u00a0cm) fino all'ottobre 1933, quando pass\u00f2 al formato \"pulp\" (circa 17,8 x 25,4\u00a0cm). Con il numero di aprile/maggio 1953 pass\u00f2 al formato \"digest\" (circa 17,8 x 25,4\u00a0cm). Sette numeri dal novembre 1980 al novembre 1981 furono mezzo pollice (1,27\u00a0cm) pi\u00f9 alti del normale formato \"digest\", ma successivamente la rivista torn\u00f2 alla dimensione \"digest\" normale. Nel maggio 1991 la rivista torn\u00f2 ad un formato patinato grande, ma solo fino al numero di inverno 1994 e i tre numeri successivi furono nuovamente in formato \"digest\". Quando ricomparve nel 1998 fu in formato patinato e cos\u00ec rimase fino alla fine. L'ultimo numero, marzo 2005, fu distribuito solo in formato PDF da scaricare, non come rivista fisica. La numerazione in volumi contiene alcune irregolarit\u00e0: il sistema di numerazione nelle tabelle sopra riportate pare errato nel periodo 1979 al 1983, ma in realt\u00e0 i dati sono corretti. Notare anche che il volume 27 numero 8 fu un numero singolo, non due come sembra dalla tavola, venne datato dicembre 1953/gennaio 1954.\nLa tavola che segue mostra quali numeri sono stati pubblicati dai vari editori.\nIl titolo della rivista cambi\u00f2 diverse volte:\nNel Regno Unito furono pubblicate due differenti serie di ristampe. La prima fu un numero non datato dalla Ziff-Davis nel novembre 1946. Nel giugno 1950 la Thorpe &amp; Porter inizi\u00f2 una seconda serie di ristampe che dur\u00f2 fino al 1954, totalizzando 32 numeri. Il numero della Ziff-Davis e i primi 24 numeri della Thorpe e Porter erano in formato \"pulp\", gli ultimi otto in formato \"digest\". I numeri della Thorpe &amp; Porter non erano datati, ma quelli in formato \"pulp\" erano numerati da 1 a 24 e inizialmente pubblicati bimestralmente. Comunque, il numero di marzo 1951 fu seguito da quello di aprile e novembre e nel 1952 fu pubblicato a febbraio, marzo, aprile, giugno, luglio, settembre e novembre. Nel 1953 furono pubblicati nove numeri in formato pulp, saltando solo marzo e maggio; con dicembre arriv\u00f2 il cambio al formato \"digest\" e le otto susseguenti uscite furono numerate da 1 a 8.\nLa Teck Publication pubblic\u00f2 un'edizione canadese che dur\u00f2 24 numeri dal settembre 1933 all'agosto 1935. Questi erano identici all'edizione statunitense, eccett\u00f2 che sulla copertina era sovrimpressa la scritta \"Printed in Canada on Canadian Paper\" (\"Stampato in Canada su carta canadese\").\nIn Giappone venne pubblicata una serie di sette numeri a met\u00e0 degli anni cinquanta, che conteneva una selezione di storie da \"Fantastic Adventures\" cos\u00ec come da \"Amazing\".\nSono state pubblicate diverse antologie di storie pubblicate su \"Amazing\", tra cui:\nAltri media.\nIl regista Steven Spielberg acquist\u00f2 la licenza del titolo per usarlo per la serie televisiva \"Storie incredibili\" che venne trasmesso dal 1985 al 1987.\nTra il 1998 e il 2000, \"Amazing Stories\" pubblic\u00f2 una serie di racconti brevi basati sul franchise di \"Star Trek\". Nel 2002 tali storie vennero ripubblicate dalla Pocket Books nella collezione \"Star Trek: The Amazing Stories\".\nNella rivista \"Topolino\", Paperino Paperotto e i suoi amici sono assidui lettori di \"Amazing Papers\", parodia di \"Amazing Stories\"."}
{"id": "2042578", "revid": "5456", "url": "https://it.wikipedia.org/wiki?curid=2042578", "title": "Barton Robert Johnson", "text": ""}
{"id": "2042579", "revid": "125369947", "url": "https://it.wikipedia.org/wiki?curid=2042579", "title": "Guspini", "text": "Guspini (\"G\u00f9spini\" in sardo) \u00e8 un comune italiano di abitanti della provincia del Sud Sardegna. Si trova nell'antica subregione storica del Monreale.\nGeografia fisica.\nTerritorio.\nGuspini \u00e8 posizionato in una conca alle pendici del sistema collinare monte Santa Margherita-Su Montixeddu. Il territorio comunale \u00e8 prevalentemente pianeggiante, con diverse aree collinari e presenta un'escursione altimetrica che va dai 725\u00a0m s.l.m del monte Maiori allo sbocco sul mare tramite lo stagno di San Giovanni e la laguna di Marcedd\u00ec.\nStoria.\nDell'insediamento umano nel territorio guspinese esistono testimonianze pre-nuragiche, nuragiche, fenicio-puniche, bizantine e romane.\nIl centro abitato ha una struttura alto-medioevale, con la chiesa di Santa Maria di Malta, fondata dai cavalieri dell'omonimo ordine, come testimonianza pi\u00f9 antica. La villa di Guspini nel medioevo fece parte del giudicato d'Arborea, nella curatoria di Bonorzuli. Non lontano, sul monte Arcuentu, i giudici possedevano un castello risalente al 1100, che fu dato dal giudice Barisone I ai genovesi nel 1164.\nAlla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto la dominazione aragonese; gli aragonesi incorporarono il paese nella contea di Quirra, feudo dei Carroz, e nel 1603 nel marchesato di Quirra feudo prima dei Centelles e poi degli Osorio de la Cueva. A questi ultimi fu riscattato nel 1839 con la soppressione del sistema feudale.\nDalla met\u00e0 del XIX secolo Guspini ha legato la sua storia alle miniere di Montevecchio.\nMonumenti e luoghi d'interesse.\nSiti archeologici.\nSiti prenuragici.\nSono presenti tre menhir di cui due conosciuti come Perdas Longas situati in localit\u00e0 Semmucu ed un terzo vicinissimo al pozzo sacro Sa Mitza de Nieddinu, presso casa Cadeddu, chiamato menhir Genna Prunas.\nNei pressi del nuraghe Bruncu e s'Orcu \u00e8 presente la domus de janas di Bruncu Maddeus.\nSiti nuragici.\nLungo il territorio comunale sono presenti:\nAltro sito archeologico di grande rilievo storico \u00e8 l'area fenicio-punica-romana di Neapolis.\nMiniere.\nNel territorio comunale di Guspini sono presenti le seguenti miniere dismesse:\nPrima zona di Levante:\nSeconda zona di Ponente:\nSociet\u00e0.\nLingue e dialetti.\nLa variante del sardo parlata a Guspini \u00e8 il campidanese occidentale.\nCultura.\nGuspini \u00e8 un centro in cui si sono fuse due culture, quella agropastorale e quella industriale, derivata dall'attivit\u00e0 mineraria. Non \u00e8 pi\u00f9 in uso il costume antico, che \u00e8 stato riprodotto dopo attenti studi da modelli ereditati.\nIl sardo parlato a Guspini \u00e8 una variante del dialetto campidanese. Si \u00e8 formato nel medioevo innestandosi al latino, evolvendosi ulteriormente con la presenza pisano-genovese e spagnola. La parlata guspinese \u00e8 varia, infatti \u00e8 andata modificandosi con l'arrivo nelle miniere di Montevecchio di lavoratori da tutte le parti della Sardegna, pur presentando ovunque le sue intrinseche caratteristiche comuni con quelle delle altre localit\u00e0 del Campidano. Ha un vocalismo tonico e atono conservativo, sono mantenute le I e u brevi latine, \u00e8 presente l'avversione alla sincope. La fonetica, da un punto di vista diacronico (con gli immancabili inquinamenti), ha contribuito all'evoluzione di molti suoni, nelle varie posizioni, all'interno della parola e della frase, dalle origini latine fino all'epoca attuale.\nEventi.\nLa pi\u00f9 rilevante manifestazione religiosa di Guspini \u00e8 la festa di santa Maria di Malta a Ferragosto, quando grazie a tale ricorrenza si celebrano otto giorni (dal 14 al 22) di rappresentazioni culturali e ricreative. Altre feste religiose sono: san Nicol\u00f2\u00a0\u2013 patrono - A gennaio la festa di don Bosco - A settembre la festa di san Pio X. Altre feste religiose, legate alle chiese campestri, sono: la sagra di sant'Isidoro a primavera e la festivit\u00e0 di san Giorgio in aprile.\nCucina.\nLa gastronomia Guspinese si rif\u00e0 alla cucina dell'area dei Campidanesi, preferendo la confezione di dolci di mandorla (\"amar\u00e8ttus\" e \"bianchinus\") e di altre specialit\u00e0 tradizionali (\"piricch\u00ecttus\", \"pistocch\u00e8ddus\" e \"pist\u00f2ccus gr\u00f9ssus\"). Di notevole e ottima qualit\u00e0 \u00e8 la produzione di torrone sardo.\nI prodotti lattiero-caseari sono vari. Si produce inoltre la salsiccia.\nEconomia.\nL'economia di Guspini si basa sul settore agricolo e degli allevamenti, sull'industria di ceramiche e l'artigianato e sul terziario.\nLa cittadina ha attraversato una crisi, dovuta alla chiusura delle miniere, tra la fine degli anni ottanta e i primi anni novanta, con una conseguente diminuzione dell'occupazione. Il tentativo di miglioramento delle condizioni occupazionali, con lo sviluppo del polo industriale e artigianale, dei servizi e dell'offerta turistica non ha sortito gli effetti sperati, tant'\u00e8 che dalla chiusura delle miniere ad oggi si \u00e8 avuto uno spopolamento della cittadina. Il settore agricolo e zootecnico \u00e8 ben sviluppato, infatti Guspini possiede la maggior quantit\u00e0 di capi di bestiame del distretto 1 della ASL 6. Inoltre a Guspini \u00e8 presente un caseificio.\nNel 2005 \u00e8 sorto nel territorio comunale di Guspini un impianto di produzione di energia elettrica da fonti eoliche che interessa anche tre comuni limitrofi: San Gavino Monreale, Gonnosfanadiga e Pabillonis. Dal febbraio 2009, quello che infine \u00e8 stato denominato parco eolico del Medio Campidano \u00e8 entrato definitivamente a regime. Sul territorio di Guspini sono presenti 12 dei 35 aerogeneratori dell'installazione.\nSport.\nCalcio.\nLa principale squadra di calcio del comune \u00e8 il l'A.S.D. Guspini Calcio, che nella stagione 2020/2021 partecipa al Campionato Sardo di Eccellenza. I colori sociali sono il bianco e il rosso.\nGioca le partite nello Stadio Comunale di Guspini. Vanta diverse presenze nei campionati di Serie D ed Interregionale negli anni 70-80.\nLa seconda societ\u00e0 di Guspini \u00e8 la Don Bosco Fortitudo (nata dalla fusione della Don Bosco e della Fortitudo) che nella stagione 2020/2021 partecipa al Girone B del Campionato Sardo di Prima Categoria. I colori sociali sono il giallo e il nero. Disputa le partite al Campo Comunale Renzo Laconi.\nAltri sport.\nNel paese hanno una particolare rilevanza il ciclismo con l'Unione ciclistica Guspini, la pallavolo, la pallanuoto, il calcio a 5 e l'atletica leggera."}
{"id": "2042583", "revid": "107831", "url": "https://it.wikipedia.org/wiki?curid=2042583", "title": "Andrea True Connection", "text": ""}
{"id": "2042585", "revid": "1272592", "url": "https://it.wikipedia.org/wiki?curid=2042585", "title": "Teatri d'Italia", "text": "L'Italia ha avuto nel corso della sua storia una grande affiliazione con la storia del teatro, a partire dal suo inizio, con il teatro greco, fino ad arrivare al teatro moderno ed al mondo contemporaneo. Questa storia ha portato alla costruzione di un numero elevatissimo di edifici teatrali, dai primi greci, romani ai teatri d'opera \"all'italiana\" fino ad arrivare alle sale moderne di studi teatrali.\nLista dei teatri d'Italia.\nRegione: Abruzzo | \nBasilicata | \nCalabria | \nCampania | \nEmilia-Romagna | \nFriuli-Venezia Giulia | \nLazio | \nLiguria | \nLombardia | \nMarche | \nMolise | \nPiemonte | \nPuglia | \nSardegna | \nSicilia | \nToscana |\nTrentino-Alto Adige |\nUmbria |\nValle d'Aosta |\nVeneto |\nProvincia: Agrigento |\nAlessandria |\nAncona |\nAosta |\nArezzo |\nAscoli Piceno |\nAsti |\nAvellino |\nBari |\nBarletta-Andria-Trani |\nBelluno |\nBenevento |\nBergamo |\nBologna |\nBolzano |\nBrescia |\nBrindisi |\nCagliari |\nCaltanissetta |\nCampobasso |\nCaserta |\nCatania |\nCatanzaro |\nChieti |\nComo |\nCosenza |\nCremona |\nEnna |\nFermo |\nFerrara |\nFirenze |\nFoggia |\nForl\u00ec-Cesena |\nFrosinone |\nGenova |\nGrosseto |\nImperia |\nL'Aquila |\nLa Spezia |\nLecce |\nLecco |\nLivorno |\nLodi |\nLucca |\nMacerata |\nMantova |\nMassa e Carrara |\nMatera |\nMessina |\nMilano |\nModena |\nMonza e Brianza |\nNapoli |\nNovara |\nPadova |\nPalermo |\nParma |\nPavia |\nPerugia |\nPesaro e Urbino |\nPescara |\nPiacenza |\nPisa |\nPistoia |\nPotenza |\nPrato |\nRagusa |\nRavenna |\nReggio Calabria |\nReggio nell'Emilia |\nRieti |\nRimini |\nRoma |\nRovigo |\nSalerno |\nSassari |\nSavona |\nSiena |\nSiracusa |\nSondrio |\nSud Sardegna |\nTerni |\nTorino |\nTrapani |\nTrento |\nTreviso |\nTrieste |\nUdine |\nVarese |\nVenezia |\nVerona |\nVicenza |\nTeatri contrassegnati con '\u2020' sono inattivi/ chiusi/ demoliti"}
{"id": "2042586", "revid": "5456", "url": "https://it.wikipedia.org/wiki?curid=2042586", "title": "Javier Manuel Hernandez Jr", "text": ""}
{"id": "2042587", "revid": "27108", "url": "https://it.wikipedia.org/wiki?curid=2042587", "title": "Chiba Masako", "text": ""}
{"id": "2042588", "revid": "1272592", "url": "https://it.wikipedia.org/wiki?curid=2042588", "title": "Hunter", "text": "Hunter (\"cacciatore\" in lingua inglese) pu\u00f2 riferirsi a:"}
{"id": "2042593", "revid": "729019", "url": "https://it.wikipedia.org/wiki?curid=2042593", "title": "Organizzazioni paramilitari sioniste", "text": "Sotto l'espressione Organizzazioni paramilitari sioniste vanno ricondotte tutte quelle organizzazioni sioniste che, durante il XX secolo, nella Palestina mandataria, lottarono armi alla mano per concretizzare l'ideale di istituire un nuovo Stato d'Israele.\nPer fare ci\u00f2 fu considerato necessario organizzare gruppi armati che fossero in grado di difendere l'Yishuv e di combattere quanti a questo disegno s'opponevano: la potenza mandataria e l'elemento arabo indigeno.\nI gruppi che si costituirono lungo gli anni 1920-1948 furono:\nI gruppi cessarono di operare nel momento in cui fu proclamato lo Stato d'Israele e molti dei suoi militanti entrarono a far parte delle Forze di Difesa Israeliane (o Tsahal)."}
{"id": "2042594", "revid": "27108", "url": "https://it.wikipedia.org/wiki?curid=2042594", "title": "Tosa Reiko", "text": ""}
{"id": "2042607", "revid": "31886", "url": "https://it.wikipedia.org/wiki?curid=2042607", "title": "Ordine equestre per il merito civile e militare", "text": "L'Ordine equestre per il merito civile e militare \u00e8 l'ordine istituito per ricordare i quindici secoli dalla fondazione di San Marino, e fu posto sotto la protezione del Santo Patrono Marino.\nStoria.\nL'ordine fu fondato il 22 marzo 1860 dal Principe e sovrano consiglio di San Marino per ricompensare i benemeriti nei confronti della Repubblica di San Marino, verso il santo autore della Repubblica, verso i sovrani che hanno sempre favorito con predilezione la Repubblica stessa. L'ordine presenta cinque gradi: cavaliere, cavaliere uffiziale, cavalier uffizial maggiore (o commendatore), cavaliere grande uffiziale e cavaliere di gran croce. Non pu\u00f2 essere conferito ai sammarinesi.\nLa facolt\u00e0 di conferire l'ordine spetta esclusivamente al Consiglio sovrano. I tre gradi superiori sono destinati a ricompensare i servigi resi alla Repubblica; mentre gli ultimi due sono destinati a ricompensare i servigi resi all'umanit\u00e0, alle scienze e all'arte. La reggenza, nel presentare al Consiglio sovrano gli individui da decorare, \u00e8 obbligata a presentare contemporaneamente una memoria scritta dell'individuo per poter esaminare i meriti personali che lo distinguono, l'importanza dei meriti serviti all'umanit\u00e0, alle scienze e all'arte. Il diploma \u00e8 sottoscritto dai reggenti, dal segretario dell'interno e dal ministro degli affari esteri.\nClassi.\nCon il decreto aggiuntivo del 27 settembre 1868 si stabilisce che il numero dei decorati non potr\u00e0 essere maggiore:\nL'11 gennaio 1872 il senato fiss\u00f2 le insegne dei gran maestri dell'Ordine equestre di San Marino, destinate ai soli reggenti pro tempore. L'articolo \u00e8 stato rinnovato il 30 aprile 1964, cambiando l'aspetto del collare dell'ordine."}
{"id": "2042622", "revid": "1750468", "url": "https://it.wikipedia.org/wiki?curid=2042622", "title": "Donato Marra", "text": "Biografia.\nDopo essersi laureato con il massimo dei voti e la lode in Giurisprudenza alla Sapienza - Universit\u00e0 di Roma, si \u00e8 classificato, all'et\u00e0 di 24 anni al primo posto nel concorso per la carica di consigliere parlamentare, ed entra in tale veste alla Camera dei deputati il 16 dicembre 1966.\nAll'interno della Camera ha ricoperto l'incarico di resocontista, per poi essere nominato segretario delle commissioni Lavori Pubblici e Bilancio. \u00c8 stato inoltre vice capo del Servizio commissioni parlamentari, capo dell'Ufficio speciale Programmazione e Regolamento e addetto capo del Servizio Assemblea, vice segretario incaricato del coordinamento del settore legislativo.\nNominato Vicesegretario Generale il 26 settembre 1988, dal 1\u00ba luglio 1989 al 30 giugno 1994 \u00e8 stato Segretario Generale della Camera dei deputati. In tale veste ha collaborato con i presidenti Nilde Iotti, Oscar Luigi Scalfaro, Giorgio Napolitano e Irene Pivetti.\nDal 23 gennaio 1995 al 16 maggio 1996 \u00e8 stato inoltre sottosegretario di Stato al Ministero di Grazia e Giustizia all'interno del Governo Dini.\nDal maggio 1996 all'ottobre 1999 \u00e8 consigliere per i rapporti con il Parlamento dell'allora Ministro di grazia e giustizia del Governo Prodi I, Giovanni Maria Flick.\nIl 15 maggio 2006 viene nominato Segretario generale della Presidenza della Repubblica italiana. In occasione della rielezione di Giorgio Napolitano alla Presidenza della Repubblica avvenuta nell'aprile 2013, Marra viene riconfermato nel ruolo..\nIl 3 febbraio 2015 il Presidente della Repubblica Sergio Mattarella gli chiede di restare temporaneamente in carica insieme ai consiglieri precedentemente nominati. Il 16 febbraio 2015 comunica al Presidente della Repubblica Sergio Mattarella la propria indisponibilit\u00e0 nel proseguire lo svolgimento delle funzioni di Segretario Generale e rassegna le dimissioni, venendo sostituito da Ugo Zampetti.\nAutore di diversi contributi in materia di diritto parlamentare e costituzionale, Marra \u00e8 stato anche docente di Diritto e procedura parlamentare alle Universit\u00e0 degli Studi di Genova e Trieste."}
{"id": "2042629", "revid": "56588", "url": "https://it.wikipedia.org/wiki?curid=2042629", "title": "Sede titolare di Castro di Puglia", "text": ""}
{"id": "2042641", "revid": "69794", "url": "https://it.wikipedia.org/wiki?curid=2042641", "title": "Phil Ivey", "text": "In carriera ha vinto 10 braccialetti WSOP e un titolo del World Poker Tour.\nAnnoverato tra i giocatori pi\u00f9 forti di tutti i tempi, nel 2017 \u00e8 entrato a far parte della Poker Hall of Fame\nCarriera.\nConsiderato uno dei pi\u00f9 forti giocatori di sempre, vanta oltre $23.100.000 di vincite. Giocatore eclettico, riesce ad eccellere in tutte le varianti di poker, come dimostra il decimo braccialetto, vinto in un torneo Eight Game Mix. Ivey risulta al secondo posto nella classifica dei giocatori con pi\u00f9 braccialetti WSOP, con 10 successi al pari di Johnny Chan e Doyle Brunson; primo a quota 15 risulta Phil Hellmuth\nTra le specialit\u00e0 di Ivey ci sono i tornei \"High Roller\": nel 2004 \u00e8 arrivato terzo nel \"Poker Superstars Invitational Tournament\" di Las Vegas vincendo $400.000. Nel 2005 ha trionfato in pochi giorni in due differenti tornei: prima nel \"$25.000 No Limit Hold'em\" ottenendo un premio da $1.000.000 e poi nel \"$120.000 Full Tilt Poker Invitational\" per una vincita di $600.000, entrambi a Monte Carlo. Nel 2010 si \u00e8 fermato al secondo posto nel \"$100.000 Challenge\" dell'Aussie Millions, vincendo oltre $550.000 mentre nel 2012 \u00e8 arrivato ottavo nel torneo \"Super High Roller\" di Macao per un premio di oltre $820.000. Inoltre, Ivey ha vinto per tre volte il \"$250,000 Challenge\" dell'Aussie Millions: nel 2012, nel 2014 e nel 2015 vincendo rispettivamente $2.058.948, $3.582.753 e $1.710.854.\nSempre nel 2012 \u00e8 stato citato in tribunale dal casin\u00f2 Borgata per una presunta truffa ad un tavolo di Baccar\u00e0, fatto preparare apposta per il giocatore in partite private. La battaglia legale durata cinque anni si \u00e8 conclusa con la vittoria del casin\u00f2 e l'obbligo di restituire i quasi 10 milioni di dollari vinti al tavolo.\nNel 2008 ha vinto il torneo \"$9.900 + $100 No Limit Hold'em - Championship Event\" della tappa del World Poker Tour a Los Angeles guadagnando oltre $1.500.000.\nPhil Ivey ha vinto oltre $3.300.000 nei soli tornei WPT e oltre $6.100.000 nei tornei WSOP.\nHa partecipato per pi\u00f9 stagioni a programmi televisivi statunitensi quali \"Poker After Dark\", \"High Stakes Poker\", \"Million Dollar Cashgame\".\nAttualmente \u00e8 7 nella all time money list con vincite nei tornei live pari a 26'267'284 usd\nAttualmente Risulta il giocatore pi\u00f9 vincente nel cash game online, secondo il sito hight stakes db, che traccia le sessioni cash game online da un minimo di blind 25/50 a salire il suo guadagno risulta 19'242'744 usd "}
{"id": "2042646", "revid": "119927190", "url": "https://it.wikipedia.org/wiki?curid=2042646", "title": "118 (numero)", "text": "Centodiciotto (118) \u00e8 il numero naturale dopo il 117 e prima del 119."}
{"id": "2042651", "revid": "122246", "url": "https://it.wikipedia.org/wiki?curid=2042651", "title": "Aprilia Volley", "text": "L'Aprilia Volley \u00e8 stata una societ\u00e0 pallavolistica femminile di Aprilia, in provincia di Latina.\nStoria della societ\u00e0.\nRetrocessa in Serie B2 nel 2008, ha acquistato il titolo sportivo della societ\u00e0 \"Pallavolo\" di Ostiano, ed ha acquisito cos\u00ec il diritto di prendere parte al campionato di Serie A2 all'inizio della stagione 2008-09.\nPromossa in Serie A1 al termine del campionato 2009-10, la squadra pontina \u00e8 stata poi esclusa dal torneo per inadempienze finanziarie."}
{"id": "2042652", "revid": "287204", "url": "https://it.wikipedia.org/wiki?curid=2042652", "title": "Helge Bronee", "text": ""}
{"id": "2042653", "revid": "1318658", "url": "https://it.wikipedia.org/wiki?curid=2042653", "title": "119 (numero)", "text": "Centodiciannove (119) \u00e8 il numero naturale dopo il 118 e prima del 120."}
{"id": "2042654", "revid": "287204", "url": "https://it.wikipedia.org/wiki?curid=2042654", "title": "KTM 125 FRR", "text": "La KTM 125 FRR (conosciuta anche come KTM RC 125) \u00e8 una motocicletta da competizione della casa KTM, che ha debuttato nella classe 125 del motomondiale nel 2003.\nIl contesto.\nDotata, come da regolamento della classe, di un propulsore monocilindrico a 2 tempi.\nPer portare la moto al debutto era stato ingaggiato Arnaud Vincent vincitore del titolo iridato dell'anno precedente ma dopo poche gare il suo posto \u00e8 stato preso da Mika Kallio; il secondo pilota era invece Roberto Locatelli. Al termine della stagione il miglior risultato \u00e8 stato quello da Kalio in occasione del GP di Malesia concluso al secondo posto; nella classifica costruttori KTM si \u00e8 invece piazzata al 4\u00ba posto con 66 punti, molto distaccata dalla casa vincente Aprilia che ne aveva invece totalizzati 343.\nNel motomondiale 2004 la coppia di piloti del team ufficiale era composta sempre da Kallio, affiancato per\u00f2 da Casey Stoner; quest'ultimo fu quello che si piazz\u00f2 meglio nella classifica stagionale con un 5\u00ba posto contro il 10\u00b0 di Kallio e, contemporaneamente fu il pilota che port\u00f2 la 125 FRR al primo successo in un gran premio, quello della Malesia. Nella classifica costruttori la KTM risult\u00f2 al terzo posto.\nNel 2005 le moto portate in gara aumentarono di numero e la coppia di piloti principali era formata sempre da Kallio, affiancato da G\u00e1bor Talm\u00e1csi; i due piloti si piazzarono rispettivamente al 2\u00ba e 3\u00ba posto nella classifica piloti e la KTM vinse il primo titolo costruttori.\nNella stagione 2006 fu condotta da Kallio e da Juli\u00e1n Sim\u00f3n con i piloti che ottennero rispettivamente il 2\u00ba e il 9\u00ba posto mentre la casa si aggiudicava il 2\u00b0.\nNel 2007 la KTM decise di ridurre il suo impegno diretto nel motomondiale, che avveniva attraverso il team principale affiancato da un team Junior, preferendo dedicarsi ad organizzare una manifestazione monomarca addestrativa, la Red Bull MotoGP Rookies Cup. Nel mondiale il miglior pilota piazzato fu Tomoyoshi Koyama, giunto al terzo posto.\nA fine del motomondiale 2008 viene installato il KERS, utilizzando il dispositivo in una competizione per la prima volta.\nLa casa austriaca ha deciso di interrompere la sua partecipazione ufficiale al termine del motomondiale 2009; l'anno successivo la 125 FRR \u00e8 stata perci\u00f2 presente nelle gare mondiali in poche occasione e grazie solo a team privati.\nQuesto modello venne ancora utilizzato nel motomondiale 2011 dal Caretta Technology Race Dept, inoltre viene utilizzato ancora per la Red Bull MotoGP Rookies Cup ed anche nel campionato tedesco."}
{"id": "2042655", "revid": "1543377", "url": "https://it.wikipedia.org/wiki?curid=2042655", "title": "Mathias Sandorf", "text": "Mathias Sandorf \u00e8 un romanzo di avventura dell'autore francese Jules Verne, inizialmente serializzato sulla rivista \"Les Temps\" e poi pubblicato per la prima volta nel 1885 da Pierre-Jules Hetzel. Il libro utilizza numerosi espedienti narrativi tipici dei precedenti romanzi di Verne: isole, crittogrammi, sorprendenti rivelazioni di identit\u00e0, apparecchiature futuristiche e un eroe solitario in cerca di vendetta.\nVerne dedic\u00f2 il romanzo alla memoria di Alexandre Dumas padre, sperando di fare di Mathias Sandorf il Conte di Montecristo dei suoi Viaggi straordinari.\nTrama.\nA Trieste due piccoli delinquenti, Sarcany e Zirone, entrano casualmente in possesso di un cifrato che prova l'esistenza di una cospirazione per rendere indipendente l'Ungheria dall'Impero Austroungarico. Di essa fanno parte il conte Mathias Sandorf e i suoi due amici Ethienne Bathory e Ladislav Zathmar. Decidono allora di consegnare la prova al banchiere Silas Toronthal, che dopo averli aiutati a decifrare il biglietto denuncia la cospirazione alle autorit\u00e0 austriache che arrestano e processano i tre congiurati.\nSandorf e i suoi due amici vengono imprigionati nella fortezza di Pisino, dove origliando una conversazione vengono a conoscenza dei nomi dei due delatori che hanno fatto fallire il loro piano.\nLa loro disperazione si muta allora in desiderio di vendetta, e decidono di fuggire dalla fortezza per poter fare giustizia. Dei tre solo Etienne Bathory e Mathias Sandorf riescono ad abbandonare la fortezza buttandosi attraverso il torrente Foiba, che passava proprio al di sotto del luogo della loro prigionia. Dopo il lungo e difficile tragitto trasportati dalle violente acque sotterranee i due cospiratori pensano di aver trovato la salvezza nel paese di Rovigno, dove vengono aiutati da un disponibile pescatore di nome Andrea Ferrato, ma anche qui sono vittime di un nuovo tradimento da parte di uno spagnolo, Carpena, che li aveva visti uscire dal torrente. Egli aveva il duplice scopo di intascare la taglia che pendeva sulle loro teste e di causare una disgrazia al pescatore, con il quale era in pessimi rapporti. Scovati dalle guardie Mathias Sandorf ed Etienne Bathory tentano la fuga verso il mare, ma solo il primo di essi riesce a salvarsi, il secondo \u00e8 arrestato dagli Austriaci e giustiziato.\nPer la giustizia Austroungarica la storia dei cospiratori di Trieste finisce qui: due di essi sono stati puniti con la morte, l'altro \u00e8 affogato nel Mar Adriatico. Per quanto riguarda il pescatore di Rovigno \u00e8 condannato ai lavori forzati, ma poco dopo incontra la morte nel campo di prigionia.\nNel frattempo met\u00e0 del ricco patrimonio lasciato dal conte Sandorf viene diviso tra i due delatori anonimi che avevano causato l'arresto dei tre ungheresi, una parte per\u00f2 rimane intoccata, \u00e8 infatti destinata alla giovane figlia del conte che la ricever\u00e0 in eredit\u00e0 quando compir\u00e0 i 18 anni.\nLa narrazione si blocca e riprende quindici anni dopo gli eventi appena narrati, spostandosi da Trieste a Ragusa nel cui porto sbarca il ricco Dott. Antekirtt, misterioso medico arricchitosi in Oriente. Appena arrivato incontra ed arruola due acrobati francesi Punta Pescade, agile ed astuto, e Capo Matifu, dotato di una incredibile forza. Qui si mette in contatto con la famiglia Bathory, composta ormai solo dalla moglie e dal figlio Pierre di Etienne e presto scopre anche che in questa citt\u00e0 risiedeva pure il ricco banchiere di Trieste Silas Toronthal insieme alla moglie e la figlia Sava.\nCon dolore egli viene a sapere dell'amore tra il giovane Bathory e la figlia del delatore ma prima che egli possa prendere qualsiasi provvedimento arriva nella citt\u00e0 dalmata anche Sarcany che attraverso ricatti convince il banchiere a cedergli la mano della figlia.\nQuando la notizia diventa di dominio pubblico Pierre appare profondamente addolorato ed una notte viene ritrovato ferito con un coltello sul punto di morire.\nIl dottore interviene ed attraverso una tecnica di ipnosi gli induce uno stato di morte apparente. Vengono celebrati i suoi funerali ma nei giorni seguenti egli stesso recupera il suo corpo e su una delle sue navi lo rianima e lo guarisce.\nPierre viene allora a sapere del tradimento subito da suo padre e la vera identit\u00e0 del dottor Antekirtt: in realt\u00e0 egli \u00e8 il conte Mathias Sandorf, sfuggito miracolosamente quindici anni prima ai flutti pericolosi del Mar Adriatico.\nInsieme si dirigono a Malta dove salvano dalla miseria i figli del pescatore di Rovigno che in passato aveva ospitato nella sua abitazione i due ricercati fuggiti dalla fortezza di Pisino.\nNel frattempo a Ragusa la figlia di Silas Toronthal si oppone con tutta la sua forza all'imminente matrimonio ma, in seguito alla misteriosa morte della madre, sua unica sostenitrice, \u00e8 costretta dal padre a fuggire in un luogo sconosciuto. Anche la signora B\u00e1thory viene portata via da Ragusa dal maggiordomo, perch\u00e9 aveva perso il senno dopo aver letto una lettera scritta dalla stessa signora Toronthal.\nScoprono quindi, sulla stessa isola, Carpena, lo spagnolo traditore, che arruolava banditi per Zirone, il complice di Sarcany. Punta Pescade riesce a farsi arruolare e sotto copertura giunge fino in Sicilia con lui.\nInsieme al Conte Sandorf elabora un piano per prendere prigioniero Zirone, interrogarlo e scoprire dove era fuggito Sarcany, scappato da Ragusa insieme al banchiere ed alla figlia.\nZirone per\u00f2 \u00e8 ucciso accidentalmente da Capo Matifu e Carpena viene fatto prigioniero in Spagna, dove era ricercato, e rinchiuso a Ceuta.\nQui il dottor Antekirtt attraverso l'ipnosi riesce a far evadere Carpena, che viene interrogato nell'isola di Antekirtta, la colonia fondata dal dottore.\nQui Carpena svela il luogo di rifugio del banchiere e di Sarcany: si trovano a Montecarlo, dove nel frattempo hanno dissipato l'intero patrimonio di Toronthal a causa del gioco d'azzardo. Quest'ultimo viene catturato da Mathias Sandorf ma il suo complice riesce a sfuggire.\nDopo essere entrato in possesso anche del secondo traditore il conte scopre finalmente la posizione della signora B\u00e1thory e la trova in condizioni disperate a Tunisi.\nDopo molti tentativi riesce a farle tornare la ragione tanto da farle svelare il contenuto di quella lettera: Sava Toronthal in realt\u00e0 era la figlia scomparsa di Mathias Sandorf, che avrebbe ereditato la parte rimanente delle ricchezze sequestrate al padre dalla polizia austriaca.\nDopo aver sottoposto anche Silas Toronthal ad un lungo interrogatorio scoprono il rifugio di Sarcany, che teneva prigioniera con s\u00e9 Sava: a Tetuan. Qui per\u00f2 non trovano nessuno ma seguendo le tracce di una carovana partita poco tempo prima giungono fino in Tripolitania dove finalmente trovano Sarcany che, alleatosi con una setta terroristica del luogo, i Senussiti, progetta l'invasione dell'isola di Antekirtta.\nGrazie alle abilit\u00e0 di Capo Matifu e Punta Pescade, Sava viene sottratta ai terroristi e portata nella colonia.\nPassano mesi ed il matrimonio tra Sava Sandorf e Pierre B\u00e1thory \u00e8 pronto.\nAd interrompere la gioia di Antekirtta sono i Senussiti che tentano di invadere l'isola; grazie per\u00f2 al valore degli abitanti e all'efficienza dei nuovi sistemi di difesa i terroristi vengono fermati e Sarcany catturato.\nI tre delatori sono finalmente riuniti nelle mani di uno degli uomini che loro stessi avevano tradito: Mathias Sandorf. In attesa di decidere la sorte dei prigionieri egli li port\u00f2 su un'isoletta disabitata, dotata da lui stesso, in passato, di un sistema elettrico di autodistruzione nel caso in cui da Antekirtta fosse dato il comando per motivi di sicurezza.\nI fatti per\u00f2 seguirono una strada diversa, durante la notte, infatti, l'isoletta viene distrutta e con s\u00e9 i suoi tre ospiti, a causa di un malfunzionamento del circuito elettrico.\n\u00c8 la sorte quindi a privare il conte Sandorf della pesante responsabilit\u00e0 di vendetta ed egli accetta comunque gli avvenimenti.\nIl tanto atteso matrimonio \u00e8 celebrato e Antekirtta diviene una fiorente colonia patria di scoperte scientifiche e di tanti nuovi europei alla ricerca di una nuova casa."}
{"id": "2042657", "revid": "1305772", "url": "https://it.wikipedia.org/wiki?curid=2042657", "title": "Night Hunter (videogioco)", "text": "Night Hunter (letteralmente \"cacciatore notturno\"), stilizzato anche NightHunter nelle schermate introduttive, \u00e8 un videogioco a piattaforme prodotto nel 1988 dalla Ubisoft per diversi computer. Il giocatore fa le veci di un vampiro identificato dal manuale come il Conte Dracula.\nModalit\u00e0 di gioco.\nIl fine principale di quest'avventura \u00e8 raccogliere otto oggetti (sempre gli stessi) per livello, cos\u00ec da superare 30 livelli. Ogni livello \u00e8 formato da molte schermate con uno o due piani ciascuna, collegate da porte o comunicanti in orizzontale. La raccolta degli oggetti sar\u00e0 impossibile se non verr\u00e0 sistematicamente accompagnata da sostanziose bevute di sangue, che saranno di volta in volta fornite dal vasto numero di antagonisti distribuiti in ogni parte del gioco.\nSe il vampiro non riuscir\u00e0 a bere sangue sufficiente da tener pieno almeno in parte un misuratore della saziet\u00e0, sar\u00e0 subito disintegrato dalla propria disidratazione. C'\u00e8 la possibilit\u00e0 di salvare di livello in livello la partita.\nI luoghi in cui questa si svolge sono tre: il castello del vampiro, il paese sottostante il castello e la foresta che circonda quest'ultimo. I tre diversi tipi vengono alternati sistematicamente. \nOggetti.\nIl vampiro dovr\u00e0 raccogliere in ogni livello i seguenti oggetti: una chiave d'oro, una chiave d'argento, una chiave di rame, una chiave blu, una chiave romboidale, una boccetta di sangue, una croce verde e una pergamena. Le chiavi sono indispensabili per esplorare il livello, oltre che per concluderlo, in quanto permettono di aprire porte altrimenti inaccessibili. Tutto ci\u00f2 si trova sparso e spesso mimetizzato in ogni livello in maniera sempre differente da una partita all'altra, salvo il ripetersi della stessa combinazione esaurite le alternative. Per poter aprire il portone che introduce al livello successivo, gli oggetti appena elencati devono necessariamente essere tutti presenti nell'inventario.\nTrasformazioni.\nOltre a camminare, chinarsi, afferrare nemici per azzannarli, e raccogliere oggetti, il vampiro pu\u00f2 effettuare due diverse trasformazioni momentanee, a seconda della situazione in cui si trova. Pu\u00f2 mutarsi in pipistrello e quindi volare rapidamente evitando parte dei nemici terrestri, e in lupo mannaro, divenendo pi\u00f9 forte e in particolare insensibile alla visione di crocifissi che alcuni avversari usano come scudo. Tali trasformazioni sono permesse da una linfa blu posseduta dal vampiro, che si trova indicata accanto al metro del sangue nella parte inferiore della schermata. Anche questa subisce diminuzioni e accrescimenti durante il corso della partita, e pu\u00f2 estinguersi se non ricaricata succhiando il sangue altrui. A ogni trasformazione la linfa blu subir\u00e0 un discreto abbassamento, ma il suo esaurimento non determina la morte del vampiro, a differenza di quello del sangue.\nNemici.\nDovunque il vampiro vada, si trover\u00e0 o schivato o inseguito da una moltitudine di personaggi: l'arciere, armato di arco e frecce; il taglialegna, armato d'ascia; il giovane, che si difende a pugni; il prete, che si fa scudo con un crocifisso; la donna, che fa lo stesso, con molta pi\u00f9 insistenza; il matto, che adopera un manganello; il poliziotto, armato di pistola e il punk, armato di coltello. Vi sono poi alcune streghe, che percorrono in orizzontale la schermata percuotendo il vampiro con il manico della scopa che cavalcano, e dei rapaci, che piombano all'improvviso su Dracula, afferrandolo e spostandolo a piacimento all'interno del livello, spesso scegliendo come luogo d'atterraggio posti poco opportuni: oltre ai nemici umani vi sono infatti trabocchetti disseminati sulla terra, sui pavimenti e sui ballatoi della case, che di fatto risultano mimetizzati. Si tratta sempre di buche, che possono essere distinte in due generi. Il primo include le buche dei ballatoi, che si limitano a far precipitare il vampiro da un piano all'altro, sottraendogli energia vitale. Il secondo raggruppa le buche nel terreno, tutte fatali, in quanto a prescindere dalla salute del vampiro, gli causano l'immediata perdita di una vita facendolo sprofondare sottoterra. Una vita verr\u00e0 altres\u00ec persa cadendo nell'acqua di laghi o pozze. V'\u00e8 infine Van Helsing che fa la sua apparizione unicamente quando, essendosi impossessato di tutti gli oggetti, il vampiro \u00e8 alla ricerca del portone di passaggio al livello successivo. Se questi si imbatter\u00e0 nel vampiro, gli scaglier\u00e0 contro alcuni pioli in legno, in grado di polverizzarlo all'istante.\nZone neutrali.\nIn ogni livello \u00e8 presente una piccola zona neutrale, inaccessibile ai nemici, costituita da una cappella semi interrata. Questa \u00e8 riconoscibile per via di un ingresso cimiteriale, e diviene attiva nel momento in cui il vampiro \u00e8 drammaticamente a corto di sangue. Entrandovi il vampiro si sistemer\u00e0 all'interno di una bara, dove si riposer\u00e0 riprendendo vigore a breve, tornando quindi nuovamente all'esterno."}
{"id": "2042659", "revid": "1186766", "url": "https://it.wikipedia.org/wiki?curid=2042659", "title": "Teatro dei luoghi", "text": "Il teatro dei luoghi \u00e8 un particolare tipo di approccio alla creazione teatrale che assume il luogo come matrice della costruzione dello spettacolo. In sostanza, al luogo, inteso come insieme vivo e complesso di presenze, manufatti, relazioni, memorie, viene affidato un ruolo generativo simile a quello che, nel teatro tradizionale di drammaturgia, \u00e8 proprio del testo.\nCome ha scritto Fabrizio Crisafulli, il regista che negli anni Novanta ha dato nome a tale approccio, definendone con i suoi spettacoli le modalit\u00e0, il \u201cteatro dei luoghi\u201d \u201cassume il sito non come \u2018scena\u2019, magari per pezzi preparati altrove, ma quale elemento strutturante la creazione teatrale nel suo complesso. Non solamente nei suoi aspetti visivi e spaziali, ma anche per quanto riguarda i testi, le azioni, il movimento, i ritmi, i suoni\u201d."}
{"id": "2042664", "revid": "287204", "url": "https://it.wikipedia.org/wiki?curid=2042664", "title": "KTM 250 FRR", "text": "La KTM 250 FRR \u00e8 una motocicletta da competizione della casa austriaca KTM che ha disputato il motomondiale classe 250 dal 2005 al 2008.\nIl contesto.\nDotata di un motore bicilindrico con la disposizione dei cilindri frontemarcia, ha debuttato a met\u00e0 della stagione di corse in occasione del GP di Gran Bretagna 2005 condotta da Anthony West; dopo una classificazione al quindicesimo posto nelle prove, alla prima uscita in gara riusc\u00ec ad ottenere un secondo posto finale in una gara disturbata dalla pioggia. Nel resto della stagione non ottenne per\u00f2 altri risultati di rilievo.\nIl primo anno completo di competizione fu il 2006 dove gareggiarono a bordo della 250 FRR Hiroshi Aoyama e Manuel Poggiali; il pilota giapponese ottenne il primo successo per la KTM in occasione del GP di Turchia e si ripet\u00e9 in occasione del GP del Giappone, concludendo la stagione al quarto posto nella classifica iridata piloti.\nL'anno successivo il riconfermato Aoyama venne affiancato dal pilota finlandese Mika Kallio che l'anno precedente aveva gareggiato per la stessa casa ma in classe 125; ognuno dei due piloti ottenne due vittorie nella stagione, concludendo l'anno rispettivamente al sesto e settimo posto nella classifica piloti.\nNel motomondiale 2008 alle due moto gestite dal team ufficiale, affidate ai due piloti dell'anno precedente, ne venne portata in gara una terza affidata al pilota spagnolo Juli\u00e1n Sim\u00f3n; il migliore fu Kallio che ottenne tre vittorie e giunse al terzo posto nella classifica piloti. Prima del termine dell'anno la casa motociclistica austriaca annunci\u00f2 il ritiro ufficiale dalle competizioni di questa classe.\nLa carriera della 250 FRR si concluse pertanto con 9 successi nelle tre stagioni complete di partecipazione."}
{"id": "2042666", "revid": "92723", "url": "https://it.wikipedia.org/wiki?curid=2042666", "title": "Diocesi di Castro di Puglia", "text": "La diocesi di Castro di Puglia (in latino: \"Dioecesis Castrensis in Apulia\") \u00e8 una sede soppressa e sede titolare della Chiesa cattolica.\nTerritorio.\nLa diocesi comprendeva la citt\u00e0 di Castro e gli odierni comuni di Andrano, Castiglione, Cerfignano, Cocumola, Diso, Marittima, Nociglia, Ortelle, Poggiardo, Santa Cesarea Terme, Surano, Spongano, Vaste, Vignacastrisi e Vitigliano.\nSede vescovile era Castro, dove fungeva da cattedrale l'attuale chiesa dell'Annunziata.\nStoria.\nIncerta e discussa \u00e8 l'origine della diocesi di Castro. Secondo un'antica \u00abpia tradizione\u00bb la diocesi sarebbe stata eretta da papa Leone II nell'anno 682; in questi termini viene ricordata dal vescovo Francesco Antonio Del Duca nella sua relazione redatta del 1795 in occasione della visita ad limina. Secondo alcuni storici, tra cui recentemente Andr\u00e9 Jacob, la diocesi comparirebbe per la prima volta, con il nome di Genitocastro o Geneocastro o Paleocastro (ossia Cittavecchia), nella \"Notitia Episcopatuum\" redatta all'epoca dell'imperatore Leone VI (inizio X secolo), tra le diocesi suffraganee di Santa Severina in Calabria. Tuttavia il nome non compare affatto in questa \"Notitia\", ma in redazione successive, attribuite all'XI o al XII secolo. E mentre alcuni storici identificano Paleocastro con Castro di Puglia, altri la identificano con Belcastro in Calabria, centro che fino al XIV secolo aveva appunto il nome di Cittavecchia.\nIl primo vescovo noto di Castro prese parte al concilio Lateranense III del 1179 convocato da papa Alessandro III. I codici manoscritti tuttavia sollevano un problema di interpretazione, in relazione al nome di questo primo vescovo. Infatti, come spiega Kehr, tra i partecipanti al concilio ci fu anche \"Petureius\" (oppure \"Petracius\") \"Litiensis Castrensis\", e cio\u00e8: \"Petureio (o Petrazio), [vescovo] di Lecce di Castro\". A partire da questo testo, sono due le ipotesi sostenute dagli storici: che in quell'epoca le due sedi fossero unite nella persona di un unico vescovo; oppure che, nella trasmissione del testo, gli amanuensi abbiano col tempo omesso il nome del vescovo di Castro.\nFu certamente vescovo di Castro Leone, documentato in due occasioni, nel luglio 1205 e nel gennaio 1206. La diocesi in questo periodo era suffraganea dell'arcidiocesi di Otranto.\nDopo la distruzione di Castro per mano turca, nel 1572 il vescovo Luca Antonio Resta trasfer\u00ec a Poggiardo la residenza vescovile.\nNell'opera di riforma della Chiesa, in attuazione delle decisioni del concilio di Trento, si distinsero i vescovi Placido Fava (1600-1604), che indisse il primo sinodo diocesano; Dionisio Tomacelli, Annibale Sillano e Giovanni Battista Costantini, che indissero altri sinodi rispettivamente nel 1632, nel 1653, nel 1725 e 1740; Gian Bernardo Capreoli, che istitu\u00ec nel 1705 varie scuole di filosofia, di teologia e di grammatica.\nLa diocesi fu soppressa il 27 giugno 1818 con la bolla \"De utiliori\" di papa Pio VII e il territorio inglobato nell'arcidiocesi di Otranto.\nDal 1968 Castro \u00e8 una sede vescovile titolare della Chiesa cattolica; dal 6 novembre 1979 il vescovo titolare \u00e8 Richard John Sklba, gi\u00e0 vescovo ausiliare di Milwaukee."}
{"id": "2042667", "revid": "767487", "url": "https://it.wikipedia.org/wiki?curid=2042667", "title": "Fuck Them All", "text": "Fuck Them All \u00e8 il primo singolo del album \"Avant que l'ombre...\" della cantautrice francese Myl\u00e8ne Farmer, pubblicato il 14 marzo 2005.\nIl singolo segna il ritorno pi\u00f9 atteso dei fan di Myl\u00e8ne Farmer: effettivamente Myl\u00e8ne Farmer \u00e8 assente dal panorama discografico dal 2002 e il suo ultimo album studio risale al 1999. Nel febbraio del 2005 esce in tutte le radio \"Fuck them all\": la traccia, il cui tema principale \u00e8 la guerra tra i due sessi, presenta il classico pop farmeriano con l'aggiunta di alcuni slang in inglese. Il singolo divide i fan della rossa, poich\u00e9 la maggior parte di questi si aspettava un ritorno all'insegna di un nuovo genere musicale (mentre invece la traccia e l'intero album ricalcano il sound utilizzato per gli album di Aliz\u00e9e.\nIl singolo raggiunge la seconda posizione nella classifica francese per scendere rapidamente nelle settimane successive. Vender\u00e0 130.000+ copie delle quali 125.000+ copie gli varranno un disco d'argento.\nIl video affidato ad Augustin Villaronga ricorda i primi video di Myl\u00e8ne (ritraendo simbolici storici dei clip di Laurent Boutonnat come la neve ed i corvi e il tema del doppio)."}
{"id": "2042669", "revid": "767487", "url": "https://it.wikipedia.org/wiki?curid=2042669", "title": "Super Etoile de Dakar", "text": "Super Etoile de Dakar \u00e8 un gruppo musicale senegalese di musica Mbalax.\n\u00c8 anche la band del celebre cantante senegalese Youssou N'Dour, che ha accompagnato durante tutta la sua carriera solista.\nCollegamenti esterni.\n sito ufficiale Youssou N'Dour"}
{"id": "2042670", "revid": "695564", "url": "https://it.wikipedia.org/wiki?curid=2042670", "title": "As the Bell Rings (serie televisiva britannica)", "text": "As the Bell Rings \u00e8 una serie televisiva britannica adattata dall'italiana \"Quelli dell'intervallo\". \u00c8 andata in onda dal 2007 al 2008, quindi rimpiazzata dalla versione americana della sit-com.\nIl nome della sit-com riprende il titolo originale della soap opera \"Cos\u00ec gira il mondo\" (\"As the World Turns\").\nLa serie \u00e8 stata mandata in onda in Italia su Disney in English in versione originale e sottotitolata in italiano. Il titolo della serie \u00e8 stato applicato in modo uguale alla versione australiana della serie, e in modo ingrandito alla versione del Singapore.\nTrama.\nLa serie riguarda le avventure di un certo numero di studenti alla Shakespeare High School, che, durante la ricreazione, si ritrovano a parlare di fronte alla finestra del corridoio del pi\u00f9 e del meno o combinano guai."}
{"id": "2042673", "revid": "188323", "url": "https://it.wikipedia.org/wiki?curid=2042673", "title": "KTM FRR 125", "text": ""}
{"id": "2042674", "revid": "287204", "url": "https://it.wikipedia.org/wiki?curid=2042674", "title": "ASD San Gregorio Catania Rugby", "text": "LASD San Gregorio Catania Rugby \u00e8 stato un club italiano di rugby a 15 con sede a San Gregorio di Catania.\nFondata nel 1990, il massimo risultato sportivo della Societ\u00e0 fu la disputa del campionato di Eccellenza 2011-12, prima divisione nazionale; alla successiva retrocessione in serie A1 fece seguito il collasso finanziario che port\u00f2 il club a ritirare la formazione dopo sette incontri di stagione regolare.\nLa squadra disputava gli incontri interni al centro sportivo Monti Rossi di Nicolosi, comune nella citt\u00e0 metropolitana di Catania.\nStoria.\nIl club viene fondato nel 1990 nel comune di San Gregorio di Catania, nella citt\u00e0 metropolitana di Catania.\nNell'estate 2005 la squadra viene promossa in serie B; dopo tre stagioni in B, nel 2008 arriva una storica promozione in serie A2: il campionato di 2007-08 si conclude con un secondo posto in classifica; ai play-off promozione la formazione si aggiudica il doppio confronto con l', centrando la promozione. Durante la stagione sportiva successiva la squadra milita nella terza divisione nazionale, il campionato di serie A2, salvandosi agevolmente. L'anno dopo, vince il campionato 2009-10 giungendo al primo posto, che assicura la promozione in A1, ed accede ai play-off per la promozione in prima divisione. Sconfitta nel doppio confronto di semifinale dal , nonostante la vittoria tra le mura amiche del Monti Rossi, si arrende anche nella finale per il 3\u00ba posto contro il sul campo neutro di Roma. Nella stagione successiva di serie A1 2010-11, il San Gregorio conquista il secondo posto in stagione regolare, strappando nuovamente il \"pass\" per i play-off: contro il il complessivo delle due partite finisce in parit\u00e0, ma i toscani si aggiudicano la semifinale per un maggior numero di mete segnate. Tuttavia, durante l'estate, in seguito al fallimento della , viene ripescata in Eccellenza.\nLa stagione d'esordio in Eccellenza \u00e8 deludente e, nonostante le tre vittorie contro , e maturate sul campo, la stagione si conclude con l'immediata retrocessione in A1. Nel Trofeo Eccellenza i siciliani ottengono due vittorie nel girone B contro L\u2019Aquila e , fermandosi per\u00f2 alla prima fase.\nLa stagione di serie A1 2012-13 comincia con gli annunci di supporto del presidente Rosario Roberto Valastro ad enti e istituzioni pubblici e privati alla causa verde-blu ma, nel mese di dicembre, il San Gregorio Catania Rugby annuncia il ritiro dal campionato della prima squadra per motivi economici, pur continuando l'attivit\u00e0 del settore giovanile."}
{"id": "2042675", "revid": "188323", "url": "https://it.wikipedia.org/wiki?curid=2042675", "title": "KTM FRR 250", "text": ""}
{"id": "2042678", "revid": "149485", "url": "https://it.wikipedia.org/wiki?curid=2042678", "title": "C\u00e9sar Cielo Filho", "text": "Cielo \u00e8 il nuotatore di maggior successo della storia di questo sport in Brasile, avendo vinto tre medaglie olimpiche e sei medaglie d'oro individuali ai campionati mondiali di nuoto. \u00c8 il primatista del mondo dei 50 e 100 stile libero, record ottenuti entrambi nel 2009.\nCarriera.\nCielo ha radici italiane: infatti suo padre Cesar ha origini di Sovizzo in Veneto. Alle Olimpiadi del 2008 di Pechino vince la medaglia d'oro nei 50\u00a0m sl con tanto di record olimpico a 21\"30 e il bronzo nei 100\u00a0m sl.\nNel 2009, durante i Mondiali di Roma, diventa primatista mondiale dei 100 metri stile libero in vasca lunga con il tempo di 46\"91. Ai campionati mondiali di nuoto 2011 vince i 50\u00a0m stile libero e i 50\u00a0m farfalla. Due anni dopo ripeter\u00e0 questa doppietta ai mondiali di Barcellona. Nel 2012, ai Giochi della XXX Olimpiade di Londra, ottiene il bronzo sui 50\u00a0m stile libero."}
{"id": "2042683", "revid": "287204", "url": "https://it.wikipedia.org/wiki?curid=2042683", "title": "Cesar Cielo Filho", "text": ""}
{"id": "2042686", "revid": "125071948", "url": "https://it.wikipedia.org/wiki?curid=2042686", "title": "Ajak", "text": "Ajak \u00e8 un personaggio dei fumetti, creato da Jack Kirby (testi e disegni), pubblicato dalla Marvel Comics. La sua prima apparizione avviene in \"The Eternals\" (vol. 1) n. 2 (agosto 1976), appartiene alla razza immortale degli Eterni ed \u00e8 uno dei padri fondatori dell'universo Marvel.\nBiografia del personaggio.\nAjak \u00e8 nato migliaia di anni fa nella citt\u00e0 di Polaria, costruita dagli Eterni, nelle catena montuosa degli Urali, in Russia. Ajak \u00e8 un Eterno, razza immortale di esseri dotati di poteri straordinari creati dai Celestiali; figlio di Raka e Amaa, ha un fratello, Arex. Ajak \u00e8 stato conosciuto fin dall'antichit\u00e0 sotto diversi nomi come quello di Ajak il Grande (mentre suo fratello \u00e8 stato soprannominato Ajak il Piccolo) dagli antichi greci, come Quetzoalcoatl dagli Aztechi e Tecumotzin dagli Incas. La sua prima impresa per\u00f2 risale a una battaglia contro i Devianti svoltasi a Babilonia 2500 anni fa. Incontr\u00f2 addirittura Thor e si alle\u00f2 con lui per affrontare Drom\u00e9dan.\nAssieme a pochi altri Eterni Ajak \u00e8 in grado di comunicare con i Celestiali, che ritornarono diverse volte sulla terra dopo la loro prima visita. Fu cos\u00ec in grado di evitare che gli antichi dei greci, asgardiani e indiani fossero banditi dal piano dell'esistenza, dato che le diverse divinit\u00e0 volevano attaccare i Celestiali. Successivamente, dopo la partenza dei Celestiali, Ajak si pose in animazione sospesa nella \"Camera degli Dei\", in attesa del ritorno dei creatori.\nFu risvegliato da Ikaris quando i Celestiali tornarono per la quarta volta e organizz\u00f2 il loro arrivo. Poco dopo la sua passione per l'archeologia lo fece incontrare con il Dottor Daniel Damian, che aveva accompagnato Ikaris fino alla Camera degli Dei, che nel frattempo fu isolata dal mondo dagli stessi Celestiali, dove l'archeologo ebbe l'occasione di approfondire le sue conoscenze su questi dei spaziali.\nNel frattempo Ajak fu costretto anche a lottare contro il suo antico alleato Thor che era andato alla Camera degli Dei per indagare sui Celestiali e sull'ipotetico pericolo che rappresentavano per l'umanit\u00e0, e successivamente assieme ai suoi compagni Eterni affront\u00f2 il pantheon di dei greci che li vedevano come delle pedine dei Celestiali e li volevano eliminare. Il malinteso era nato per colpa di Odino che assieme agli altri Eterni attacc\u00f2 i Celestiali, che li sconfissero e abbandonarono la Terra anche grazie all'intervento di \"Gaea\".\nAjak trascorse un periodo tranquillo e si dedic\u00f2 ai suoi studi, ma partecip\u00f2 anche alla \u201cContesa dei Campioni\u201d organizzata dal Gran Maestro. Ma quando i suoi compagni Eterni abbandonarono la Terra per esplorare lo spazio Ajak decise di rimanere a guardia della Citt\u00e0 degli Dei in compagnia dell'amico Damian. Questi, reso folle dal dolore per la morte della figlia Margo a causa di un attacco dei Devianti, utilizz\u00f2 la tecnologia degli Eterni per trasformare Ajak in un mostro e lo incaric\u00f2 di uccidere i figli dei suoi compagni Thena e Kro. Fortunatamente Ajak fu riportato alle sue sembianze originali, ma non prima di aver ucciso diversi bambini. Incapace di perdonarsi per quello che aveva fatto, decise di autodistruggersi. Ma Ajak, assieme a Zuras, fu riportato in vita da Sprite che aveva avuto l'idea di rendere mortali tutti gli eterni. Grazie all'aiuto di Tiamut il celestiale dormiente Sprite riusc\u00ec a togliere tutti i ricordi e a sparpagliare ai quattro venti tutti gli Eterni.\nPoteri e abilit\u00e0.\nAjak possiede una svariata gamma di poteri, come tutti gli altri Eterni. \u00c8 in grado di manipolare l'energia cosmica e manipola la struttura degli oggetti a livello molecolare, ha un controllo totale sulla sua forma fisica, \u00e8 virtualmente immortale e pu\u00f2 infatti guarire facilmente dalla maggior parte delle ferite infertegli. Ha inoltre una forza fisica sovrumana, \u00e8 in grado di volare e manipolare la gravit\u00e0. Pu\u00f2 produrre calore e luce che libera attraverso dei raggi ottici. Ajak pu\u00f2 unirsi agli altri Eterni per formare l'Unimente e possiede l'abilit\u00e0 di comunicare con i Celestiali. \u00c8 inoltre un buon combattente corpo a corpo e possiede delle buone conoscenze archeologiche. Ajak solitamente indossa un'armatura composta da una lega metallica sconosciuta fabbricata a Polaria.\nAltri media.\nCinema.\nMarvel Cinematic Universe.\nLa versione femminile di Ajak appare per la prima volta nel film del Marvel Cinematic Universe \"Eternals\" (2021), interpretata da Salma Hayek. \u00c8 la leader pi\u00f9 saggia, benevola, spirituale e onorevole degli Eterni. Usa le sue abilit\u00e0 per curare gli Eterni e gli esseri umani ed \u00e8 in grado di comunicare con i Celestiali. \u00c8 l'unica del gruppo ad essere a conoscenza del vero scopo degli Eterni sulla Terra, confidandolo a Ikaris in quanto consapevole della sua determinazione del portare a termine la missione. Ricorda insistentemente ai compagni che non devono intervenire per aiutare gli umani a meno che non si tratti di combattere i Devianti, elemento che porter\u00e0 alla separazione della squadra. Resasi conto dell'affezione che gli Eterni hanno sviluppato per la Terra e i suoi abitanti, nel presente decide di impedire l'Emersione e pertanto il fanatico Ikaris la uccide a tradimento inviandola in mezzo ai Devianti con l'inganno, poich\u00e9 ormai ossessionato all'idea di realizzare l'Emersione. Il suo ruolo di leader passa successivamente a Sersi."}
{"id": "2042687", "revid": "376555", "url": "https://it.wikipedia.org/wiki?curid=2042687", "title": "Appaloosa (film)", "text": "Appaloosa \u00e8 un film del 2008 diretto da Ed Harris.\nIl film \u00e8 un western basato sull'omonimo romanzo di Robert B. Parker e sceneggiato dallo stesso regista Ed Harris in collaborazione con Robert Knott; il cast comprende oltre lo stesso Harris, Viggo Mortensen, Ren\u00e9e Zellweger e Jeremy Irons.\nPresentato in Italia al Festival Internazionale del Film di Roma 2008 nella sezione proiezioni speciali, il film \u00e8 stato presentato in anteprima mondiale al Festival internazionale del film di Toronto.\nTrama.\nNew Mexico, 1882. Nella piccola cittadina di Appaloosa, Randall Bragg, dopo aver impunemente ucciso lo sceriffo e i suoi due vice, ha instaurato un clima di terrore e di sottomissione che i cittadini non tollerano pi\u00f9. Cos\u00ec vengono ingaggiati gli specialisti Virgil Cole ed Everett Hitch, per ricoprire rispettivamente le cariche di sceriffo e vice-sceriffo, instaurando leggi inflessibili che impediscono l'uso della violenza nella loro giurisdizione. L'arrivo in citt\u00e0 di Allie French, una giovane vedova, sconvolge le abitudini dell'inflessibile Cole che, immediatamente, se ne innamora e decide di sposarla.\nUn ragazzo alle dipendenze di Bragg decide di denunciare il triplice omicidio che lo stesso aveva perpetrato di fronte ai suoi occhi. Al processo Bragg \u00e8 condannato, ma, nel viaggio in treno per trasportarlo nel capoluogo di contea per l'esecuzione, i fratelli Ring e Mackie Shelton lo fanno evadere e scappano portando con loro come ostaggio anche Allie. Cole e Hitch si mettono cautamente all'inseguimento dei malviventi fin quando, approfittando di un attacco da parte degli indiani, riescono a ribaltare a loro favore la situazione. Di ritorno verso Appaloosa, fermatisi in una piccola cittadina, affidano i loro prigionieri allo sceriffo del luogo, ignari che questi \u00e8 il cugino degli Shelton. Liberati ed armati, i fuorilegge danno vita ad una terribile sparatoria nella quale entrambi i fratelli rimangono uccisi, Cole ed Hitch sono feriti, mentre Bragg riesce a fuggire.\nTempo dopo, graziato dal Presidente degli Stati Uniti, Bragg si ripresenta ad Appaloosa, apparentemente cambiato. Non ha pi\u00f9 il suo ranch ma ora ha acquistato l'hotel del paese e sembra voler rigare dritto. N\u00e9 Virgil n\u00e9 Everett gli credono, e ne seguono le mosse. Quando Everett scopre che l'ex condannato a morte ha una storia con Allie, per altro non nuova a scappatelle, senza dir niente di questo all'amico, decide di sfidare a duello Bragg. Una volta ucciso Bragg, proprio di fronte a Virgil, Everett lascia Appaloosa, avendo fatto tutto quanto in suo potere perch\u00e9 l\u00ec vi regnasse la giustizia e perch\u00e9 il suo amico potesse vivere felice la sua storia d'amore.\nProduzione.\nSeconda opera registica di Ed Harris, dopo il film biografico del 2000 \"Pollock\". Basandosi sull'omonimo romanzo di Robert B. Parker, Harris ha voluto realizzare un film in vecchio stile western, ispirandosi ai classici \"Quel treno per Yuma\", \"Sfida infernale\" e \"L'uomo che uccise Liberty Valance\".\nCon un budget di 20 milioni di dollari, le riprese del film sono iniziate il 1\u00ba ottobre 2007 e terminate il 24 novembre dello stesso anno, e hanno avuto luogo a Santa Fe nel Nuovo Messico e ad Austin in Texas.\nPer la scelta del cast, Harris volle fin dall'inizio Viggo Mortensen, con il quale aveva gi\u00e0 lavorato in \"A History of Violence\" di David Cronenberg; per il ruolo di Allison \"Allie\" French inizialmente si era fatto il nome di Diane Lane ma in seguito la parte \u00e8 stata affidata a Ren\u00e9e Zellweger. Nel breve ruolo del giudice Callison, appare Bob Harris, padre di Ed Harris.\nIl film di Harris \u00e8 improntato sulla stessa linea narrativa del western del 1959 \"Ultima notte a Warlock\" di Edward Dmytryk. Esiste un film western del 1966, il cui titolo originale \u00e8 \"The Appaloosa\" diretto da Sidney J. Furie e con Marlon Brando, distribuito in Italia con il titolo \"A sud-ovest di Sonora\": questo film non ha nessun riscontro con il film di Ed Harris.\nLa colonna sonora del film \u00e8 firmata da Jeff Beal e comprende \"Scare Easy\", brano del 2008 degli Mudcrutch, accreditato a Tom Petty nei titoli di coda del film. Il brano \"You'll never leave my heart\" \u00e8 cantato dall'attore/regista Ed Harris.\nDistribuzione.\nIl film \u00e8 stato distribuito nelle sale italiane il 16 gennaio 2009."}
{"id": "2042692", "revid": "599013", "url": "https://it.wikipedia.org/wiki?curid=2042692", "title": "Colleferro Rugby 1965", "text": "Il Colleferro Rugby 1965 S.S.D. \u00e8 un club italiano di rugby a 15 di Colleferro, nella citt\u00e0 metropolitana di Roma Capitale.\nStoria.\nIl rugby a Colleferro nacque il 25 agosto 1965, quando un professore di educazione fisica del liceo locale Mario Rosini, introdusse gli studenti al gioco della palla ovale.\nIn seguito, fu Carmine Sarno, primario del laboratorio analisti dell'ospedale cittadino ed ex giocatore del , a fondare una societ\u00e0 rugbistica a Colleferro. Si part\u00ec dal campo di via Valle Purera (oggi via Giuseppe Di Vittorio) per poi approdare allo stadio Maurizio Natali e alla sua club house. \nNel 1987 con allenatore il prof. Matteo D'Orazio la squadra arriv\u00f2 ad un passo dalla massima serie, abdicando di misura nella finale contro per 13 a 15.\nNel 1992, nonostante le numerose richieste di club di altissimo livello, Jeff Miller, futuro campione del mondo con la nazionale australiana, indoss\u00f2 la maglia del Colleferro regalando alla comunit\u00e0 sportiva un'esperienza singolare di professionalit\u00e0 e di attaccamento ai colori sociali.\nNel 1996, sotto la guida del prof. Loreto Cucchiarelli, gi\u00e0 allenatore della nazionale italiana, il club militante in serie A2 accedette alla massima divisione nazionale. Al termine della prima ed unica stagione in serie A1, il Colleferro ultimo in classifica generale venne retrocesso con all'attivo una sola vittoria ed un pareggio, rispettivamente con e .\nOltre allo straniero Jeff Miller, tra i giocatori italiani d'interesse nazionale che vestirono la maglia del club, si ricordano: Giovanni Raineri, che fu anche capitano dell', e Marko Stanojevic, che prese parte alla ."}
{"id": "2042697", "revid": "123564943", "url": "https://it.wikipedia.org/wiki?curid=2042697", "title": "Giorgina Arian Levi", "text": "Biografia.\nFiglia di Gemma Montagnana, sorella di Rita Montagnana (moglie di Palmiro Togliatti). Dopo la laurea in Lettere all'Universit\u00e0 di Torino insegn\u00f2 presso il Liceo classico Vincenzo Gioberti.\nSaggista e storica, studiosa del movimento operaio, dell'ebraismo e dell'America Latina, nel 1939 dovette emigrare in Bolivia con il marito, il medico ebreo Heinz Arian, a seguito della promulgazione delle leggi razziali.\nRientrata in Italia nel 1946, svolse un'intensa attivit\u00e0 politica nel Partito Comunista Italiano, che ha rappresentato prima come consigliere comunale a Torino e poi come membro della Camera dei deputati (1963-1972), dove ricopr\u00ec anche la carica di segretario della VIII commissione (Istruzione e Belle arti) (1968-1972). Nel 1975 fond\u00f2 e diresse per molti anni il bimestrale ebraico torinese \"Ha Keillah\" (la Comunit\u00e0), organo del Gruppo di Studi Ebraici di Torino.\nL'8 luglio 2010 in vista del Centenario, ricevette presso la Sala Rossa del municipio di Torino, il prestigioso riconoscimento del \"Sigillo della Citt\u00e0\" da parte del sindaco, Sergio Chiamparino, del presidente del Consiglio comunale Castronovo e dell'ex primo cittadino Diego Novelli, presenti alla cerimonia.\nIl 5 settembre 2010 fu al centro dei festeggiamenti della Comunit\u00e0 ebraica di Torino per la Giornata Europea della Cultura Ebraica, organizzati in collaborazione con il Gruppo di Studi Ebraici, con il Partito Democratico di San Salvario e con l'ANPI, durante la quale ricevette la tessera onoraria del partito. La cerimonia si tenne davanti alla Sinagoga di Torino con la partecipazione di personalit\u00e0 della cultura e della politica, di centinaia di persone comuni e di decine di giovani, ai quali Giorgina Arian Levi rivolse un appello nel suo breve intervento conclusivo: \u00ab Ho scoperto con sorpresa e soddisfazione d'aver fatto qualcosa di utile nella mia lunga vita. Ma se oggi io non posso pi\u00f9 dare un grande contributo, voi non mollate, non mollate, non mollate mai \u00bb.\nMor\u00ec a 101 anni la mattina del 3 settembre 2011, all'ospedale Mauriziano di Torino dove era stata ricoverata a causa di un malore che la colse nella casa di riposo dove viveva da tempo."}
{"id": "2042702", "revid": "129019", "url": "https://it.wikipedia.org/wiki?curid=2042702", "title": "Els 4 Gats", "text": ""}
{"id": "2042703", "revid": "3732", "url": "https://it.wikipedia.org/wiki?curid=2042703", "title": "Il Sole (quotidiano)", "text": " \nIl Sole \u00e8 stato uno storico quotidiano economico e finanziario italiano fondato nel 1865 a Milano. Nel novembre 1965, ovvero a cent'anni dalla nascita, il quotidiano si un\u00ec a \u00ab24 Ore\u00bb dando vita all'attuale \u00abIl Sole 24 ORE\u00bb.\nStoria.\nEspressione del liberalismo progressista lombardo, nacque per iniziativa del commerciante di sete Gaetano Semenza, che coinvolse l'editore milanese Francesco Vallardi; Semenza coinvolse poi altri due setaioli, i fratelli Pennocchio. Il primo numero usc\u00ec a Milano marted\u00ec 1\u00ba agosto 1865. La testata aveva come sottotitolo \u00abGiornale commerciale e politico\u00bb; sotto la testata appariva il motto: \u00abPer tutti splende\u00bb. Il formato era pi\u00f9 largo dei giornali concorrenti.\nIl 20 dicembre 1865 intervennero nella societ\u00e0 editrice, \"Il Sole - Fratelli Pennocchio e Comp.\", Vittorio Ferri, imprenditore serico, Eugenio Cantoni, Ercole Lualdi, Pietro Brambilla e Filippo Weill Schott. Il progetto di Vallardi incontr\u00f2 difficolt\u00e0 nel finanziamento. Nonostante ci\u00f2 \u00abIl Sole\u00bb raggiunse la quota di duemila copie vendute nel giugno 1866. Nello stesso periodo si aggiunsero contrasti tra i finanziatori e le direzioni di Giuseppe Guerzoni prima, e di Giuseppe Mussi poi. Nello stesso 1866 Mussi venne sostituito da due redattori, Antonio Billia e Cesare Parenzo.\nNell'aprile 1867 giunse alla direzione Pietro Bragiola Bellini, che port\u00f2 un nuovo indirizzo alla testata e stabilit\u00e0 nella direzione. Dopo di lui, infatti, furono il genero e poi il figlio a prendere le redini del giornale. Con lui inizi\u00f2 una dinastia che dur\u00f2 fino al 1952. Bellini introdusse molte modifiche: dimezz\u00f2 il formato (dal 1\u00ba aprile), tagli\u00f2 la parte politica, e ne fece un giornale solo economico. Dal 1\u00ba gennaio 1868 il giornale usc\u00ec con la nuova testata \u00abIl Sole Nuovo\u00bb. Cambi\u00f2 il sottotitolo due volte, portandolo a \u00abGiornale agricolo-commerciale-industriale\u00bb. In pochi anni Bellini port\u00f2 \u00abIl Sole Nuovo\u00bb a diventare uno dei massimi quotidiani del settore. Il pubblico al quale si rivolgeva era costituito da agricoltori, esercenti, piccoli e medi imprenditori (commerciali e industriali), risparmiatori e operatori della Borsa milanese. Nel 1885 decise di ripristinare la testata originale, \u00abIl Sole\u00bb (3 giugno 1885, n. 131).\nEntrato anche nella propriet\u00e0 del giornale con Achille Bersellini (1871), Bellini svolse il duplice ruolo di editore-direttore fino alla scomparsa, avvenuta il 24 gennaio 1902. Dopo la sua morte, la famiglia Bersellini rilev\u00f2 le sue quote e rimase unica proprietaria; Achille Bersellini sal\u00ec alla guida del quotidiano. Nel 1905 \u00abIl Sole\u00bb ebbe una tiratura media di 9.000 copie giornaliere.\nLa foliazione del quotidiano rimase invariata a 4-8 pagine: il quotidiano non abbandon\u00f2 mai la formula consolidata di giornale di servizio per le categorie produttive. La famiglia Bersellini rimase azionista di maggioranza per diversi decenni. Achille e Mario Bersellini, rispettivamente padre e figlio, diressero il giornale per complessivi cinquant'anni (1902-1952). Alla fine degli anni venti la tiratura del quotidiano era di 30.000 copie giornaliere.\nNel 1949 i Bersellini cedettero l'intero capitale all'Istituto Nazionale Fiduciario, una societ\u00e0 del gruppo INA. Nel 1952 la Confindustria rilev\u00f2 la propriet\u00e0 del quotidiano. Nel 1965 fu deciso di fondere \u00abIl Sole\u00bb, di cui ricorreva il centesimo compleanno, con la testata economica concorrente milanese in portafoglio, \u00ab24 Ore\u00bb (fondato il 12 settembre 1946 come \u00abIl Commercio 24 Ore\u00bb), per dare vita all'attuale quotidiano \u00abIl Sole 24 ORE\u00bb. Il giornale usc\u00ec con la nuova testata a partire dal 9 novembre 1965."}
{"id": "2042711", "revid": "1543377", "url": "https://it.wikipedia.org/wiki?curid=2042711", "title": "The Upsetters", "text": "The Upsetters \u00e8 stata la \"house band\" del produttore reggae giamaicano Lee \"Scratch\" Perry, ovvero il gruppo musicale residente presso lo studio di registrazione di Perry, il \"Black Ark Studio\".\nInsieme agli Skatalites, gli Upsetters sono stati uno dei pi\u00f9 importanti gruppi della musica giamaicana.\nLa storia del gruppo.\nIl gruppo nacque nel 1968 quando Lee Perry decise di fondare una propria etichetta discografica, la \"Upsetter Records\", e aveva quindi bisogno di un gruppo di supporto ai cantanti che incidevano per lui.\nIl gruppo fu chiamato cos\u00ec dal soprannome con cui era noto Perry: \"Upsetter\", a seguito del grandissimo successo ottenuto dalle sue prime canzoni, \"I Am The Upsetter\", registrata nel 1967 per il produttore Joe Gibbs.\nIl gruppo era anche conosciuto con diversi altri nomi: \"Upsyndicates\", \"Upsetter Pilgrims\", \"Third And Fourth Generation\", \"Upsetting Upsetters\", \"Mighty Upsetters\", \"Black Ark Players\" ed ha suonato come backing band in molti dischi di artisti prodotti da Perry al \"Black Ark\".\nFormazione.\nIl nome del gruppo ha identificato una gran variet\u00e0 di musicisti che hanno suonato per Lee Perry nel periodo 1968-1979, con molti cambiamenti nella \"line-up\".\nThe Upsetters in origine erano gli elementi del gruppo del pianista Gladstone Anderson (\"Gladdy\"), i Gladdy's All-Stars, autori di successi internazionali quali \"Live Injection\" e \"Return Of Django\".\nNe facevano parte Gladdy Anderson e Winston Wright (alle tastiere), Jackie Jackson (al basso), Hugh Malcolm e Lloyd Adams (\"Tin Legs\", alla batteria) e Hux Brown (alla chitarra).\nNel 1969, il brano \"Return Of Django\" entra nella top ten inglese, e il gruppo viene chiamato a fare un tour di sei settimane in Europa, il primo in assoluto per una band reggae. Tuttavia, i \"Gladdy's All Stars\" non possono andare in tour; per questo Perry chiama una giovane band chiamata \"The Hippy Boys\", che all'epoca suonava per un altro produttore, Bunny Lee.\nLa nuova formazione comprendeva Glen Adams all'organo, tastiere e pianoforte, Alva Lewis (\"Reggie\") alla chitarra e alla sezione ritmica i fratelli Aston \"Family Man\" Barrett (basso elettrico) e Carlton Barrett (batteria).\nAltri musicisti.\nHanno suonato con gli Upsetters molti musicisti che gravitavano intorno a Lee Perry e al suo studio di registrazione.\nOltre a Lee \"Scratch\" Perry (voce, percussioni e produttore) vanno ricordati:"}
{"id": "2042712", "revid": "287204", "url": "https://it.wikipedia.org/wiki?curid=2042712", "title": "NBA Finals 1981", "text": ""}
{"id": "2042715", "revid": "767487", "url": "https://it.wikipedia.org/wiki?curid=2042715", "title": "One Piece - L'isola segreta del barone Omatsuri", "text": " \u00e8 un film del 2005 diretto da Mamoru Hosoda. Sesto film anime basato sulla serie manga sh\u014dnen \"One Piece\" di Eiichir\u014d Oda, \u00e8 anche il primo lungometraggio diretto da Hosoda. Usc\u00ec in Giappone il 5 marzo 2005.\nTrama.\nDopo averne trovato la mappa, Rufy e la sua ciurma decidono di visitare l'isola Omatsuri dove tutti gli abitanti hanno una strana piantina sulla testa. Il capo di quest'isola \u00e8 il barone Omatsuri che li sfida ad affrontare dure prove in cambio dell'accesso a luoghi per rilassarsi ed essi accettano.\nIn realt\u00e0 il barone, molti anni prima, era il capitano di una ciurma pirata, ma, un giorno, una potente tempesta li aveva travolti inghiottendo tutti i suoi compagni. Il barone, unico superstite, era naufragato sull'isola; vivendo in solitudine e impazzito per il dolore, aveva iniziato cos\u00ec ad odiare tutti i pirati fra i quali c'era un forte legame e, cercando di separarli, li attira sulla sua isola e, capitano a parte, li fa tutti mangiare dal Giglio Garofano, una grossa e mostruosa pianta situata sulla sommit\u00e0 di un monte che aveva trovato quando era naufragato l\u00ec. Grazie all'energia assorbita dalla pianta, il barone riesce a mantenere in vita i suoi compagni uccisi tempo fa nella tempesta.\nDopo avere affrontato e vinto le prime due prove, il rapporto di amicizia fra i membri della ciurma di Cappello di Paglia inizia ad affievolirsi ed iniziano allo stesso tempo a venire rapiti. Grazie all'aiuto di Brief, il capitano di una ciurma eliminata dal barone, e dai pirati Ochanoma Rufy riesce, per\u00f2, a sconfiggere il barone e a distruggere il Giglio Garofano liberando i suoi compagni.\nDistribuzione.\nEdizione italiana.\nL'edizione italiana del film fu trasmessa su Italia 1 divisa in quattro parti, dal 24 marzo al 2 aprile 2009. Il doppiaggio fu eseguito dalla Merak Film e diretto da Sergio Roman\u00f2 su dialoghi (edulcorati rispetto a quelli originali) di Luisella Sgameglia. \u00c8 il primo film della serie in cui Rufy \u00e8 doppiato da Renato Novara anzich\u00e9 da Luigi Rosa.\nEdizioni home video.\nIn Giappone il film \u00e8 uscito in DVD il 21 luglio 2005 e in Blu-ray Disc il 10 dicembre 2009. In Italia \u00e8 uscito in DVD e BD il 15 dicembre 2017 nel cofanetto \"One Piece Film Collection\", distribuito da Koch Media.\nAccoglienza.\nIl film debutt\u00f2 al terzo posto del botteghino giapponese nel weekend d'apertura e incass\u00f2 in totale 1,2 miliardi di yen.\nAltri media.\nIl film fu adattato da Tatsuya Hamazaki in una \"light novel\", pubblicata in Giappone da Sh\u016beisha il 14 marzo 2005. \u00c8 l'unico film della serie ad essere stato adattato in \"light novel\" anzich\u00e9 in \"anime comic\"."}
{"id": "2042718", "revid": "117640876", "url": "https://it.wikipedia.org/wiki?curid=2042718", "title": "Santiago Rusi\u00f1ol", "text": "Biografia.\nNato in una famiglia di industriali tessili originaria di Manlleu, divenne celebre per la realizzazione di molti quadri raffiguranti giardini e fu di grande influenza su Pablo Picasso come un artista moderno.\nHa lasciato molti edifici modernisti a Sitges, una citt\u00e0 della Catalogna molto influenzata da tale artista.\nPittura.\nSi dedic\u00f2 alla pittura. Si form\u00f2 nel centro di acquarellisti di Barcellona e fu allievo di Tom\u00e1s Moragas. Visse a Parigi nel 1889, ove abit\u00f2 a Montmartre insieme a Ram\u00f3n Casas e Ignacio Zuloaga. Prese familiarit\u00e0 con il simbolismo e con il dipingere all'aria libera.\nTornato in Spagna, fond\u00f2 a Sitges lo studio-museo di Cau Ferrat e frequent\u00f2 in Barcellona il circolo del caff\u00e8 Els Quatre Gats. La sua agiata posizione sociale ed economica gli permise di fare frequenti viaggi. Nel 1901 fu a Maiorca con Joaqu\u00edn Mir Tr\u00ecnxet.\nNel 1908 ottenne la medaglia dell'Esposizione Nazionale di Belle Arti di Spagna.\nLa sua pittura fu molto influenzata dagli impressionisti e ha una tematica paesaggistica, sia rurale che urbana, ritratti e composizioni simboliche d'ispirazione modernista. All'inizio della carriera dipingeva anche figure umane, mentre verso la fine solo pi\u00f9 paesaggi, specialmente i luoghi regali come il Palazzo Reale di Aranjuez o la Granja. Tra le sue opere si distinguono in particolare \"La morfina\" e \"La medalla\", entrambi del 1894.\nLetteratura.\nLa sua opera letteraria, sempre in catalano, va da poemi in prosa (\"Oracions\", 1897), drammi come \"L'alegria que passa\" (1898), \"Cigales y formigues\" (1901), \"La bona gent\" (1906) o \"El m\u00edstico\" e novelle di costume come \"L'auca del senyor Esteve\" (1907), che fu adattada al teatro da lui stesso nel 1917, \"La ni\u00f1a Gorda\" (1914), \"El catal\u00e0 de La Mancha\" (1917) o \"En Josepet de Sant Celoni\". Fa eccezione uno scritto autobiografico intitolato \"Impresiones de arte\", pubblicato nel 1897 come omaggio agli abbonati a \"La Vanguardia\", rivista scritta in castigliano. Cos\u00ec scriveva per periodici come \"La Vanguardia\" o \"L'Esquella de la Torratxa\".\nFu anche in Argentina, a Buenos Aires, Rosario e a C\u00f3rdoba per il centenario della Rivoluzione di maggio, nel 1910, presentando le proprie opere.\nFu un importante personaggio del rinascimento letterario e culturale della Catalogna e del mondo intellettuale e \"boh\u00e8mien\" della Barcellona dei suoi tempi."}
{"id": "2042721", "revid": "107875217", "url": "https://it.wikipedia.org/wiki?curid=2042721", "title": "Lia Corinaldi", "text": "Nel 1929 si laurea in Filosofia, con una tesi sul pensiero ebraico, presso l'Universit\u00e0 di Torino.\nIniziato l'insegnamento nel 1930 presso il Liceo Vincenzo Gioberti, nel 1938 \u00e8 radiata dalle scuole pubbliche a seguito della promulgazione delle leggi razziali e costretta a proseguire la propria attivit\u00e0 presso il Liceo ebraico di Torino, chiuso nel 1941.\nMilitante antifascista presso i Gruppi di difesa della donna, iscritta nel 1943 al Partito Comunista Italiano, \u00e8 rappresentante del partito nell'Organizzazione sanitaria clandestina e nel Comitato di Liberazione Nazionale scuola per il Piemonte.\nDopo aver ripreso l'insegnamento a Torino, nel 1945, \u00e8 responsabile della Commissione scuola del Pci torinese e dirigente sindacale della scuola.\nResponsabile regionale dell'Adssn (Associazione per la difesa e lo sviluppo della scuola nazionale) e dell'Associazione di difesa e sviluppo della scuola pubblica in Italia (Adesspi), contribuisce poi alla fondazione dell'Unione culturale di Torino, collabora con l'Istituto piemontese per la storia della Resistenza e della societ\u00e0 contemporanea (Istoreto) e milita nella Cgil scuola."}
{"id": "2042723", "revid": "767487", "url": "https://it.wikipedia.org/wiki?curid=2042723", "title": "Dengue Fever", "text": "Dengue Fever \u00e8 un gruppo musicale statunitense che miscela musica pop cambogiana con il rock psichedelico.\nBiografia.\nI due fratelli Zac Holtzman (chitarra e voce) ed Ethan Holtzman (tastiere), dopo aver tratto ispirazione da un viaggio in Cambogia, fondano la band. Successivamente rintracciarono la cantante Chhom Nimol a Little Phnom Penh, il bassista Sennon Williams, il batterista Paul Smith ed il suonatore di ottoni David Ralicke. Tutte le canzoni sono scritte in khmer da Zac, ma \u00e8 stata composta anche qualche canzone in inglese.\nIl film.\nSu di loro \u00e8 stato anche girato un film documentario intitolato \"Sleepwalking Through the Mekong\", in cui la band in tour visita Phnom Penh e altre citt\u00e0 in Cambogia."}
{"id": "2042726", "revid": "1318658", "url": "https://it.wikipedia.org/wiki?curid=2042726", "title": "121 (numero)", "text": "Centoventuno (121) \u00e8 il numero naturale dopo il 120 e prima del 122. Nel libro \"I dolori del giovane Werther\" il 121 \u00e8 considerato un numero sacro."}
{"id": "2042727", "revid": "39692", "url": "https://it.wikipedia.org/wiki?curid=2042727", "title": "Ceratida", "text": ""}
{"id": "2042728", "revid": "184925", "url": "https://it.wikipedia.org/wiki?curid=2042728", "title": "Upsetters", "text": ""}
{"id": "2042729", "revid": "1442080", "url": "https://it.wikipedia.org/wiki?curid=2042729", "title": "NBA Playoffs 1982", "text": "Gli NBA Playoffs 1982 si conclusero con la vittoria dei Los Angeles Lakers (campioni della Western conference) che sconfissero i campioni della Eastern Conference, i Philadelphia 76ers.\nEastern Conference.\nPrimo turno.\n(3) Philadelphia 76ers - (6) Atlanta Hawks.\nRISULTATO FINALE: 2-0\nPRECEDENTI IN REGULAR SEASON\nPRECEDENTI NEI PLAYOFF\n(4) New Jersey Nets - (5) Washington Bullets.\nRISULTATO FINALE: 0-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Boston Celtics - (5) Washington Bullets.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n(2) Milwaukee Bucks - (3) Philadelphia 76ers.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (3) Philadelphia 76ers.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\nWestern Conference.\nPrimo turno.\n(3) Seattle SuperSonics - (6) Houston Rockets.\nRISULTATO FINALE: 2-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) Denver Nuggets - (5) Phoenix Suns.\nRISULTATO FINALE: 1-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Los Angeles Lakers - (5) Phoenix Suns.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n(2) San Antonio Spurs - (3) Seattle SuperSonics.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Los Angeles Lakers - (2) San Antonio Spurs.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1982.\nPhiladelphia 76ers - Los Angeles Lakers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 23 agosto 2021\"."}
{"id": "2042730", "revid": "287204", "url": "https://it.wikipedia.org/wiki?curid=2042730", "title": "NBA Finals 1982", "text": ""}
{"id": "2042731", "revid": "15756", "url": "https://it.wikipedia.org/wiki?curid=2042731", "title": "Riccardo Dalla Volta", "text": "Biografia.\nNacque a Mantova il 28 ottobre 1862 da Giuseppe e da Benvenuta Cantoni. Studi\u00f2 presso Scuola superiore di commercio di Venezia, diretta dal liberale Francesco Ferrara, dove si laure\u00f2 nel 1882 in scienze economiche sotto la guida di Tullio Martello. Nel 1884 fu incaricato dell'insegnamento di diritto commerciale presso la stessa Scuola superiore di commercio di Venezia. Nel 1885 venne incaricato dell'insegnamento di scienza delle finanze e successivamente di quello di economia politica presso la Scuola superiore di scienze sociali \"Cesare Alfieri\" di Firenze. Nel 1891 divenne professore ordinario di scienza delle finanze, e tra il 1894 e il 1898 ottenne la libera docenza in economia politica presso l'Universit\u00e0 di Padova. Dal 1904 insegn\u00f2 a Firenze anche politica commerciale. Fu soprintendente dell'Istituto \u201cCesare Alfieri\u201d dal 1909 al 1927. Nel 1928 divenne rettore del neonato Istituto superiore di scienze economiche e commerciali di Firenze (nel 1935 trasformato in Facolt\u00e0 di economia e commercio) e mantenne questo incarico fino al 1936, anno del suo pensionamento. Dal 1918 al 1926 fu presidente dell'Accademia dei Georgofili di Firenze. Dal 1910 al 1913 fu assessore alla Pubblica Istruzione e dal 1915 al 1919 alle Finanze presso il Comune di Firenze. Fu anche membro del consiglio di amministrazione dell'Istituto per la ricostruzione industriale (IRI) costituito nel 1933. Di famiglia ebrea, sub\u00ec le conseguenze delle Leggi razziali fasciste e nel 1944 venne deportato ad Auschwitz, dove trov\u00f2 immediata morte.\nCollaboratore di periodici.\nNella sua attivit\u00e0 di studioso collabor\u00f2 a periodici quali L'economista, la \u201cRassegna di scienze e sociali e politiche\u201d, gli \u201cAtti dell'Accademia economico-agraria dei Georgofili\u201d, \u201cLa riforma sociale\u201d, la \u201cNuova antologia\u201d, il \u201cGiornale degli economisti\u201d. Tra i periodici stranieri la \u201cRevue d'\u00e9conomie politique\u201d, la \u201cRevue \u00e9conomique internationale\u201d, \u201cThe Journal of Political Economy\u201d. A partire dal primo decennio del Novecento contribu\u00ec con commenti e recensioni a settimanali, quindicinali e mensili tra i quali \u201cIl Corriere economico\u201d (1916-1926), \u201cIl Marzocco\u201d (1896-1932), \u201cEchi e commenti\u201d (1920-1943), \u201cIl luned\u00ec\u201d e \u201cCommercio\u201d (1928-1944). Fu infine editorialista di quotidiani come \"La perseveranza\" di Milano (1859-1922) e \"La Nazione\" di Firenze (1859).\nVisione economica.\nFu un economista liberale, convinto sostenitore dei principi del libero mercato e della concorrenza. La sua vastissima bibliografia, composta da centinaia di titoli (470) tra il 1884 e il 1940, comprende quasi tutte le branche dell'economia. La coesistenza di idee liberali e riformiste emerse fin dai suoi primi lavori, come \"La riduzione delle ore di lavoro e i suoi effetti economici\", pubblicato a Firenze nel 1891, \"Le forme del salario\", edito sempre a Firenze nel 1893, e l'articolo \"La spesa per l'abitazione quale indice della entrata complessiva\", apparso sulla \"Riforma sociale\" del 25 aprile 1894. L'interpretazione di Dalla Volta, delle vicende politico-sociali tra Ottocento e Novecento, \u00e8 rintracciabile sia negli studi dedicati al socialismo di Stato tedesco, raccolti nel volume \"Questioni economiche di ieri e di domani\" (Milano 1915), sia nei precedenti \"Saggi economici e finanziari sull'Inghilterra\", pubblicati nel 1912 a Palermo.\nDalla seconda met\u00e0 dell'Ottocento, lo scenario economico mondiale cambi\u00f2 totalmente. Nacquero grandi trust, cartelli, concentrazioni industriali e bancarie che divennero centrali nella scena economica mondiale. Il protezionismo dilagava e i dazi si moltiplicavano per proteggere le imprese nazionali dalla concorrenza estera. Dalla Volta era contrario ad ogni misura che potesse compromettere la concorrenza anche se non assoluta, ma piuttosto ammorbidita. Argomentava che le concentrazioni monopolistiche avrebbero rappresentato un rischio per la concorrenza, ma se non fossero state accompagnate da politiche protezionistiche, avrebbero potuto apportare dei vantaggi per i consumatori, aumentando la scala della produzione e, di conseguenza, abbassando i prezzi.\nConvinto che sulla concorrenza poggiasse l'ordinamento economico della societ\u00e0, analizz\u00f2 le coalizioni industriali, i trust americani, tedeschi e europei, come quelli dello zucchero e della navigazione oceanica. Dava una lettura negativa del'imperialismo americano. Nei suoi scritti era presente un tratto cosmopolita, m, allo stesso tempo, era consapevole del ruolo economico periferico dell'Italia. Dedic\u00f2 un ampio studio al sistema bancario italiano, al tempo dell'istituzione della Banca d'Italia, dopo lo scandalo della Banca Romana.\nDurante la Prima guerra mondiale si pose il problema delle asimmetrie fra lo sviluppo dell\u2019economia internazionale e l\u2019economia della nazione e le reazioni politiche che tali asimmetrie potevano esprimere.\nAdesione al fascismo.\nFu avverso a Giovanni Giolitti e alle sue idee politiche. Riteneva che il giolittismo fosse una forma inaccettabile di consociativismo e un'inammissibile collusione tra il potere esecutivo e i socialisti. Convinto che una politica di riforme che vedessero la borghesia come responsabile dello sviluppo della nazione fosse e in grado di contenere il socialismo, negava al socialismo, ed in particolare al sindacalismo rivoluzionario, ogni forma di autonoma rappresentanza. Dopo la Settimana Rossa, e il biennio rosso, ader\u00ec al fascismo. Rimase, comunque, un riformista, arreso all'autoritarismo fascista e alla sua violenza.\nSoprintendente dell'Istituto Cesare Alfieri.\nDiresse l'Istituto Cesare Alfieri dal 1909 al 1927 e fu preside della Facolt\u00e0 di economia. Il legame con l'Istituto fiorentino fu molto forte. Contribu\u00ec in maniera importante all'affermazione delle materie economiche, a cui all'epoca si attribuiva scarsa considerazione.\nAssecond\u00f2 la \"fascistizzazione\" del \"Cesare Alfieri\", convinto che l'istituto fiorentino potesse rappresentare un \"vivaio\" della nuova classe dirigente del regime.\nDeportazione.\nIl regio decreto legge del 5 settembre 1938 costitu\u00ec uno fra i primi e pi\u00f9 importanti tasselli del ordinamento antisemita. Furono sollevati dall'incarico tutti i professori ebrei e i loro assistenti universitari. I docenti espulsi dall'Universit\u00e0 del Regno furono 92; dall'ateneo fiorentino furono allontanati 39 studiosi, 5 ordinari, 1 emerito, 7 incaricati, 16 liberi docenti, 10 assistenti. Il professore emerito espulso fu proprio Riccardo Dalla Volta. Aveva 82 anni quando fu catturato e portato prima a Fossoli, il campo di smistamento italiano dove mor\u00ec la figlia Margherita, per poi essere avviato ad Auschwitz dove trov\u00f2 la morte il 10 aprile 1944.\nBiblioteca personale.\nLa Biblioteca di Scienze sociali dell'Universit\u00e0 degli studi di Firenze conserva la Biblioteca di Riccardo Dalla Volta, comprendente testi di carattere economico pubblicati tra la fine dell'800 e i primi decenni del \u2018900."}
{"id": "2042734", "revid": "339392", "url": "https://it.wikipedia.org/wiki?curid=2042734", "title": "Rudy Assuntino", "text": ""}
{"id": "2042736", "revid": "1318658", "url": "https://it.wikipedia.org/wiki?curid=2042736", "title": "122 (numero)", "text": "Centoventidue (122) \u00e8 il numero naturale dopo il 121 e prima del 123.\nAltri ambiti.\n122 \u00e8 anche:"}
{"id": "2042743", "revid": "4711", "url": "https://it.wikipedia.org/wiki?curid=2042743", "title": "The J. Walter Kennedy Citizenship Award", "text": ""}
{"id": "2042744", "revid": "1318658", "url": "https://it.wikipedia.org/wiki?curid=2042744", "title": "123 (numero)", "text": "Centoventitr\u00e9 (123) \u00e8 il numero naturale dopo il 122 e prima del 124."}
{"id": "2042751", "revid": "1318658", "url": "https://it.wikipedia.org/wiki?curid=2042751", "title": "124 (numero)", "text": "Centoventiquattro (124) \u00e8 il numero naturale dopo il 123 e prima del 125."}
{"id": "2042753", "revid": "1104133", "url": "https://it.wikipedia.org/wiki?curid=2042753", "title": "Who Is It (Bj\u00f6rk)", "text": "Who Is It, titolo originale: \"Who Is It (Carry My Joy on the Left, Carry My Pain on the Right)\", \u00e8 una canzone della cantante islandese Bj\u00f6rk ed \u00e8 il primo estratto dall'album \"Med\u00falla\".\nDescrizione.\nIn occasione del Bj\u00f6rk Orkestral, serie di concerti del 2021 in cui ha celebrato la sua carriera, Bj\u00f6rk ha affermato sulla canzone:\nQuesta canzone fu originariamente concepita nel 2000, per il disco \"Vespertine\", poi \u00e8 stato deciso di eliminarla. Fu per\u00f2 cantata da Bj\u00f6rk in live nel 2001 a Roma e a Parma per il \"Vespertine Tour\".\nLa prima versione della canzone era firmata anche da Bogdan Raczynski.\nMusicalmente, \u00e8 un brano pop influenzato dalla tecnica del beatbox.\nIl videoclip.\nIl videoclip di \"Who Is It\", \u00e8 stato diretto da Dawn Shadforth in Islanda ed \u00e8 stato presentato in anteprima al grande apertura della manifestazione \"Islande de glace et de feu\" presso il Palais de la D\u00e9couverte, a Parigi, Francia, il 27 settembre 2004. Il videoclip mostra Bj\u00f6rk con un'acconciatura simile a quella della copertina di \"Med\u00falla\" e vestita con un particolare abito, disegnato da Alexander McQueen, a forma di clessidra e completamente ricoperto di campanellini.\nNel video, Bj\u00f6rk si trova in un paesaggio molto suggestivo e invernale in compagnia di un gruppo bambini, anche loro con dei campanellini addosso, che suonano insieme a lei dei campanacci e ballano. La versione di \"Who Is It\" del videoclip \u00e8 differente da quella dell'album, essendo stata registrata appositamente per il video, insieme al B\u00fasta\u00f0akirkja Bell Choir."}
{"id": "2042759", "revid": "287204", "url": "https://it.wikipedia.org/wiki?curid=2042759", "title": "NGC 4636", "text": "NGC 4636 \u00e8 una galassia ellittica visibile nella costellazione della Vergine.\nDista circa 17,5 Mpc (57 milioni di anni luce) dal Sistema solare e la sua magnitudine apparente \u00e8 10,43. Viene classificata come E/S0_1, cio\u00e8 di tipo intermedio fra le galassie ellittiche e quelle lenticolari. NGC 4636 \u00e8 anche una galassia LINER, ovvero una galassia che presenta una bassa ionizzazione rispetto alle galassie \"normali\" nella regione nucleare.\nFu scoperta da William Herschel nel 1784."}
{"id": "2042762", "revid": "1318658", "url": "https://it.wikipedia.org/wiki?curid=2042762", "title": "125 (numero)", "text": "Centoventicinque (125) \u00e8 il numero naturale dopo il 124 e prima del 126.\nTrasporti.\nE125 \u00e8 una strada europea di classe A."}
{"id": "2042764", "revid": "1428919", "url": "https://it.wikipedia.org/wiki?curid=2042764", "title": "Luigi III di L\u00f6wenstein-Wertheim", "text": "Vita.\nLuigi III era un figlio del conte Federico I di L\u00f6wenstein (1502\u20131541), figlio a sua volta del Conte Luigi I, e di sua moglie Elena di K\u00f6nigsegg (1509\u20131566).\nAll'et\u00e0 di 18 anni arriv\u00f2 alla corte imperiale di Vienna, dove gli fu dato il comando di un reggimento di cavalleria con 1000 cavalli. Poco tempo dopo and\u00f2 in Borgogna, dove lavor\u00f2 per l'elettore palatino Federico II come ambasciatore in varie corti. Nel 1557, fu mandato alla Dieta di Ratisbona, dove funse da consigliere imperiale per Ferdinando I, nonostante fosse protestante. Rappresent\u00f2, successivamente, l'imperatore Massimiliano II a diverse diete. Nel 1559, fu nominato come presentato del Concilio Aulico. L'arciduca Carlo II di Stiria lo nomin\u00f2 governatore di Carinzia, Carniola e Stiria.\nLuigi possedeva la contea di Lowenstein, che era sotto la sovranit\u00e0 del ducato di W\u00fcrttemberg. Il 3 settembre 1566, spos\u00f2 la contessa Anna di Stolberg (1548\u20131599), figlia del conte Luigi di Stolberg. Egli, inizialmente, aveva cercato di sposare la sorella maggiore di Anna, Caterina, che era sposata con Michele III, l'ultimo conte di Wertheim. Alla morte di Michele III nel 1566, Luigi di Stolberg eredit\u00f2 Wertheim, e alla sua morte nel 1574 senza eredi maschi, la signoria di Rochefort pass\u00f2 alla figlia Anna. Scoppi\u00f2 una disputa tra i suoi generi between per il possesso della contea di Wertheim. Oltre a Luigi III, sposato con Anna, la pi\u00f9 giovane, gli altri arano, il conte Filippo di Eberstein, secondo marito di Caterina, la maggiore, ed il conte Teodorico di Manderscheid, che aveva sposato Elisabetta la secondogenita, oltre all'alternanza del governo della contea di Stolberg. Luigi III di design\u00f2 \"conte di L\u00f6wenstein-Wertheim\" dal 1580 in poi, tuttavia, fu soltanto nel 1598 che egli pot\u00e9 assicurarsi il possesso di Wertheim.\nDopo la morte di Filippo di Eberstein nel 1589 a Remlingen e di Teodorico di Manderscheid nel 1593 a Schleiden, Luigi sper\u00f2 di governare Stolberg da solo. Tuttavia, Elisabetta si rispos\u00f2 con Guglielmo di Krichingen, che era un cattolico e che contest\u00f2 a Luigi III la pretesa su Stolberg fino alla sua morte nel 1610.\nFigli.\nLuigi III e Anna ebbero sette figli:\nEredit\u00e0.\nLuigi III cerc\u00f2 di regolare la successione dopo la sua morte con lo \"Statutum gentilicium\" del 1597. Tuttavia, dopo la sua morte, i suoi quattro figli contestarono la loro eredit\u00e0 e divisero la contea nel 1611 e il 1613."}
{"id": "2042765", "revid": "287204", "url": "https://it.wikipedia.org/wiki?curid=2042765", "title": "Nicolas Gombert", "text": "Biografia.\nIl luogo di nascita non \u00e8 certo: probabilmente si tratta di La Gorgue.Fu verosimilmente allievo di Josquin Desprez fra il 1515 e il 1521, mentre a partire dal 1526 fu cantore, e anche compositore (scrisse in questo stesso anno un mottetto per il matrimonio dell'Imperatore), presso la cappella reale di Carlo V.A partire dal 1529 fu \"magister puerorum\", cio\u00e8 insegnante delle voci bianche del coro reale; con questo coro ebbe il modo di cantare in tutti i possedimenti dell'Impero. Non ricopr\u00ec mai la posizione di \"maestro di cappella\" (titolo che venne affidato, invece, poco dopo a Thomas Crecquillon), ma fu compositore, arrangiando molte composizioni celebrative degli eventi pi\u00f9 importanti del regno di Carlo V (la sua incoronazione nel 1530, l'incontro con Papa Clemente VII nel 1533, ecc.).A partire dal 1540 non risultano pi\u00f9 prove della sua attivit\u00e0 corale: stando ad una testimonianza del matematico Girolamo Cardano, Gombert fu accusato di violenza sessuale nei confronti di un ragazzo e fu condannato ai lavori forzati nelle galee..Ricevette la grazia probabilmente nel 1547, anno in cui scrisse una lettera al Gran Capitano di Carlo V, Ferrante I Gonzaga; secondo la testimonianza del Cardano, fu scrivendo il suo Magnificat e inviandolo all'Imperatore (il quale ne rest\u00f2 profondamente commosso), che riusc\u00ec a ottenere la grazia.\nPass\u00f2 i suoi ultimi anni di vita a Tournai, nell'attuale Belgio, trovando la morte probabilmente nel 1561, sempre secondo la testimonianza del Cardano."}
{"id": "2042768", "revid": "1372005", "url": "https://it.wikipedia.org/wiki?curid=2042768", "title": "Canninefati", "text": "I Cananefates (\"Canninefati\", \"Caninefati\" o \"Canenefati\"), ovvero i \"signori del porro\", furono una trib\u00f9 germanica vissuta presso il delta del Reno, nella parte occidentale dell'isola dei Batavi (provincia della Germania inferiore, attualmente i Paesi Bassi occidentali). Vissero in et\u00e0 romana, prima e durante la conquista imperiale della regione.\nStoria.\nAbitarono una zona sabbiosa, un terreno eccellente per la coltivazione delle cipolle e, ai giorni nostri, dei tulipani. All'inizio della Rivolta batava capeggiata da Gaio Giulio Civile, nell'Anno dei quattro imperatori (69), i Batavi spedirono alcuni emissari presso i Cananefati per raggiungere un comune accordo. \"Questa \u00e8 una trib\u00f9\", dice Tacito, \"che abitava parte dell'isola, e molto somigliante ai Batavi riguardo alle origini, la lingua, ed il carattere guerriero, ma inferiori in numero\". Durante la fallimentare ribellione che segu\u00ec, i Cananefati vennero guidati da Brinno, figlio del capo che si era scontrato in passato con Caligola.\nLa capitale della civitas dei Cananefati era Forum Hadriani."}
{"id": "2042779", "revid": "1318658", "url": "https://it.wikipedia.org/wiki?curid=2042779", "title": "128 (numero)", "text": "Centoventotto \u00e8 il numero naturale che segue il 127 e precede il 129."}
{"id": "2042783", "revid": "38120", "url": "https://it.wikipedia.org/wiki?curid=2042783", "title": "Fuck them all", "text": ""}
{"id": "2042784", "revid": "115549", "url": "https://it.wikipedia.org/wiki?curid=2042784", "title": "Prima Categoria 1906-1907", "text": ""}
{"id": "2042785", "revid": "19733840", "url": "https://it.wikipedia.org/wiki?curid=2042785", "title": "Eduardo Zapata", "text": ""}
{"id": "2042786", "revid": "339392", "url": "https://it.wikipedia.org/wiki?curid=2042786", "title": "Massimiliano Carlo Alberto di L\u00f6wenstein-Wertheim-Rochefort", "text": ""}
{"id": "2042788", "revid": "339392", "url": "https://it.wikipedia.org/wiki?curid=2042788", "title": "Prima Categoria 1908-1909", "text": ""}
{"id": "2042790", "revid": "113060706", "url": "https://it.wikipedia.org/wiki?curid=2042790", "title": "129 (numero)", "text": "Centoventinove (129) \u00e8 il numero naturale che segue il 128 e precede il 130."}
{"id": "2042792", "revid": "242434", "url": "https://it.wikipedia.org/wiki?curid=2042792", "title": "Caninefati", "text": ""}
{"id": "2042793", "revid": "242434", "url": "https://it.wikipedia.org/wiki?curid=2042793", "title": "Canenefati", "text": ""}
{"id": "2042794", "revid": "2078053", "url": "https://it.wikipedia.org/wiki?curid=2042794", "title": "Donato Tommasi", "text": "Biografia.\nFiglio di un medico, gi\u00e0 da studente di giurisprudenza frequent\u00f2 gli ambienti progressisti napoletani diventando amico, fra gli altri, di Luigi de' Medici di Ottajano, Melchiorre Delfico, Mario Pagano, Antonio Jerocades, Giuseppe Albanese e soprattutto Gaetano Filangieri, di cui cur\u00f2 l'opera e fu poi il biografo. \nAder\u00ec alla Massoneria e all'Ordine degli Illuminati col nome d'Ordine di \"Giano Gioviano Pontano\"; fu lui, insieme a Friederich M\u00fcnter, Giuseppe Zurlo, Gaetano Carrascal, Emmanuele Mastelloni, Mario Pagano e Nicola Pacifico, a organizzare nel 1786 la loggia illuminata di Napoli \"La Philantropia\", della quale fu maestro venerabile aggiunto, come pure la loggia di rito inglese denominata \"La Verit\u00e0\" con Nicola Pacifico, Pasquale Baffi, Francesco Caracciolo e Domenico Cirillo.\nNominato da Felice Lioy Avvocato fiscale della Magione a Palermo nel 1789, quello stesso anno pubblic\u00f2 un \"Elogio di Gaetano Filangieri\" in cui si mostrava fautore del giurisdizionalismo e dell'assolutismo illuminato. Funzionario del Regno di Sicilia durante la permanenza a Palermo di Ferdinando III di Sicilia, il quale si era rifugiato nell'isola dopo aver perso in et\u00e0 napoleonica la parte continentale del regno, rivest\u00ec importanti cariche pubbliche: fu ministro di Casa reale, azienda e commercio di re Ferdinando III (1811-1812), Ministro di grazia e giustizia e dei culti (1815-1820 e dal 1822 alla morte), ministro dell'interno (1815-1820). Nel 1822 fu vicepresidente del consiglio e infine, dopo la morte di Luigi de' Medici di Ottajano (gennaio 1830) presidente del consiglio dei ministri, carica che mantenne fino all'11 marzo 1831 quando fu sostituito alla presidenza del consiglio da Carlo Avarna di Gualtieri, ma conserv\u00f2 la carica di ministro dei culti. Assieme al de' Medici fu uno dei principali fautori della cosiddetta \"\"politica dell'amalgama\", consistente nell'integrare nella legislazione del Regno delle Due Sicilie i codici e le riforme messe in atto nel decennio francese, nell'amalgamare la burocrazia del regno borbonico con quella murattiana, e nel mantenere un atteggiamento tollerante nei confronti dei liberali e delle loro organizzazioni pi\u00f9 o meno segrete. Come ministro dei culti ebbe una parte notevole nel preparare il concordato del 15 settembre 1818 fra la Santa Sede e il Regno delle Due Sicilie (febbraio 1818).\nFu creato da Ferdinando I \"marchese di Casalicchio\"\"."}
{"id": "2042801", "revid": "1564499", "url": "https://it.wikipedia.org/wiki?curid=2042801", "title": "130 (numero)", "text": "Centotrenta \u00e8 il numero naturale che segue il 129 e precede il 131."}
{"id": "2042803", "revid": "767487", "url": "https://it.wikipedia.org/wiki?curid=2042803", "title": "Caritni", "text": "I Caritni (versione latinizzata del greco Karitnoi-\u039a\u03b1\u03c1\u03cd\u03c4\u03bd\u03bf\u03b9) furono un antico popolo germanico citato da Tolomeo nella sua \"Geografia\".\nSecondo Tolomeo abitarono in Germania Magna. Non viene specificato il luogo esatto, ma che si tratti della Baviera occidentale. Si sa molto poco di loro."}
{"id": "2042804", "revid": "17815", "url": "https://it.wikipedia.org/wiki?curid=2042804", "title": "Religione in Cossovo", "text": ""}
{"id": "2042805", "revid": "767487", "url": "https://it.wikipedia.org/wiki?curid=2042805", "title": "Bill Legend", "text": "Biografia.\nLegend lavorava come artista commerciale dopo aver lasciato la scuola, suonando le percussioni in svariate band. Stava proprio suonando per una di queste band quando Marc Bolan, fondatore e leader del gruppo T.Rex che al tempo era da poco assurto ad una popolarit\u00e0 straordinaria, lo not\u00f2 e chiese al produttore Tony Visconti di contattarlo. Legend accett\u00f2 e subito acquist\u00f2 uno dei vecchi album della band risalente al periodo in cui ancora si chiamava Tyrannosaurus Rex, per prendere confidenza con il loro particolare sound.\nAppena entrato nella band Bolan gli consigli\u00f2 di adottare uno pseudonimo da utilizzare durante i concerti: fu cos\u00ec che, su consiglio dello stesso Marc, adott\u00f2 il soprannome di Bill Legend. Bill suon\u00f2 per i T.Rex per tre anni, dal 1970 al 1973, e lasci\u00f2 la formazione quando essa si disgreg\u00f2 a causa dello scarso successo degli ultimi album. In seguito Marc trov\u00f2 altri membri per la sua band, continuando ad incidere album e a pubblicare singoli per altri quattro anni, fino a quando non mor\u00ec in un incidente stradale nel 1977.\nLa cosa interessante \u00e8 che Bill, il quale attualmente vive a Chelmsfors, nell'Essex, \u00e8 l'unico membro dei T.Rex degli anni d'oro rimasto."}
{"id": "2042808", "revid": "39692", "url": "https://it.wikipedia.org/wiki?curid=2042808", "title": "Cocciniglia bianca del limone", "text": ""}
{"id": "2042811", "revid": "767487", "url": "https://it.wikipedia.org/wiki?curid=2042811", "title": "Dufresne", "text": "I Dufresne sono un gruppo musicale screamo italiano, proveniente da Vicenza.\nBiografia.\nFormatisi nel 2004 con il nome di un personaggio tratto dal film \"Le ali della libert\u00e0\", il gruppo vicentino inizia la sua carriera come opening act per vari artisti internazionali (Hell Is for Heroes, The Bled) e questa apertura verso il panorama internazionale li spinge a ri-registrare la loro demo iniziale con tracce cantate in inglese.\nNotati dall'etichetta V2 Records, nel 2006 i Dufresne pubblicano il loro primo album, \"Atlantic\", ben accolto dalla critica e pubblicato in Italia, Francia, Germania e Regno Unito, seguito da un lungo tour.\nDopo due anni di concerti il gruppo rientra in studio per pubblicare \"Lovers\", un album sicuramente pi\u00f9 maturo nel quale si avverte la crescita tecnica del gruppo.\nPreceduto dal passaggio all'etichetta Wynona Records, nel 2010 esce \"AM PM\", un concept album basato sulle ore del giorno."}
{"id": "2042813", "revid": "287204", "url": "https://it.wikipedia.org/wiki?curid=2042813", "title": "Antonio Cericola", "text": "Biografia.\nNel 2001 compone la fantasia per orchestra sinfonica \"Dimensioni\" commissionatagli dall'Orchestra da camera Giuseppe Tartini della provincia di Latina in occasione della tourn\u00e9e in Venezuela e Brasile del con l'alto patrocinio della Presidenza del Senato della Repubblica e dell'Ambasciata Venezuelana.\n\u00c8 fondatore e direttore dell'Orchestra Sinfonica Europea \"Ars Musica\" con la quale ha partecipato al tour 2003 di Claudio Baglioni.\nPer i coreografi Robert North e Paolo Londi compone nel 2003 il balletto \"Dedalo\" presentato da Maria Teresa Ruta.\nIn occasione della Celebrazione di S.S. Giovanni Paolo II per la Beatificazione di Madre Eugenia Ravasco trasmessa il 27 aprile 2003 in mondovisione sono stati eseguiti il suo \"Alleluia\" e \"O quam amabilis\".\nInvitato nel 2003 al \"Festival Internazionale di Castelfidardo\" dal fisarmonicista Renzo Ruggieri, ha orchestrato il \"Rond\u00f2 capriccioso\" di Vladislav Zolotariov (prima esecuzione mondiale) e diretto i \"Tres tangos\" di Astor Piazzolla (prima esecuzione nazionale).\nDocente di \"Direzione di Coro\" ai corsi di perfezionamento dell'Accademia Musicale Pescarese (dal 1999 al 2003) e di \"Direzione di Coro e Orchestra\" nell'ambito dei corsi internazionali dell\"Estate Musicale Frentana\" di Lanciano (anno 2001). Negli anni 2000 e 2001 \u00e8 stato direttore del Coro del Teatro Marrucino di Chieti collaborando con l'Accademia Chigiana di Siena alla coproduzione della \"Cenerentola\" di Rossini con la regia di Gianluigi Gelmetti ed alla prima esecuzione dell'opera \"Anno Domini 2000\" di Franco Mannino.\n\u00c8 stato invitato in occasione delle Olimpiadi 2004 in Grecia ad inaugurare con la sua opera \"Le avventure di Pinocchio\" la stagione lirica del Festival Internazionale di Atene in cartellone con i Berliner Philharmoniker, Luciano Pavarotti, i Wiener Philharmoniker, la London Symphony Orchestra.\nPer la ballerina Simona Atzori compone le musiche del balletto \"Mamma dice\" in prima esecuzione il 30 novembre 2007 al Teatro \"Giuditta Pasta\" di Saronno.\nIl suo Oratorio \"Passio et Resurrectio\" \u00e8 stato eseguito il 14 marzo 2008 presso la Basilica del \"Corpus Domini\" di Milano.\nNel maggio 2008 su invito del \"Movimento Italiano Genitori\", con il patrocinio del Ministero delle politiche per la famiglia e dal Ministero della salute, dirige il \"Concerto per la vita che ascolta\" - Musicoterapia in gravidanza IV edizione - eseguendo la sua opera \"Cantica Faceta\" presso il Teatro Flaiano di Pescara.\n\u00c8 stato invitato come compositore nell\u2019ambito del Padiglione Italia/Abruzzo della 54\u00aa Biennale Internazionale d\u2019Arte di Venezia \u2013 curato da Vittorio Sgarbi a ispirare l\u2019happening dell\u2019opera \"l\u2019arte \u00e8 cosa (mia) nostra\" di Anna Seccia.\nIl suo musicale \"Alice nel paese delle meraviglie\" \u00e8 stato rappresentato nell'ambito del progetto Music Gate promosso dal Dipartimento per la giovent\u00f9 della Presidenza del Consiglio dei Ministri.\n\u00c8 autore della colonna sonora del dvd documentario \"Una storia senza fine? AquilAbruzzo TendAtelier\" relativo all\u2019originale esperienza estetica pittorica praticata da artisti abruzzesi e dai terremotati aquilani, con le testimonianze del Presidente della Repubblica Giorgio Napolitano.\nTra i suoi interpreti: I solisti Aquilani, Orchestra Sinfonica della Provincia di Catanzaro, Orchestra Sinfonica di Pescara, Orchestra del Teatro Marrucino di Chieti, Orchestra Sinfonica \"Mario Nascimbene\", Orchestra Internazionale d'Italia, Cappella \"Ars Musicalis\", Robert North, Simona Atzori, Enrico Beruschi, Jos\u00e8 Maria Sciutto, Donato Renzetti.\nIn occasione del Progetto Syrano \u2013 Alta Formazione Orchestrale \u2013 patrocinato e promosso dalla Presidenza del Consilio dei Ministri, il Maestro \u00e8 stato invitato quale direttore dell\u2019Orchestra sinfonica giovanile ad inaugurare il progetto con la pianista di fama internazionale Anna Kravtchenko.\nHa diretto l\u2019Orchestra Europea per la Pace nell\u2019elegante e prestigiosa sala dell\u2019Aula Magna dell\u2019Universit\u00e0 La Sapienza di Roma con l\u2019Alexian Group di Santino Spinelli alla presenza della stampa internazionale. Il concerto si \u00e8 tenuto nell\u2019ambito delle celebrazioni del 60\u00ba anniversario dei Trattati di Roma che hanno dato inizio all\u2019Unione Europea.\nNel 2018 \u00e8 istituito il premio internazionale Antonio Cericola Award per musica, teatro, danza, poesia, pittura e scultura, cinema.\nUniche nel panorama compositivo internazionale sono le sue composizioni per interpreti di tutte le et\u00e0 (dai 4 anni) concepite per solista e orchestra. Su questo genere ha scritto e pubblicato oltre 100 libri per tutti gli strumenti e registri vocali. Le opere del Maestro sono pubblicate e distribuite in tutto il mondo da Sheet Music Plus Hal Leonard Stati Uniti, Suvini Zerboni, Pagano, Vecchio Mulino, Il mio libro Gruppo editoriale l\u2019Espresso, Lulu Enterprises, Amazon\u2026\nPer volont\u00e0 degli artisti che a vario titolo hanno preso parte alle produzioni delle opere scritte da Antonio Cericola \u00e8 nata a Pescara nel 2008 l'Accademia delle Arti \"Antonio Cericola\" che annovera tra i suoi docenti artisti di fama internazionale.\nComposizioni.\nVoci bianche.\n- Come la neve\n- Specchio delle mia brame\n- Sempre tu sei la pi\u00f9 bella\n- Non pi\u00f9 tu sei la pi\u00f9 bella\n- Or nel bosco\n- I nanetti nel boschetto\n- Mangia la mela!\n- Dormi, bambina...\n- Ti ho trovata\n- Sei meschina\n- Epilogo - Versi di Antonio Cericola\n- Non fermarti!\n- Per il bosco me ne vo'\n- Il lupo birbaccione\n- Che brava bambina\n- Che boccone inaspettato\n- Buonasera a te, nonnina!\n- Per mangiarti meglio\n- Arriva il cacciatore\n- Il lupo pi\u00f9 non c'\u00e8 - Versi di Antonio Cericola\n- Lux in tenebris lucet\n- Crucifige!\n- Ecce homo!\n- Miserere\n- Miser!\n- Stabat Mater\n- Cantate Domino\n- Exultate Deo\nCoro.\n- Stabat Mater\n- Miser\n- Uxor tua\n- Puer natus\n- Ninna nanna a Ges\u00f9 bambino\n- Cantate Domino\n- Exultate Deo\n- Lux in tenebris lucet\n- Ecce homo!\n- Crucifige!\n- Miser!\n- Stabat Mater\n- Ave Maria\n- El\u00ec, El\u00ec\n- Miserere\n- Agnus Dei\n- O quam amabilis\n- Cantate Domino\n- Exultate Deo\n- Gaudeamus igitur\n- Da mi basia mille\n- Cur suspectum\n- Hoc usque me miseram\n- Odi et amo\n- Ave color vini clari\n- Pransus sum festine\n- Cuc\u00f9\n- Fiumi di birra\n- Tempus hoc laetitiae\n- Nunc est bibendum\n- Sile fragor\n- Carpe diem\nStrumento.\n- Rinascita della vita\n- Primavera\n- Giovinezza spensierata\n- Da mi basia mille\n- Abbandono\n- Gelosia\n- Il bruco e la farfalla\n- Il vero amore\n- Estate\n- L'ascolto\n- Danza delle ore\n- Autunno\n- Malinconia\n- Raggio di sole\n- Inverno\nOpera.\n- Nascita di Pinocchio\n- Mangiafuoco\n- Il Gatto e la Volpe\n- L'Osteria del Gambero Rosso\n- Pinocchio e la Fata\n- Verso il Paese dei Balocchi\n- Asinlandia\n- Nel ventre della balena\n- Pinocchio diventa bambino\n- Concertato finale\nBalletto.\n- Stabat mater\n- Passo a due\n- Miser\n- Sfera\n- Maternit\u00e0\n- Questo amore\n- Adagio\n- Uxor tua\n- Rinascita della vita\n- Primavera\n- Giovinezza spensierata\n- Da mi basia mille\n- Abbandono\n- Gelosia\n- Il bruco e la farfalla\n- Il vero amore\n- Estate\n- L'ascolto\n- Danza delle ore\n- Autunno\n- Malinconia\n- Raggio di sole - Inverno\nDiscografia.\npatrocinata dal \"Ministero per i Beni Culturali ed Ambientali\" a cura di Alfonso Belfiore e Maria Simonetta Pardini\nIIAT - Vecchio Mulino Produzioni Edizioni Musicali 1993\nMusica di Antonio Cericola, CD Allegato al volume \"Enciclopedia Italiana dei compositori contemporanei\". Donato Renzetti, direttore, 1999\nCD Allegato alla rivista \"VARIO\" luglio 2018"}
{"id": "2042820", "revid": "119982", "url": "https://it.wikipedia.org/wiki?curid=2042820", "title": "Kira (Death Note)", "text": ""}
{"id": "2042821", "revid": "123475514", "url": "https://it.wikipedia.org/wiki?curid=2042821", "title": "Carlo I di L\u00f6wenstein-Wertheim-Rosenberg", "text": "Infanzia.\nCarlo era il terzo dei figli di Costantino, Principe Ereditario di L\u00f6wenstein-Wertheim-Rosenberg (1802\u20131838), e della Principessa Agnese di Hohenlohe-Langenburg (1804\u20131835). Era un discendente in linea maschile di Federico I, Elettore Palatino. Studi\u00f2 legge, e successe alla guida del Casato di L\u00f6wenstein-Wertheim-Rosenberg e nel titolo di Principe (\"F\u00fcrst\") nel 1849.\nMatrimonio e figli.\nSpos\u00f2, nel 1859, sua cugina, la principessa Adelaide di Isenburg-B\u00fcdingen-Birstein (1841\u20131861), figlia del principe Vittorio Alessandro di Isenburg-B\u00fcdingen-Birstein (1802-1843) e della principessa Maria di L\u00f6wenstein-Wertheim-Rosenberg (1813-1879), da cui ebbe una figlia:\nDopo la sua morte, spos\u00f2 la Principessa Sofia del Liechtenstein a Vienna nel 1863. Sofia e Carlo ebbero otto figli:\nVita religiosa.\nDopo la morte della sua seconda moglie, divent\u00f2 un membro dell'ordine domenicano con il nome di Fr. Raymundus Maria nel 1907, e visse nel monastero di Venlo nei Paesi Bassi. Fu ordinato prete cattolico nel 1908. Lo stesso anno, abbandon\u00f2 il suo titolo di Principe e fu succeduto da suo figlio.\nOnorificenze.\nFu un Cavaliere dell'Ordine del Toson d'oro."}
{"id": "2042824", "revid": "24443", "url": "https://it.wikipedia.org/wiki?curid=2042824", "title": "Prealpi varesine", "text": ""}
{"id": "2042826", "revid": "1543377", "url": "https://it.wikipedia.org/wiki?curid=2042826", "title": "Signora di Buia", "text": "La Signora di Buia \u00e8 il nome dato ad un reperto osseo cranico incompleto, appartenente ad una donna di circa 24 - 28 anni, rinvenuto nel villaggio di Buia in Eritrea nel 1995 ed avente un'et\u00e0 di circa un milione di anni.\nIncerta appare la sua possibilit\u00e0 di classificazione a causa della sua incompletezza ed in quanto esso presenta sia caratteri tipici di \"Homo erectus\" sia caratteri di \"Homo sapiens\". Questo ha fatto nascere alcune nuove ipotesi che sposterebbero indietro nel tempo la comparsa della specie \"sapiens\".\nIl reperto si trova nel Museo Nazionale Eritreo a L'Asmara. Negli stessi strati geologici, formatisi in ambiente fluvio-lacustre, sono state rinvenuti numerosi resti di vertebrati terrestri tra cui elefanti, ippopotami, iene ecc..\nLa scoperta si deve al paleontologo italiano Lorenzo Rook dell'Universit\u00e0 di Firenze."}
{"id": "2042829", "revid": "767487", "url": "https://it.wikipedia.org/wiki?curid=2042829", "title": "Locomotiva FS E.551", "text": "La locomotiva elettrica E.551 era una locomotiva a corrente alternata trifase a bassa frequenza delle Ferrovie dello Stato italiane, progettata dopo la prima guerra mondiale come evoluzione del progetto E.550 per il servizio sia merci che viaggiatori. \nStoria.\nIl buon risultato ottenuto dall'E.550 nell'esercizio a corrente trifase delle linee di valico spinse le Ferrovie dello Stato a progettare una nuova locomotiva che facendo tesoro delle esperienze positive dell'esercizio ormai pi\u00f9 che decennale ne esaltasse le caratteristiche soprattutto in termini di potenza; era inoltre necessario limitare i costi maggiori dovuti al pagamento di oneri conseguenti ai brevetti stranieri che gravavano sull'E.550. La nuova locomotiva venne progettata al termine della prima guerra mondiale intorno al 1919 ed entr\u00f2 in servizio qualche anno dopo. Tra il 1922 e il 1925 ben 183 unit\u00e0 vennero costruite in tre serie. L'esercizio si svolse un po' dovunque, sia sulle tradizionali linee acclivi del Frejus e dei Giovi, sia sulla Porrettana. La seconda guerra mondiale port\u00f2 al danneggiamento irreparabile di una quarantina di unit\u00e0. Gli anni sessanta con la graduale conversione delle linee trifasi a 3000 volt a corrente continua portarono al definitivo accantonamento del rimanente. Le ultime due unit\u00e0 utilizzate in manovra negli scali savonesi vennero accantonate alla fine del 1965. La E.551.001 \u00e8 esposta nel Museo Ferroviario Nazionale di Pietrarsa.\nCaratteristiche tecniche.\nParte meccanica.\nLa locomotiva E.551, evoluzione del progetto E.550 aveva un rodiggio a cinque assi accoppiati per mezzo di biella con asse centrale privo di bordino per meglio iscriversi nelle curve. Le ruote erano tutte uguali, di diametro 1070\u00a0mm e ne facevano una locomotiva adatta a servizi a bassa velocit\u00e0 per merci pesanti e viaggiatori non veloci.\nI cinque assi accoppiati ricevevano il moto da due motori di trazione per mezzo di una speciale biella articolata con snodi di tipo sferico sulle bielle inclinate dei motori. Il telaio alloggiava i motori di trazione.\nLe ruote erano del tipo in uso sulle locomotive a vapore con contrappesi di equilibratura e manovelle a 90\u00b0.\nSul telaio rigido era montata la cassa composta di una cabina centrale con avancorpi alle due estremit\u00e0.\nL'impianto frenante era dotato di freno continuo automatico e freno moderabile con freno a mano.\nParte elettrica.\nLa parte elettrica era costituita da due motori a corrente alternata trifase il cui circuito permetteva il collegamento in cascata per l'avviamento e la marcia a bassa velocit\u00e0, a 25\u00a0km/ora, e in parallelo per la marcia alla velocit\u00e0 di 50\u00a0km/ora. I collegamenti necessari venivano stabiliti mediante un controller a tamburo, mentre un reostato a liquido permetteva di limitare la corrente assorbita all'avviamento.\nLa potenza complessiva dei due motori raggiungeva nella combinazione di parallelo la potenza di 2000\u00a0kW.\nL'alimentazione di corrente elettrica avveniva per mezzo di due trolley a stanga del tipo, ormai collaudato in uso, montati sul tetto della cabina e sempre in presa contemporaneamente.\nIl trolley adottato per queste locomotive era quello della Societ\u00e0 Tecnomasio Italiano-Brown-Boveri.\nLa locomotiva all'origine venne dotata di caldaia di riscaldamento elettrica; dato lo scarso risultato a partire dal 1925 venne sostituita gradualmente da una caldaia a gasolio per il riscaldamento della carrozze. A partire dal 1930 venne installato un gruppo interruttore-invertitore ad alta tensione tipo FS/III.\nComando multiplo.\nNel 1959, durante la messa a punto del comando multiplo tipo \"Ligure\" sui prototipi E.554.005 e 109 da parte del deposito locomotive di Rivarolo Ligure, fu deciso di attrezzare con le stesse apparecchiature le locomotive E.551.105 e 111 del deposito di Savona, per verificarne la funzionalit\u00e0 su macchine dotate in origine del reostato a comando pneumatico. I risultati pienamente soddisfacenti dell'esperimento portarono all'attrezzamento col comando multiplo tipo \"Ligure\" di altre quattro locomotive del deposito savonese (E.551.010, 081, 090 e 098) che, assieme alle altre due, prestarono servizio sulle linee di valico verso Ceva fino al loro ritiro dal servizio nel 1965."}
{"id": "2042831", "revid": "1305772", "url": "https://it.wikipedia.org/wiki?curid=2042831", "title": "Solo per i tuoi occhi", "text": "Solo per i tuoi occhi \u00e8 la prima delle due raccolte di racconti di Ian Fleming incentrati su James Bond. Contiene sia narrazioni, sia riflessioni sulla vita.\nLa maggior parte dei racconti facevano parte di un progetto televisivo mai realizzato sul personaggio di 007, tranne \"La rarit\u00e0 Hildebrand\", che fu pubblicato inizialmente su \"Playboy\" del marzo 1960, e \"Un quantum di sicurezza\", che fu pubblicato sulla rivista \"Cosmopolitan\" del maggio 1959.\nRacconti.\nPaesaggio e morte (\"From a view to a Kill\").\n007 \u00e8 di passaggio a Parigi dopo una missione fallimentare a Vienna. In un ristorante lo raggiunge Mary Ann Russell, un'agente della sezione F, e lo informa che M desidera che aiuti la sezione a indagare sull'assassinio di un corriere motociclista diretto alla stazione Saint-Germain della \"Shape\". L'agente britannico riesce a scoprire i colpevoli, facendo da esca: si traveste da corriere motociclista e, quando essi tentano di assassinarlo, li attira in una trappola.\nSolo per i tuoi occhi (\"For your eyes only\").\nLa famiglia Havelock, proprietaria di una piantagione in Giamaica, \u00e8 sterminata dal maggiore Gonzalez. M, amico della famiglia, si serve del servizio segreto per indagare sulla strage. Scopre che il mandante \u00e8 il terrorista Von Hammenstein, che alcune settimane prima era stato scacciato da Cuba dal regime di Fulgencio Batista. La pista porta in Canada, dove si sarebbe rifugiato il terrorista. M chiama 007 e gli fa capire implicitamente che gradirebbe una vendetta privata.\nJames Bond si reca in Canada e trova sulla sua strada Judy Havelock, l'unica figlia sopravvissuta. I due collaborando riescono a scovare e assassinare il terrorista.\nUn quantum di sicurezza (\"Quantum of solace\").\nIl governatore britannico di un paese caraibico racconta a James Bond la storia di un ex funzionario dell'ambasciata e di sua moglie, un'ex \"hostess\" conosciuta in un viaggio aereo, e di come tra quell'uomo e quella donna a un certo punto si sia superato quel \"quantum\" di sicurezza oltre il quale si generano perfidia e dolorose cattiverie.\nRischio (\"Risico\").\nJames Bond incontra a Roma Kristatos, un agente della CIA che indaga sul mondo della droga. L'uomo gli indica il pericoloso trafficante Enrico Colombo e la sua bella donna Lisl Baum. 007 riesce a conoscere la donna e la incontra ancora una settimana dopo a Venezia\nLa Baum lo fa salire sullo yacht di Colombo e il trafficante gli rivela che Kristatos in realt\u00e0 \u00e8 un doppiogiochista. 007 e gli uomini di Colombo bloccano una spedizione di oppio grezzo per Napoli; poi Bond uccide Kristatos. Colombo ha un modo tutto suo per ringraziare Bond: gli regala le chiavi della stanza all'albergo Danieli di Venezia, dove lo aspetta Lisl Baum.\nLa rarit\u00e0 Hildebrand (\"The Hildebrand Rarity\").\nMilton Krest \u00e8 un miliardario arrogante e volgare, che maltratta la moglie Liz e la imbarazza con pesanti allusioni in pubblico. L'uomo organizza alle Seychelles una caccia a un'introvabile specie di pesce, denominata \"rarita di Hildebrand\". James Bond e il suo amico Fidele Barbey si uniscono alla spedizione.\nFinalmente il pesce \u00e8 catturato, ma la sera stessa 007 scopre che il miliardario \u00e8 stato assassinato. Dalla bocca fuoriesce a mo' di lingua la coda della razza pescata."}
{"id": "2042835", "revid": "39692", "url": "https://it.wikipedia.org/wiki?curid=2042835", "title": "Epadnavirus", "text": ""}
{"id": "2042840", "revid": "2051852", "url": "https://it.wikipedia.org/wiki?curid=2042840", "title": "Britta Steffen", "text": "Carriera.\nSpecialista dei 100 m stile libero, campionessa olimpica ai Giochi di Pechino 2008, nella sua carriera ha stabilito pi\u00f9 volte il record del mondo dei 100 stile libero. \u00c8 stata detentrice del record del mondo dei 100 m stile libero con il tempo di 52\"07, primato stabilito a Roma il 26 luglio 2009 nella prima frazione della staffetta 4x100 stile libero che ha valso alla Germania la medaglia d'argento. Il 28 luglio 2011, ai Campionati Mondiali di nuoto a Shanghai, entra, per pochi centesimi, nella semifinale della sua gara, i 100\u00a0m stile libero."}
{"id": "2042845", "revid": "19937953", "url": "https://it.wikipedia.org/wiki?curid=2042845", "title": "Quantum di sicurezza (racconto)", "text": ""}
{"id": "2042846", "revid": "767487", "url": "https://it.wikipedia.org/wiki?curid=2042846", "title": "Juan Ram\u00f3n Ver\u00f3n", "text": "Biografia.\nGiocatore dell'Estudiantes per anni, \u00e8 il padre di Juan Sebasti\u00e1n Ver\u00f3n e Iani, anch'essi calciatori.\nCarriera.\nClub.\nSoprannominato \"La Brujia\" (la strega), nomignolo che verr\u00e0 poi trasferito, modificato in \"Brujita\" (streghetta), al figlio, debutta nel 1962 con la maglia dell'Estudiantes di La Plata, sua citt\u00e0 natale, dove gioca per 10 anni, vincendo un titolo nazionale e tre Coppe Libertadores; trasferitosi al , in Grecia, vi vince un campionato di calcio greco; torna in Argentina, ma l'anno successivo si trasferisce ai colombiani dell'Atl\u00e9tico Junior, dove vince un altro titolo nazionale, prima di passare al C\u00facuta Deportivo. Si ritira nel 1981 con la maglia dell'Estudiantes."}
{"id": "2042847", "revid": "1226", "url": "https://it.wikipedia.org/wiki?curid=2042847", "title": "Solo per i tuoi occhi (racconto)", "text": ""}
{"id": "2042849", "revid": "216538", "url": "https://it.wikipedia.org/wiki?curid=2042849", "title": "Paesaggio e morte (racconto)", "text": ""}
{"id": "2042851", "revid": "216538", "url": "https://it.wikipedia.org/wiki?curid=2042851", "title": "Rischio (racconto)", "text": ""}
{"id": "2042852", "revid": "216538", "url": "https://it.wikipedia.org/wiki?curid=2042852", "title": "La rarit\u00e0 Hildebrand (racconto)", "text": ""}
{"id": "2042853", "revid": "309289", "url": "https://it.wikipedia.org/wiki?curid=2042853", "title": "Nidym", "text": "Il Nidym () \u00e8 un fiume della Siberia Occidentale, affluente di sinistra della Tunguska Inferiore (bacino idrografico dell'Enisej). Scorre nell'\u0116venkijskij rajon del Territorio di Krasnojarsk, in Russia.\nProviene dai monti Jangil' e scorre lungo l'altopiano della Siberia centrale; nel suo medio corso scorre in una valle stretta e profonda. La sua lunghezza \u00e8 di 379\u00a0km e il bacino \u00e8 di 14\u00a0500\u00a0km\u00b2. Sfocia nella Tunguska Inferiore a 849\u00a0km dalla foce. \u00c8 gelato, in media, da ottobre a maggio.\nSuo maggior affluente (da sinistra) \u00e8 il Nidymkan (lungo 153\u00a0km)."}
{"id": "2042854", "revid": "767487", "url": "https://it.wikipedia.org/wiki?curid=2042854", "title": "Nuoto ai XIII Giochi paralimpici estivi - 50 m stile libero maschili S8", "text": "Record.\nPrima di questa competizione, il record del mondo (WR) e il record paraolimpico (OR) erano i seguenti."}
{"id": "2042855", "revid": "287204", "url": "https://it.wikipedia.org/wiki?curid=2042855", "title": "Juan Ramon Veron", "text": ""}
{"id": "2042862", "revid": "287204", "url": "https://it.wikipedia.org/wiki?curid=2042862", "title": "Cesare verde", "text": "Il ritratto di Cesare detto Cesare verde \u00e8 un'opera scultorea realizzata tra il I secolo a.C. e il I secolo d.C. in basanite. \u00c8 attualmente conservato all'Altes Museum di Berlino.\nRappresenta probabilmente il generale e politico romano Gaio Giulio Cesare: la statua presenta, infatti, i caratteri propri delle altre raffigurazioni antiche di Cesare, e va dunque considerata, come le altre opere di et\u00e0 tardo-repubblicana, una riproduzione abbastanza realistica dei lineamenti del dittatore romano, ancora non modificati con fini di idealizzazione. Tuttavia, in ogni statua del periodo si possono riconoscere particolari tipizzati che rimandano ai valori del \"mos maiorum\" romano: \u00e8 il caso dei segni dell'et\u00e0 che richiamano l\"auctoritas\" e dei tratti severi che denotano la \"gravitas\". Cesare, dittatore e guida dello stato romano, diviene personificazione stessa di questi valori; il contegno del volto rappresentato \u00e8 simbolo della nobilt\u00e0 dell'uomo che \u00e8 effigiato. Il volto scarno di Cesare richiama l'incrollabile capacit\u00e0 di sopportazione che il generale dimostr\u00f2 nel corso delle guerre galliche, bench\u00e9 Cesare sia qui ritratto non come condottiero militare ma come \"civis romanus\" che partecipa all'attivit\u00e0 politica dell'Urbe.\nL'opera fu rinvenuta con grande probabilit\u00e0 a Roma, ed acquistata dalla collezione Julienne nel 1767 a Parigi da Federico II di Prussia, che la trasport\u00f2 in Germania, a Berlino, dov'\u00e8 tuttora conservata. Risulta tuttora impossibile stabilire il luogo, probabilmente una localit\u00e0 orientale, e l'epoca in cui l'opera fu realizzata; essa corrisponde ai canoni della scultura classica, ed \u00e8 riconducibile, in particolare, al concetto di distensione classicistica, che si esplica nella plasticit\u00e0 dei lineamenti. Essi appaiono infatti particolarmente fluidi grazie all'uso, al posto del consueto marmo, della basanite (nella variante della grovacca verde dallo Uadi Hammamat, in Egitto).\nIl ritratto, alto 41 centimetri e quindi leggermente superiore alle reali dimensioni del busto umano, raffigura il volto di un uomo adulto ormai prossimo alla vecchiaia: compaiono infatti sottili rughe sulla fronte, lungo il contorno degli occhi e attorno alla bocca. I capelli, radi ma in realt\u00e0 ben pi\u00f9 abbondanti di quelli che Cesare, quasi calvo, doveva avere, sono rappresentati in ciocche falciformi che ricadono sulla fronte ma lasciano scoperte le tempie. Le guance ed il collo comunicano un'impressione di particolare magrezza, accentuata anche dal profilo del naso e dalle labbra sottili.\nIntegrazioni di epoche successive sono da considerarsi i bulbi oculari in marmo, aggiunti in et\u00e0 moderna, e le rifiniture, frutto di pi\u00f9 recenti restauri, all'orecchio sinistro e all'orlatura destra della toga."}
{"id": "2042865", "revid": "682976", "url": "https://it.wikipedia.org/wiki?curid=2042865", "title": "Wayside (Virginia Occidentale)", "text": "Wayside \u00e8 una localit\u00e0 (\"unincorporated community\") degli Stati Uniti d'America nella Contea di Monroe nella Virginia Occidentale. \u00c8 situata nell'unione fra la Country Road 7 e la Country Road 9.\n\u00c8 il luogo di nascita di Ettie Mae Greene, che mor\u00ec a 114 anni e 171 giorni e segn\u00f2 il record di longevit\u00e0 assoluto nello Stato americano della Virginia Occidentale."}
{"id": "2042874", "revid": "1632387", "url": "https://it.wikipedia.org/wiki?curid=2042874", "title": "World Funeral", "text": "World Funeral \u00e8 l'ottavo album della Black metal band Marduk. \u00c8 stato registrato e mixato tra il settembre e il novembre 2002, pubblicato poi il 25 marzo 2003. La tracklist dell'album si alterna fra canzoni lente e pi\u00f9 veloci. World Funeral \u00e8 il primo album con il batterista Emil Dragutinovic e l'ultimo con gli storici membri Bogge \"B. War\" Svensson e Erik \"Legion\" Hagstedt."}
{"id": "2042877", "revid": "309289", "url": "https://it.wikipedia.org/wiki?curid=2042877", "title": "Bacino di Ni\u017enekamsk", "text": "Il bacino di Ni\u017enekamsk (in russo \u041d\u0438\u0436\u043d\u0435\u043a\u0430\u043c\u0441\u043a\u043e\u0435 \u0432\u043e\u0434\u043e\u0445\u0440\u0430\u043d\u0438\u043b\u0438\u0449\u0435, \"Ni\u017enekamskoe vodochranili\u0161\u010de\") \u00e8 un bacino artificiale della Russia europea nordorientale, formato dai fiumi Kama e Belaja.\nVenne formato nel 1979 a monte dello sbarramento idroelettrico di Nabere\u017enye \u010celny, nella Repubblica Autonoma del Tatarstan."}
{"id": "2042879", "revid": "1543377", "url": "https://it.wikipedia.org/wiki?curid=2042879", "title": "Chedini", "text": "I Chedini (in greco \"Chaideinoi\" o \"Khaideinoi\", il latino: \"Chaedini\") furono un popolo germanico citato da Tolomeo nella sua \"Geografia\". Tolomeo li posiziona nella parte occidentale di una grande isola, la Scandia, al largo della foce della Vistola. Molti studiosi concordano sul fatto che l'isola citata da Tolomeo sia in realt\u00e0 la Penisola scandinava, frequentemente considerata dai geografi antichi un'isola del Golfo di Codano.\nSecondo Tolomeo, la Scandia era abitata dai Favoni e Firesi nella parte orientale, i Chedini nella parte occidentale, i Finni nella parte settentrionale, i Gutae (o Gautae) e i Daucioni nella regione meridionale e i Levoni nella regione centrale.\nEtnonimo.\nL'etimologia dell'etnonimo \u00e8 definita all'interno dell\"'American Heritage Dictionary\". Si tratta questa di un'opera controversa, secondo alcuni inaffidabile in alcune sue parti, per cui l'analisi risulta essere una semplice ipotesi.\nSecondo l'AHD l'etnonimo significherebbe \"landa\". \"Chaideinoi\" sarebbe identico nella forma al suo corrispondente inglese, \"heathen\". L'indoeuropeo *\"kaito\" (foresta, terra incolta) si sarebbe trasformato nel germanico comune *\"haithiz\", simile a *\"haithinaz\", \"popolo della terra incolta\". L'esatta pronuncia di \"Chaidein\" non \u00e8 certa, ma dovrebbe essere simile a *\"haithin\". Il nome di Tolomeo sarebbe quindi simile a un termine del germanico comune, anche se non si sa a quale periodo risalirebbe. Sicuramente sarebbe molto anteriore al tempo di Tolomeo, provenendo da fonti precedenti.\nIl comune germanico *\"haith\" diventerebbe \"Hed\" nelle lingue scandinave. Tra i possibili luoghi in cui sarebbero vissuti i Chaideinoi si citano l'attuale Hedmark norvegese o, se l'est della Scandia fosse l'attuale Finlandia, in Dalarna e Gestrickland (Svezia), entrambe regioni con un'alta concentrazione di toponimi contenenti \"Hed\".\nLa natura descrittiva del nome permette di capire perch\u00e9 non siano stati citati da altre fonti primarie, quali gli scritti di Tacito. \u00c8 possibile che abbiano pi\u00f9 nomi, i quali indicavano la provenienza etnica o l'organizzazione politica del popolo.\n\"Chaideinoi\" potrebbe essere un sinonimo del probabile significato di *\"mannaz\", \"popolo della nazione\". Si ipotizza che i popoli pi\u00f9 civili della Svezia usassero chiamare i propri vicini pi\u00f9 rurali (che non abitavano veramente su terre incolte) con nomi pi\u00f9 antichi e generici, ma senza aggiungere il termine \"uomo\", perch\u00e9 quello era il termine che usavano per s\u00e9 stessi. Trovavano quindi un sinonimo, che facesse la discriminazione richiesta ma che mantenesse l'antico significato; in ogni caso questa \u00e8 una pura ipotesi, senza fondamenta scientifiche."}
{"id": "2042880", "revid": "287204", "url": "https://it.wikipedia.org/wiki?curid=2042880", "title": "Bacino di Niznekamsk", "text": ""}
{"id": "2042881", "revid": "80339", "url": "https://it.wikipedia.org/wiki?curid=2042881", "title": "Bacino di Nizhnekamsk", "text": ""}
{"id": "2042883", "revid": "438678", "url": "https://it.wikipedia.org/wiki?curid=2042883", "title": "H\u0101la", "text": "Visse in India, nella regione del Deccan, nel I o II secolo d.C. Probabilmente fu un sovrano della dinastia S\u0101tav\u0101hana. La sua unica opera \u00e8 un'antologia di settecento strofe intitolata Sattasa\u012b, che rappresenta il primo caso di raccolta poetica della letteratura dell'India antica a noi pervenuto. Sul suo esempio sono state in seguito composte antologie come quelle di K\u0101lid\u0101sa e di Amaruka."}
{"id": "2042884", "revid": "1702319", "url": "https://it.wikipedia.org/wiki?curid=2042884", "title": "Tranvia Varese-Angera", "text": "La tramvia Varese-Angera era una linea tramviaria dell'Alto Varesotto che univa la citt\u00e0 di Varese ad Angera.\nAperta nel 1914, fu una delle ultime tranvie ad entrare in servizio nell'Alto Varesotto e la prima a chiudere i battenti, dato che l'esercizio fu soppresso nel 1940.\nStoria.\nLe origini.\nL'idea di un collegamento a mezzo tram tra Varese e il basso Verbano nacque agli inizi del Novecento. Accantonato un primo progetto elaborato dall'ingegner Lavatelli per una linea che transitasse da Azzate e Varano Borghi, nuovo promotore dell'iniziativa fu il Senatore Giulio Adamoli che, assieme ad influenti personaggi di Gavirate ed Angera, prese contatto con la Societ\u00e0 Varesina per Imprese Elettriche (SVIE), concessionaria del servizio tranviario, la quale stava ultimando la costruzione delle tranvie che dal centro di Varese avrebbero raggiunto i borghi di Azzate e Masnago.\nFu costituito un comitato promotore, presieduto dallo stesso Adamoli, che present\u00f2 un progetto per prolungare la Tranvia Varese-Masnago ad Angera, collegando anche i centri di Gavirate e Besozzo. In linea di massima la SVIE si mostr\u00f2 d'accordo nell'accogliere il progetto, che tra l'altro le avrebbe consentito di collegare questa nuova tranvia con quella che da circa un anno collegava Varese a Luino, dando modo di raggiungere sia l'Alto che il Basso Lago Maggiore.\nColoro che osteggiarono il progetto fecero notare al Comitato Promotore e alla SVIE, che le scarse risorse economiche locali e le limitate attrattive turistiche non giustificavano gli investimenti e l'utilit\u00e0 economica di questa nuova tranvia. Fu cos\u00ec che la societ\u00e0 varesina rinunci\u00f2 al prolungamento della Varese-Masnago. La situazione, in breve tempo, cambi\u00f2: la Societ\u00e0 Navigazione Lago Maggiore istitu\u00ec un battello celere per merci e passeggeri che collegava Arona ad Angera. Di conseguenza si cre\u00f2 una forte corrente di traffico tra questa localit\u00e0 e Varese, cosa che spinse il Comitato Promotore a rilanciare l'idea della tranvia.\nSecondo il progetto definitivo, essa si sarebbe sviluppata lungo un tracciato di 28 chilometri che avrebbe attraversato i centri di Casciago, Luvinate, Barasso, Comerio, Gavirate, Bardello, Besozzo, Brebbia, Ispra per arrivare ad Angera. Superate alcune difficolt\u00e0 burocratiche, il Senatore Adamoli propose di trasformare il Comitato Promotore in una societ\u00e0 che avrebbe dovuto gestire la nuova tranvia. Fu cos\u00ec che il 1\u00ba febbraio 1912 si costitu\u00ec a Milano la Societ\u00e0 Anonima Tramvie Orientali del Verbano (SATOV).\nLa costruzione e l'inaugurazione della linea.\nL'inizio dei lavori furono ritardati da numerosi ostacoli. In particolare, vi fu opposizione da parte della SVIE che accampava sulla tranvia diritti di privilegio e prelazione. Fu solo il 6 aprile 1912 che la situazione si sblocc\u00f2, quando venne firmata una convenzione tra la SVIE e la SATOV, in base alla quale quest'ultima avrebbe costruito la propria tranvia lungo una linea indipendente da quella della prima, che avrebbe fornito l'energia elettrica necessaria alla trazione.\nIl 6 giugno 1912 con Regio Decreto n\u00b0 963 lo Stato concesse alla SATOV la gestione della linea, a trazione elettrica e scartamento metrico, per 50 anni. I lavori iniziarono poco dopo e la tranvia fu aperta al pubblico servizio il 23 marzo 1914.\nCos\u00ec il \"Corriere della Sera\" di quel giorno diede l'annuncio dell'inaugurazione: Furono istituite corse dirette nelle giornate festive, con orario studiato in modo da favorire le gite sul Lago Maggiore. I tram furono quasi sempre costituiti dalla sola elettromotrice, perch\u00e9 i rimorchi troppo leggeri venivano impiegati di rado e comunque limitatamente alla tratta Varese-Besozzo. La loro tendenza a sviare li fece soprannominare \"mangiaerba\". Il servizio merci fu limitato alla tratta da Varese a Bardello.\nEsercizio e declino.\nA seguito dell'ingresso dell'Italia nel conflitto della Prima guerra mondiale, le corse di tutte le tranvie vennero ridotte, il traffico dei turisti cess\u00f2 e buona parte del personale richiamato alle armi. Dopo la Battaglia di Caporetto, tutti gli uomini disponibili furono spediti al fronte. Per la SVIE e per la SATOV si prospett\u00f2 la cessazione del servizio per grave carenza di personale.\nTerminato il conflitto, l'esercizio sulla Varese-Angera torn\u00f2 gradualmente su livelli normali, ma i guadagni non erano quelli che si era prospettato in fase di progettazione. Le difficolt\u00e0 del dopoguerra, la crisi economica, l'instabilit\u00e0 politica non contribuirono a migliorare la situazione e la Crisi del 1929 fece crollare le speranze di una eventuale risalita dei prodotti di esercizio.\nAgli inizi del 1937 prese corpo nei vertici della SATOV l'idea di sostituire la tranvia con un autoservizio. La societ\u00e0 tranviaria inizi\u00f2 presso il Ministero dei trasporti le pratiche in tal senso e il 13 luglio 1939, l'Amministrazione Provinciale di Varese deliber\u00f2 a favore della sostituzione della tranvia. Il previsto programma di esercizio \"\u00ab[\u2026] almeno in un primo tempo, non dovr\u00e0 essere inferiore a quello in atto della tramvia. Successivamente, se in dipendenza, dell'impiego degli automezzi, il traffico della linea avesse quell'incremento, che \u00e8 nelle previsioni, l'attuale programma verrebbe opportunamente intensificato su tutto il percorso e potrebbero anche essere istituite corse a carattere tramviario tra Varese e Comerio [\u2026]\u00bb\". Inoltre, veniva ribadito che \"\u00ab[\u2026] la sospensione del servizio tranviario, ove sia autorizzata dal Superiore Ministero, non potr\u00e0 in ogni caso avvenire se non contemporaneamente alla istituzione del corrispondente servizio automobilistico [\u2026]\u00bb\".\nNei primi mesi del 1940 la SATOV decise di gestire in proprio il nuovo servizio automobilistico abilitando il personale gi\u00e0 disponibile e riqualificando l'officina sociale di Bardello, che sarebbe stata riutilizzata per il rifornimento e le riparazioni dei nuovi veicoli stradali. Il 13 maggio 1940 l'azienda fu autorizzata a sostituire il servizio tranviario a partire dal 1\u00ba luglio 1940 sulla tratta da Angera a Gavirate e dal 1\u00ba settembre dello stesso anno sul tratto Gavirate-Varese.\nIl 1\u00ba luglio 1940 la prima corriera sostitutiva a metano con rimorchio prese il via tra Angera e Gavirate. Due mesi pi\u00f9 tardi, con il 1\u00ba settembre, anche la tratta Gavirate-Varese, venne chiusa definitivamente all'esercizio.\nCaratteristiche.\nLa tranvia era realizzata secondo i canoni costruttivi dell'epoca, utilizzando rotaie Vignoles nei tratti in sede propria, come presso la stazione di Ispra e rotaie a gola Phoenix lungo la normale viabilit\u00e0. In virt\u00f9 della presenza di diversi tratti in sede propria nel complesso l'impianto presentava caratteristiche affini ad una ferrovia.\nL'alimentazione, a 600 V in corrente continua, avveniva mediante filo aereo sospeso mediante l'uso di pali a traliccio o amarraggio mediante tiranti agganviati alle facciate degli edifici prospicienti la sede stradale.\nPercorso.\nLunga complessivamente 28.075 metri, la linea aveva origine presso la stazione FS di Varese da qui veniva impegnato il cavalcaferrovia sulla linea FNM sul quale veniva attraversato il binario SVIE per via Morosini. Imboccato viale Milano veniva attraversato anche il binario tranviario per Belforte per poi seguire la direttrice lungo via Dandolo e via Vetera fino piazza Beccaria, dove si incrociava anche il binario SVIE diretto alle Bettole. Le fermate urbane erano effettuate effettuate in piazza Madonna in Prato, in piazza Cacciatori delle Alpi e in piazza Beccaria.\nPercorsa la via Felicita Morandi iniziava un tratto in sede propria di 1,880\u00a0km posto lungo un vialone, alla volta di Masnago, dove il binario della SATOV si trovava a un paio di metri dal termine della linea SVIE della rete urbana di Varese. Da qui, mediante due strette curve, il binario raggiungeva la ex strada statale 394 del Verbano Orientale, qui denominata via Regina Elena, che veniva seguita servendo erano servite nell'ordine le localit\u00e0 di Casciago, Luvinate, Barasso e Comerio, quest'ultima aggirata mediante un altro tratto in sede propria. Ripresa la viabilit\u00e0 provinciale la linea raggiungeva dunque Gavirate, oltre la quale era presente un ulteriore un tratto in sede propria posto fra i due ponti del torrente Fignano e lungo la strada del cimitero comunale, la tramvia raggiungeva Bardello.\nDi nuovo lungo la provinciale, appositamente allargata a cura della SATOV portandone la sezione a 7,70 metri, il binario serviva Besozzo, con una fermata in prossimit\u00e0 della stazione ferroviaria posta lungo la linea Saronno-Laveno, che veniva sottopassata e Brebbia. Dopo l'ulteriore sottopasso della ferrovia Luino-Novara veniva servita Ispra con una stazione ben pi\u00f9 centrale rispetto all'omonimo impianto ferroviario, per raggiungere infine il capolinea orientale di Angera posto dopo via Roma, presso l'imbarcadero.\nIn totale il percorso comprendeva diciassette fra stazioni e fermate.\nMateriale rotabile.\nPoche e frammentarie sono le notizie sul materiale rotabile della Varese-Angera. Sicuramente la dotazione della linea, comprendeva una locomotiva elettrica, almeno otto elettromotrici a carrelli, quattro rimorchiate e tredici carri. Le elettromotrici erano numerate dal 15 al 22 ed erano state costruite dalle Officine Meccaniche Reggiane.\nI motori di trazione erano degli AEG Thomson Houston della potenza di 48 kW. Questi mezzi avevano la cassa divisa in uno scompartimento di prima classe, due di seconda classe e un piccolo scompartimento per il servizio postale.\nL'unica locomotiva in servizio portava il numero 1 e probabilmente anch'essa era stata costruita a Reggio Emilia. La potenza del motore era di 102\u00a0kW."}
{"id": "2042894", "revid": "470844", "url": "https://it.wikipedia.org/wiki?curid=2042894", "title": "Governatorato di Tver'", "text": "Il governatorato di Tver', , \u00e8 stato un gubernija dell'Impero Russo. Il capoluogo era Tver'.\nSuddivisioni.\nIl governatorato era diviso in 12 uezd:"}
{"id": "2042895", "revid": "36426", "url": "https://it.wikipedia.org/wiki?curid=2042895", "title": "Fontana delle Sette cannelle", "text": "La fontana delle Sette cannelle \u00e8 una fontana monumentale situata nel centro storico di Pitigliano. La sua ubicazione \u00e8 sul lato meridionale di piazza della Repubblica, che viene occupato e chiuso interamente dalla suddetta fontana.\nStoria.\nLa fontana fu realizzata nel 1545 per volere del conte Gianfranco Orsini, all'epoca a capo della Contea di Pitigliano, presso la testata dell'Acquedotto Mediceo. All'epoca, la testata dell'acquedotto risultava essere gi\u00e0 terminata, nonostante la rimanente opera monumentale di ingegneria idraulica venisse conclusa soltanto nel secolo successivo, quando Pitigliano era oramai entrato definitivamente a far parte del Granducato di Toscana amministrato dai Medici.\nL'attuale denominazione fu conferita attorno alla met\u00e0 del Settecento, quando risultavano oramai aperte le sette cannelle che da allora hanno contraddistinto la fontana.\nIn passato, l'opera monumentale era utilizzata come fontana pubblica.\nDescrizione.\nLa fontana delle sette cannelle si presenta come un'opera imponente e monumentale, grazie alla presenza della testata dell'acquedotto da cui attinge l'acqua necessaria al suo funzionamento.\nLa testata \u00e8 costituita da cinque imponenti arcate rivestite in conci di tufo, di cui la centrale risulta pi\u00f9 elevata e ad arco tondo, differenziandosi da quelle laterali (due per lato) che presentano archi ribassati. La parte sommitale della testata \u00e8 ulteriormente arricchita dalla presenza di una serie di cinque pinnacoli, di cui due a delimitare le due estremit\u00e0 laterali (uno per ciascun lato) e tre ad ornare la cornice alla sommit\u00e0 dell'ampia arcata centrale.\nLe cannelle, da cui attualmente sgorga l'acqua che poi viene scaricata nella sottostante vasca di reflusso, sono pregevolmente decorate da opere scultoree, realizzate in epoche e stili diversi, ciascuna delle quali raffigura la testa di un animale."}
{"id": "2042904", "revid": "119991", "url": "https://it.wikipedia.org/wiki?curid=2042904", "title": "Contea degli Orsini", "text": ""}
{"id": "2042911", "revid": "122933235", "url": "https://it.wikipedia.org/wiki?curid=2042911", "title": "Daniela Rossella", "text": "Si occupa di letteratura in sanscrito, di religioni e filosofie dell'India e di indologia. \u00c8 stata allieva di Carlo Della Casa; ha prestato servizio, come docente e come \"tutor\" di laureandi e specializzandi, presso l'Universit\u00e0 degli Studi di Milano, l'Universit\u00e0 Ca' Foscari di Venezia, la Libera Universit\u00e0 di Lingue e Comunicazione (IULM) di Milano, l'Universit\u00e0 di Potenza e il Conservatorio di Musica Arrigo Pedrollo di Vicenza.\nHa tradotto dal sanscrito opere di K\u1e63emendra, Amaruka, Kaly\u0101\u1e47amalla, H\u0101la, Jagann\u0101tha Pa\u1e47\u1e0ditar\u0101ja, R\u0101macandra e Rasik Vihari Joshi. Si \u00e8 anche occupata della posizione della donna nell'India antica e moderna e di alcune eroine delle epiche indiane (come \u015aakuntal\u0101 e S\u012bt\u0101), dedicandosi altres\u00ec all'esame della condizione femminile nel buddhismo indiano."}
{"id": "2042922", "revid": "438678", "url": "https://it.wikipedia.org/wiki?curid=2042922", "title": "La principessa Tarakanova", "text": "La principessa Tarakanova \u00e8 un film del 1938 diretto da F\u00ebdor Ozep e Mario Soldati.\nFu distribuito nelle sale italiane a partire dal 16 marzo 1938.\nTrama.\nIl conte Orlov, favorito dell'imperatrice Caterina, parte per Venezia con lo scopo di sedurre la giovane principessa Elisabetta Tarakanova, pretendente al trono, per poi riportarla in Russia dove la aspetta una processo per alto tradimento e la condanna a morte. Il conte si scopre innamorato e cerca di liberarla, ma dovr\u00e0 invece condividerne il tragico destino."}
{"id": "2042925", "revid": "1613689", "url": "https://it.wikipedia.org/wiki?curid=2042925", "title": "Francesco Rizzi", "text": "Biografia.\nLaureato in Ingegneria Industriale al Politecnico di Milano nell'ottobre del 1922, entr\u00f2 a far parte dell'Aeronautica Militare Italiana sin dal 1923, anno della sua costituzione.\nFu il primo direttore della Direzione delle Costruzioni Aeronautiche di Napoli a partire dal 1927, a quel tempo la pi\u00f9 grande (rispetto a Torino, Milano, Padova e Roma) per estensione: a nord comprendeva la Toscana, l'Umbria e le Marche e a Sud le isole e le colonie; nell'ambito della D.C.A. di Napoli operavano importanti industrie tra cui l'Alfa Romeo, la Navalmeccanica, le Ferroviarie Meridionali, che costituivano il glorioso \u201cpolo aeronautico partenopeo\u201d. \nGrande fu il contributo di Rizzi (allora capitano) per il successo della trasvolata atlantica di Cesare Sabelli e George Pond, tanto da meritargli un particolare encomio.\nInsegn\u00f2 \u201cCostruzione degli aerei\u201d e \u201cTecnologia dei materiali aeronautici\u201d nei corsi universitari dell'Accademia Aeronautica.\nSuccessivamente, a partire dal 1936, ebbe maggiori e importanti responsabilit\u00e0 a livello centrale presso il Ministero dell'Aeronautica, ove, tra l'altro, nel periodo precedente la seconda guerra mondiale, fu l'ideatore di una organizzazione tecnica fatta di assistenza ai reparti, di officine (SRAM) e di recuperi (SRER), prodromo delle attuali organizzazioni tecniche dell'Aeronautica Militare e che si rivel\u00f2 tatticamente e strategicamente decisiva.\nEbbe la stima e l'apprezzamento degli esponenti pi\u00f9 qualificati e rappresentativi del mondo aeronautico di quel tempo, tra cui Gaetano Arturo Crocco, Cesare Cremona, Giuseppe Gabrielli, Antonio Eula, Santini, Luigi Broglio, e gli ingegneri Angelo Ambrosini, Simone Pierro, Stefanutti.\nFu sempre particolarmente legato al paese di origine, Canosa di Puglia, impegnandosi in vario modo nel sociale, avviando diverse iniziative per costituire nuovi centri di interesse culturale, sportivo e assistenziale e stringendo sempre pi\u00f9 nel tempo i suoi legami con la cittadinanza canosina.\nGerardo Chiancone, suo concittadino e caro amico, ha scritto di lui: \u201cFu uomo di azione e visse con il sostanziale ottimismo e con l'incessante fervore dell'uomo di fede, animato dallo spirito di fraternit\u00e0 che \u00e8 fermento vitale della civilt\u00e0 cristiana, che sola pu\u00f2 salvare i popoli dalla catastrofe a cui conducono i miti materialistici e totalitari\u201d."}
{"id": "2042931", "revid": "767487", "url": "https://it.wikipedia.org/wiki?curid=2042931", "title": "Miquel Utrillo", "text": "Biografia.\nCominci\u00f2 a Barcellona i suoi studi d'ingegneria conclusi poi all\"'Institut National Agronomique\" di Parigi, dove la sua famiglia si era trasferita, e nella quale rimase per esercitare la professione. In seguito lavor\u00f2 anche in Bulgaria, Germania e Belgio. Nel 1887 torn\u00f2 in Spagna per occuparsi di alcuni lavori in occasione dell'Esposizione Universale che si sarebbe tenuta a Barcellona l'anno seguente.\nNel 1889 il giornale La Vanguardia lo incaric\u00f2 di alcuni servizi sull'Esposizione Universale di Parigi ed egli si trasfer\u00ec nel quartiere Montmartre, con l'intenzione di dedicarsi alla pittura. L\u00ec conobbe Santiago Rusi\u00f1ol e Ramon Casas, ma soprattutto ebbe una relazione con la pittrice e modella Suzanne Valadon, da cui nacque un figlio (Maurice Utrillo, futuro celebre pittore) che egli riconobbe solo nel 1891. \nNel 1893 lasci\u00f2 Parigi per trasferirsi negli Stati Uniti con l'obiettivo di realizzare spettacoli di ombre cinesi, progetto che poi fall\u00ec.\nTorn\u00f2 a Barcellona nel 1895 e con Rusi\u00f1ol e Casas form\u00f2 il nucleo originario del movimento modernista catalano, collaborando a diverse riviste e creandone una: \"Forma\", che fu tra le prime a interessarsi del giovane Pablo Picasso.\nFu anche direttore artistico dell'Esposizione Universale di Barcellona del 1929, partecipando attivamente alla realizzazione del Poble Espanyol sul Montju\u00efc."}
{"id": "2042932", "revid": "89577", "url": "https://it.wikipedia.org/wiki?curid=2042932", "title": "Articolo 21 liberi di", "text": ""}
{"id": "2042935", "revid": "129019", "url": "https://it.wikipedia.org/wiki?curid=2042935", "title": "Miquel Utrillo i Morlius", "text": ""}
{"id": "2042936", "revid": "89577", "url": "https://it.wikipedia.org/wiki?curid=2042936", "title": "Articolo 21, Liberi di...", "text": ""}
{"id": "2042938", "revid": "129019", "url": "https://it.wikipedia.org/wiki?curid=2042938", "title": "Poble espanyol", "text": ""}
{"id": "2042946", "revid": "1305772", "url": "https://it.wikipedia.org/wiki?curid=2042946", "title": "Amos Dell'Orto", "text": "La ditta Amos Dell'Orto fu un'officina costruttrice di macchine tipografiche, operante a Monza nella prima met\u00e0 dell'Ottocento. \nIl torchio modello \"Stanhope\" di Amos delle'Orto fu premiato nel 1839 con medaglia d'argento . \nAlcune delle macchine realizzate da questa officina sono ancora esistenti:\nNel sito del Comune di Verona vi sono riferimenti ad un torchio \"Albion\" di Amos dell'Orto del 1854 utilizzato per stampe di pregio "}
{"id": "2042947", "revid": "2108263", "url": "https://it.wikipedia.org/wiki?curid=2042947", "title": "Zheng Xiaoxu", "text": "Biografia.\nLa carriera diplomatica.\nZheng nacque a Suzhou, nello Jiangsu, da una famiglia agiata radicata nel Fujian. Nel 1882, ottenne la laurea media dopo aver passato gli esami imperiali e tre anni dopo, nel 1885, divenne segretario di Li Hongzhang, vicer\u00e9 di Zhili, presso il quale rimase per molto tempo. Quando le sue doti diplomatiche vennero a galla, venne nominato legato cinese a Tokyo (1891), dove approfond\u00ec il suo interesse per la cultura giapponese.\nSuccessivamente, divenne agente consolare, viaggiando per il Giappone: nel 1892 di Tsukiji, nel 1893 di Osaka e nel 1894 di K\u014dbe. Qui, in particolare, si avvicin\u00f2 molto alla comunit\u00e0 cinese e promosse la fondazione di un'associazione per immigrati cinesi. Durante il soggiorno in Giappone, Zheng strinse rapporti amichevoli con It\u014d Hirobumi (futuro primo ministro), con il diplomatico Mutsu Munemitsu e con il sinologo Naito Torajiro.\nRitorno in patria.\nAllo scoppio della prima guerra sino-giapponese, nel 1894, Zheng fu costretto a lasciare il Giappone e tornare in Cina. Qui fu al seguito del riformista Zhang Zhidong a Nanchino e Pechino, di cui condivideva le idee per una trasformazione radicale dell'apparato politico cinese; venne quindi trasferito allo Zongli Yamen, il ministero degli esteri imperiale di allora. Quando la Riforma dei cento giorni venne soppressa dall'imperatrice vedova Cixi (1898), Zheng venne trasferito nella Cina meridionale e centrale, ricoprendo vari incarichi di governo.\nAllo scoppio della Rivoluzione Xinhai, che port\u00f2 al crollo dell'impero, Zheng rimase fedele alla dinastia Qing e, piuttosto che servire i rivoluzionari - che avevano frattanto fondato la Repubblica di Cina -, si ritir\u00f2 a vita privata nella sua tenuta di Shanghai, dedicandosi alla poesia e allo shod\u014d. Scrisse inoltre numerosi articoli contro il Guomindang, che giudicava essere un partito di banditi che avevano usurpato il potere.\nIl Manciuku\u00f2.\nNel 1923, sapendo la sua lealt\u00e0 al trono, l'ex imperatore Pu Yi chiam\u00f2 Zheng a Pechino, rendendolo partecipe del suo piano per riorganizzare il potere imperiale. Zheng divenne cos\u00ec un fidato consigliere del sovrano, seguendolo anche a Tientsin, e fu il principale negoziatore con il Giappone riguardo alla possibilit\u00e0 di ricostituire l'autorit\u00e0 Qing in Manciuria, sotto il controllo giapponese. Allacci\u00f2 inoltre buoni rapporti con la Societ\u00e0 del Dragone Nero, un gruppo giapponese ultra-nazionalista assai favorevole ad avere la monarchia cinese sotto il controllo dell'imperatore nipponico.\nQuando il Giappone occup\u00f2 la Manciuria nel 1931, Zheng vide il proprio sogno diventare realt\u00e0; dopo avere collaborato attivamente alla creazione del Manciuku\u00f2, ne divenne primo ministro il 9 marzo 1932. Bench\u00e9 Zheng vedesse il Manciuku\u00f2 come una misura propedeutica alla riconquista dell'intera Cina e al ritorno al potere della dinastia Qing, dovette subito fare i conti con il fatto che, al contrario, il Giappone non la vedeva affatto cos\u00ec.\nZheng divenne decisamente critico dell'occupazione giapponese e pi\u00f9 volte contest\u00f2 gli alti ufficiali dell'Esercito Imperiale Giapponese con cui era a contatto. Vista la sua ormai intollerabile insofferenza degli occupanti del Manciuku\u00f2, Zheng venne deposto nel 1935 e mor\u00ec tre anni dopo, il 28 marzo 1938, in circostanze poco chiare. Gli furono tributati i funerali di Stato.\nContributi artistici.\nBench\u00e9 il nome di Zheng sia visto usualmente con disprezzo per via del suo collaborazionismo con il Giappone, egli \u00e8 comunque ricordato come un importante calligrafo ed un prominente poeta. Inoltre, il suo diario \u00e8 considerato un prezioso documento storico."}
{"id": "2042964", "revid": "188323", "url": "https://it.wikipedia.org/wiki?curid=2042964", "title": "Elf 500", "text": ""}
{"id": "2042965", "revid": "122536057", "url": "https://it.wikipedia.org/wiki?curid=2042965", "title": "Gazzirola", "text": "Il Gazzirola (2.116\u00a0 - detto anche, soprattutto in Italia, la \"Garzirola\") \u00e8 una montagna delle Prealpi Comasche nelle Prealpi Luganesi.\nDescrizione.\nIl Gazzirola \u00e8 una montagna imponente, dalla cui vetta si snodano tre crinali, che determinano anche i confini comunali di Lugano (Svizzera, a sud-ovest), Ponte Capriasca (Svizzera, a nord) e Cavargna (Italia, a est). Dal versante sud-occidentale della montagna nasce il fiume Cassarate che forma la Val Colla; il pendio nord scende ripido verso la Corte Lagoni, da cui si origina il ramo meridionale del fiume Vedeggio; il fianco orientale costituisce alcune laterali della Val Cavargna.\nSalendo sulla montagna da Bogno o da Certara, sul sentiero si possono incontrare tre rifugi: la Capanna San Lucio (Svizzera, 1.540\u00a0m s.l.m.), il Rifugio San Lucio (Italia, 1.554\u00a0m s.l.m.) e il Rifugio Garzirola (Italia, 1.974\u00a0m s.l.m.).\nSul Gazzirola nasce il fiume Cassarate che attraversa la citt\u00e0 di Lugano per poi sfociare nel lago Ceresio."}
{"id": "2042968", "revid": "773636", "url": "https://it.wikipedia.org/wiki?curid=2042968", "title": "Santuario della Madonna di Val di Prata", "text": "Il santuario della Madonna di Val di Prata si trova nel comune di Cinigiano, nella frazione di Monticello Amiata, sulle pendici del monte Amiata.\nStoria e descrizione.\nLa chiesa \u00e8 documentata dal 10 giugno 1198 quando papa Innocenzo III la cita in una bolla diretta all'Abate dell'abbazia di San Salvatore, ma la sua edificazione risale almeno a due secoli prima ed \u00e8 divenuta un noto santuario per l'esposizione sull'altare maggiore della venerata immagine quattrocentesca della \"Madonna col Bambino\" detta \"della Consolazione\".\nIl dipinto, che ha subito la decurtazione della parte inferiore, era attorniato da numerosi ex voto, in parte venduti per finanziare i radicali lavori di ristrutturazione condotti dal 1847 al 1863.\nL'edificio presenta la facciata a capanna con il portale architravato, e l'interno ad aula unica con due altari laterali tardo barocchi: quello di sinistra, del 1691, conserva la pala con la \"Madonna del Carmine con santa Teresa d'Avila, santa Elisabetta d'Ungheria, san Filippo Neri e sant'Elena\", uno dei vertici dell'attivit\u00e0 pittorica di Giuseppe Nicola Nasini, mentre l'immagine della Madonna della Consolazione troneggia sull'altare centrale.\nLa leggenda.\nIl santuario \u00e8 stato fondato sul luogo di una apparizione forse avvenuta tra l'inizio dell'IX secolo e il X secolo, ma di cui non esiste alcuna trascrizione.\nLa leggenda racconta che, durante una estate di grande siccit\u00e0, una pastorella invoc\u00f2 la Madonna per chiedere dell'acqua per le sue pecore; apparve una Signora avvolta in un alone di luce, che poggi\u00f2 la mano su una roccia e ne fece sgorgare una sorgente. La Signora disse alla pastorella di raccontare ci\u00f2 che aveva visto e di erigere una chiesa in un luogo che avrebbe indicato. Al paese nessuno credette al racconto della giovane, ma credettero dopo una nevicata estiva che ricopr\u00ec un colle; il cumulo di neve aveva la forma di una cappella, e su quel colle fu costruito un piccolo tempio dedicato alla Madonna della Consolazione.\nUn ex parroco di Monticello Amiata, don Luigi Martini, cerc\u00f2 presso gli archivi di stato di Siena e Firenze, alle Curie Vescovili di Montalcino e Chiusi, e negli archivi parrocchiali di S. Fiora e Monticello testimonianze storiche che documentassero l'avvenimento, "}
{"id": "2042970", "revid": "1451528", "url": "https://it.wikipedia.org/wiki?curid=2042970", "title": "Presnitz", "text": "Il presnitz \u00e8 un tipico dolce triestino e goriziano a base di pasta sfoglia arrotolata con un ripieno di noci, mandorle, pinoli, fichi, prugne, albicocche, uvetta, cioccolata grattugiata, zucchero, cannella, chiodi di garofano e rum. Gli ingredienti variano a seconda di chi lo produce, essendo il dolce preparato artigianalmente e potendo constare di varianti.\nPer certi aspetti, il presnitz \u00e8 simile alla gubana, alla putizza e allo strudel.\n\u00c8 un tipico dolce pasquale: infatti la forma circolare ad anello ha un significato simbolico della tradizione cristiana, ovvero la corona di spine di Cristo. Un altro dolce pasquale tipico, la pinza triestina, rappresenta invece la spugna intrisa d'aceto offerta al Cristo in croce.\nStoria.\nPellegrino Artusi, nel celebre manuale di cucina \"la scienza in cucina e l'arte di mangiar bene del 1891, lo defin\u00ec \"dolce di tedescheria\" ad indicare le origini austroungariche.\nAltra fonte riferisce che il dolce si considera specialit\u00e0 triestina, bench\u00e9 originario di Castagnevizza; tuttavia il dolce tipico della localit\u00e0 slovena viene realizzato con pasta friabile non lievitata, anzich\u00e9 pasta sfoglia.\nSembra che sia stato preparato la prima volta nel 1832 in onore di Francesco I e dell'imperatrice d'Austria in visita alla citt\u00e0. Il dolce, che originariamente riportava la scritta \"se giri il mondo ritorna qui\", venne insignito del \"Preis Prinzessin\" (Premio Principessa), che venne successivamente storpiato dai triestini in \"presnitz\".\nA volte viene erroneamente chiamato anche \"dolce di Sissi\", ma si tratta di un evidente errore cronologico in quanto la principessa Elisabetta di Baviera (Sissi) nacque nel 1837, cinque anni dopo la presunta creazione del dolce.\nDiverso l'etimo su Il Nuovo Doria alla voce \"presniz\": \"attestato anche a Fiume (accanto a \"prezniz)\", nel bisiaco, a Pirano e a Capodistria (accanto a \"presnis\"). Dallo sloveno \"presenec\" [pron. pr\u00e8senez] 'focaccia pasquale' (H. Schuchardt), un diminutivo di \"presen\" \"(kruh)\" 'pane non lievitato' (dove \"presen\" sta per \"opresen\").\"\nUna teoria minoritaria attribuisce il nome alla ex cittadina di P\u0159\u00edse\u010dnice (in tedesco: Pressnitz), situata nella Repubblica Ceca e distrutta nel 1974 a seguito della creazione dell'omonimo bacino idroelettrico. Tuttavia, tale accostamento appare un semplice caso di omonimia, non essendoci legami noti tra le citt\u00e0 di Trieste e Pressnitz."}
{"id": "2042971", "revid": "773636", "url": "https://it.wikipedia.org/wiki?curid=2042971", "title": "Chiesa di San Martino a Cofferi", "text": "La chiesa di San Martino ai Cofferi \u00e8 un edificio sacro situato nei pressi di Mercatale in Val di Pesa, nel comune di San Casciano in Val di Pesa.\nStoria.\nLa chiesa viene nominata per la prima volta in una bolla di conferma delle chiese suffraganee della Pieve di Santa Maria all'Impruneta. La bolla venne inviata dal Papa Adriano IV al pievano Ugo il 29 novembre 1156. Altre notizie appaiono nel \"Libro di Montaperti\", dove \u00e8 scritto che il popolo della chiesa si impegna a pagare all'esercito fiorentino 3 staia di grano. In quel documento la chiesa viene inserita tra quelle del piviere di Campoli, ma una successiva bolla del Papa Niccol\u00f2 IV del 1291 la colloca nuovamente nel piviere dell'Impruneta.\nDalle tasse a cui era soggetta si deduce che il popolo non doveva avere particolari problemi economici. Nelle decime del 1276 e del 1303 risulta tassata per 4 lire e 8 soldi. Il 2 luglio 1320 la chiesa ricevette una donazione testamentaria dal parroco della chiesa di Luiano che donava il suo patrimonio alla chiesa \"pro missis dicendis pro anima sua\".\nUn nuovo ingrandimento del suo territorio avvenne l'11 aprile del 1603 quando le venne annessa la chiesa di Santa Lucia a Ligliano, ma questo incremento non dovette essere di sostanziosa entit\u00e0, tanto che in una relazione datata 23 marzo 1789 appariva in completa rovina. Nuovi grandi danni le vennero causati dal terremoto del 18 maggio 1895.\nNel 1936 venne approntato il suo restauro. Il progetto redatto dal geometra Soldi prevedeva il rifacimento della facciata e il capovolgimento dell'orientamento. I lavori risultavamo conclusi nel 1937, come viene riportato sul portale d'ingresso e nel 1940 l'arcivescovo Elia Dalla Costa consacr\u00f2 la chiesa; anche per quell'avvenimento venne posta una lapide ora collocata all'interno della chiesa.\nA causa dello spopolamento delle campagne a seguito della Seconda guerra mondiale la chiesa di San Martino venne annessa alla chiesa di Mercatale nel 1961.\nArchitettura.\nLa chiesa appare secondo le forme conferitole dopo gli ultimi restauri. La parte pi\u00f9 interessante \u00e8 quella presbiterale dove si pu\u00f2 trovare la facciata originale e le fiancate originali della chiesa.\nIl vecchio portale di accesso ora conduce nella sagrestia. Tale portale, situato al centro di un muro realizzato in bozze di calcare disposte a filaretto e databile al XII secolo, \u00e8 privo di lunetta ma \u00e8 sormontato da un arco a tutto sesto e con un architrave in arenaria appena sbozzata.\nSul lato nord dell'unica navata \u00e8 posta una cappella gotica voltata a crociera databile al XIV secolo."}
{"id": "2042973", "revid": "1543377", "url": "https://it.wikipedia.org/wiki?curid=2042973", "title": "Matthias Lepiller", "text": "Carriera.\nHa iniziato a giocare nelle giovanili del Le Havre, collezionando anche due presenze con la prima squadra in Ligue 2, nella quale ha esordito il 3 dicembre 2004 contro il Nancy.\nNel 2006 \u00e8 passato alla Fiorentina, che lo ha aggregato alla Primavera.\nNel 2008 sembrava doversi trasferire in prestito al Queens Park Rangers, ma a causa delle alte pretese economiche del giocatore il trasferimento \u00e8 sfumato. Dopo essersi allenato in patria con il \u00e8 stato dato in prestito dai viola al Grasshoppers. Ha esordito con gli svizzeri in Super League il 13 settembre 2008 contro l' subentrando all'81\u00ba minuto a Luli\u0107.\nIl 12 gennaio 2009 lascia il club elvetico e torna alla Fiorentina, in attesa di una nuova collocazione in prestito in una squadra che lo faccia giocare con pi\u00f9 frequenza.\nIl 23 gennaio 2009 approda in prestito all'Eupen squadra che milita nel campionato belga di seconda divisione. A fine stagione il prestito viene rinnovato e Lepiller ripaga la fiducia disputando un campionato da protagonista, contribuendo alla storica promozione della societ\u00e0 bianconera nella Prima Divisione Nazionale.\nIl 1\u00ba luglio 2010 viene nuovamente rinnovato il prestito alla squadra belga.\nIl 31 agosto 2011 passa al Verona in prestito con diritto di riscatto. Il 6 gennaio 2012, segna il suo primo goal all'esordio in Serie B contro il . Il 31 gennaio 2012 nella partita casalinga contro il Grosseto mette a segno una doppietta.\nIl 27 agosto 2012 rescinde consensualmente il contratto che lo legava alla Fiorentina.\nIl 30 agosto seguente viene ingaggiato dal Novara, dove resta fino a giugno 2014 alla scadenza del contratto. Il 17 novembre 2014 perfeziona l'accordo, per giocare in Lega Pro con la , raggiunto qualche settimana prima. Il 10 aprile 2015 rescinde anticipatamente il contratto che lo legava alla societ\u00e0 campana fino a giugno.\nStatistiche.\nPresenze e reti nei club.\n\"Statistiche aggiornate al 9 novembre 2014.\""}
{"id": "2042974", "revid": "287204", "url": "https://it.wikipedia.org/wiki?curid=2042974", "title": "Catherine Winder", "text": "Supervisiona lo studio di produzione Lucasfilm Animation, del quale ha curato la serie televisiva \"\" e ne ha prodotto l'. Winder ha iniziato la sua carriera in Giappone, lavorando a diverse anime. Questo suo retroterra \u00e8 stato poi utilizzato nella realizzazione della serie animata, influenzata dalla stile di animazione giapponese, del quale adotta diversi elementi."}
{"id": "2042980", "revid": "56588", "url": "https://it.wikipedia.org/wiki?curid=2042980", "title": "Sede titolare di Cerenzia", "text": ""}
{"id": "2042982", "revid": "599013", "url": "https://it.wikipedia.org/wiki?curid=2042982", "title": "Juan Ram\u00f3n Veron", "text": ""}
{"id": "2042988", "revid": "287204", "url": "https://it.wikipedia.org/wiki?curid=2042988", "title": "Ferrovie Odaky\u016b", "text": "La \u00e8 una compagnia di trasporti giapponese, facente capo all'Odaky\u016b Group. \u00c8 uno dei principali operatori ferroviari privati (non JR Group) in Giappone.\nStoria.\nLa linea di 83\u00a0km tra Shinjuku e Odawara venne aperta ufficialmente il giorno 1\u00ba aprile 1927. Gli fu dato il nome di Linea Odawara, nel periodo precedente alla seconda guerra mondiale era raro trovare in Giappone delle linee ferroviarie private gi\u00e0 del tutto elettrificate il primo giorno di apertura. Esattamente due anni dopo, il 1\u00ba aprile 1929 fu inaugurata la Linea Enoshima. Il nome originale della compagnia era , ma spesso veniva indicata con il nome \"Odawara Express\". La denominazione attuale le fu data nel 1941.\nIl 1\u00ba maggio 1942 la Odaky\u016b si fuse con al Ferrovia Elettrica Tokyo-Yokohama (ora T\u014dky\u016b Corporation), che all'epoca controllava tutte le ferrovie private ad ovest e a sud di Tokyo, e che manterr\u00e0 questo controllo fino alla fine della seconda guerra mondiale. La compagnia riacquist\u00f2 la propria indipendenza il 1\u00ba giugno 1948, acquisendo anche un'importante quota della \"Ferrovia Hakone Tozan\", anche la Linea Kei\u014d Inokashira si stacc\u00f2 dalla Tokyu per entrare nella neonata Kei\u014d Corporation.\nDopo gli anni '50, in seguito ad un periodo di forte crescita economica, la Odaky\u016b aument\u00f2 enormemente il numero di utenti sulle proprie linee. Nel 1974 venne inaugurata la Linea Odaky\u016b Tama.\nLinee.\nLe linee in totale contano un'estensione di 120,5\u00a0km con 70 stazioni in servizio.\nClassificazioni dei treni.\nL'espresso limitato \"Romancecar\" richiede il pagamento di un biglietto aggiuntivo."}
{"id": "2042989", "revid": "647919", "url": "https://it.wikipedia.org/wiki?curid=2042989", "title": "Odakyu Electric Railway", "text": ""}
{"id": "2042991", "revid": "20205333", "url": "https://it.wikipedia.org/wiki?curid=2042991", "title": "Numa Numa", "text": ""}
{"id": "2042993", "revid": "93556", "url": "https://it.wikipedia.org/wiki?curid=2042993", "title": "Locomotiva FS 680", "text": "Le locomotive a vapore del gruppo 680 sono state locomotive delle FS con tender per treni viaggiatori diretti e direttissimi, di rodiggio 1'C1', a vapore saturo e con motore a quattro cilindri a doppia espansione.\nStoria.\nLe origini della locomotiva del gruppo \"680\" vanno trovate nello sforzo di rinnovamento del materiale di trazione intrapreso dalle neocostituite Ferrovie dello Stato. Furono costruite in 151 esemplari e due serie diverse.\nLe consegne iniziate nel 1907 da parte della Breda di Milano si conclusero nel 1911 con la consegna della 68151 (secondo la numerazione dell'epoca) che assieme alla gemella 68150, anch'essa costruita dalla Breda costituisce la seconda serie del gruppo FS 680. \nLe ordinazioni vennero fatte anche a Berliner Maschinenbau Schwartzkopff per un lotto di 20 locomotive della prima serie e ad Ansaldo per 40 unit\u00e0.\nCaratteristiche.\nLe locomotive furono costruite secondo la filosofia progettuale del tempo a vapore saturo e doppia espansione con 4 cilindri motori di cui 2 interni e 2 esterni. \nLa caldaia era dello stesso tipo della Locomotiva Gruppo 470 a 16 bar di pressione e produceva lo stesso quantitativo di vapore orario di 10.700\u00a0kg, sviluppando la potenza di 1100 CV; tuttavia in virt\u00f9 delle ruote motrici di maggiore diametro, 1850\u00a0mm, raggiungeva la velocit\u00e0 di 118\u00a0km/h. Il distributore del vapore era a stantuffi, la distribuzione del tipo Walschaert.\nLa 2 serie di locomotive, due unit\u00e0 in tutto, venne costruita a vapore surriscaldato con surriscaldatore di tipo Schmidt, ci\u00f2 permise un incremento di potenza a 1.150\u00a0CV.\nLa struttura portante della locomotiva era costituita da un carro rigido gravante sulle 3 grandi ruote motrici la cui sala anteriore costituiva assieme alla prima sala portante un carrello di tipo italiano in grado di traslare di 60\u00a0mm sul perno per facilitare l'inscrizione in curva. La sala posteriore portante invece poteva spostarsi trasversalmente di 20\u00a0mm.\nLa locomotiva era in grado di fornire il riscaldamento a vapore per le carrozze viaggiatori rimorchiate.\nIl freno era ad aria compressa, di tipo continuo automatico e moderabile per la sola locomotiva. Il freno di stazionamento era sul tender.\nLocomotive conservate.\n\u00c8 conservata al Museo nazionale ferroviario di Pietrarsa la:"}
{"id": "2042999", "revid": "1603714", "url": "https://it.wikipedia.org/wiki?curid=2042999", "title": "Sant'Elena (Venezia)", "text": "Sant'Elena \u00e8 un quartiere del centro storico di Venezia, collocato alla sua estremit\u00e0 orientale.\nPu\u00f2 essere considerata parte del sestiere di Castello, sebbene la numerazione civica - caso unico nel centro storico - sia riferita ad ogni singola calle.\nCaratteristiche.\nIl toponimo un tempo si limitava all'isolotto dove sorge la chiesa di Sant'Elena, che da secoli custodisce le reliquie della santa, madre di Costantino. Il luogo sacro, con l'annesso monastero degli Agostiniani prima, e dal 1407 degli Olivetani, fior\u00ec sino alle soppressioni napoleoniche e divenne in seguito un magazzino (1810).\nGran parte della zona \u00e8 per\u00f2 di origine recente, essendo sorta attorno agli anni venti del XX secolo bonificando una sacca utilizzata per addestramenti militari e che incorpor\u00f2 nel tessuto urbano l'isola di Sant'Elena, prima di allora distaccata e completamente circondata dalla laguna. Il toponimo fu cos\u00ec esteso al moderno quartiere residenziale che sorse poco dopo. A seguito di questa bonifica l'isola si estese fino a diventare una propaggine del sestiere di Castello.\nL'urbanizzazione port\u00f2 anche alla riconsacrazione della chiesa, da allora affidata ai Servi di Maria e oggi ai Salesiani di Don Bosco.\nL'isola comprende anche lo stadio \"Pierluigi Penzo\", il Parco delle rimembranze (noto anche come \"pineta di Sant'Elena\", quasi un prolungamento dei giardini della Biennale), due darsene (di cui una per le sole barche a vela) e la scuola navale militare \"Francesco Morosini\"."}
{"id": "2043002", "revid": "297745", "url": "https://it.wikipedia.org/wiki?curid=2043002", "title": "Isola di Sant'Elena (Venezia)", "text": ""}
{"id": "2043007", "revid": "287204", "url": "https://it.wikipedia.org/wiki?curid=2043007", "title": "Metanoia (MGMT)", "text": "Metanoia \u00e8 un raro singolo della band statunitense MGMT. La canzone era sta precedentemente usata come b-side del primo singolo della band Time to Pretend. \u00c8 stata pubblicata il 18 agosto del 2008 e a settembre \u00e8 stata definita \"Song of the Day\" da Rolling Stone.\n\"Metanoia\" \u00e8 arrivata alla posizione #2 della Billboard Hot Singles Sales Chart nel settembre 2008."}
{"id": "2043016", "revid": "599013", "url": "https://it.wikipedia.org/wiki?curid=2043016", "title": "Jorge Higua\u00edn", "text": "Biografia.\nPossiede il passaporto francese. \u00c8 il padre dei due calciatori Federico e Gonzalo Higua\u00edn. \u00c8 soprannominato \"El Pipa\", da cui il soprannome del figlio Gonzalo, \"El Pipita\".\nCarriera.\nClub.\nDebutta a 19 anni nel Nueva Chicago, squadra dove rimane per 4 stagioni fino al 1980, quando si trasferisce al Gimnasia La Plata. Passato al San Lorenzo de Almagro, vi rimane fino al 1986. Al termine della stagione si trasferisce al Boca Juniors, dove gioca 59 partite segnando cinque reti; nel 1987 passa ai francesi dello Stade Brestois 29 per poi far ritorno in patria in forza al River Plate in cui dopo tre stagioni passa e chiude la carriera nel Banfield."}
{"id": "2043017", "revid": "287204", "url": "https://it.wikipedia.org/wiki?curid=2043017", "title": "Mel 101", "text": "Mel 101 \u00e8 un piccolo ammasso aperto visibile nella costellazione della Carena.\nSi individua con un po' di difficolt\u00e0 poco a sud del brillante ammasso delle Pleiadi del Sud, nei pressi di una stella azzurra di quinta magnitudine, che contribuisce ad oscurarlo. Si pu\u00f2 osservare con un binocolo di medie dimensioni o, meglio, con un piccolo telescopio amatoriale; le sue stelle principali sono di nona e decima grandezza e la stella che lo domina \u00e8 una nana arancione, che per\u00f2 non fa parte dell'ammasso, trovandosi in primo piano.\nLa distanza dell'ammasso \u00e8 stimata sui 7500 anni luce; si trova pertanto nel Braccio Sagittario-Carena, quello subito pi\u00f9 interno del nostro. Le sue stelle sono tutte di colore bianco-azzurro e appaiono fortemente oscurate da una banda di nebulose oscure che si frappone fra noi e l'ammasso."}
{"id": "2043018", "revid": "287204", "url": "https://it.wikipedia.org/wiki?curid=2043018", "title": "Jorge Higuain", "text": ""}
{"id": "2043021", "revid": "92723", "url": "https://it.wikipedia.org/wiki?curid=2043021", "title": "Diocesi di Cerenzia", "text": "La diocesi di Cerenzia (in latino: \"Dioecesis Geruntina\") \u00e8 una sede soppressa e sede titolare della Chiesa cattolica.\nTerritorio.\nLa diocesi aveva sede nell'antico borgo di Acerenthia (chiamato oggi Cerenzia vecchia), dove si trovava la cattedrale dedicata a San Teodoro di Amasea. Il borgo e la cattedrale sono oggi ridotti a ruderi, mentre l'odierno paese di Cerenzia \u00e8 sorto nella seconda met\u00e0 dell'Ottocento.\nConfinava con l'arcidiocesi di Santa Severina e con le diocesi di Umbriatico, di Rossano e di Cosenza. Il territorio comprendeva, oltre che Cerenzia, i casali di Verzino e di Lucr\u00f2 (oggi non pi\u00f9 esistente) e il \"castrum\" di Caccuri.\nStoria.\nLa diocesi di Cerenzia \u00e8 stata eretta nel IX secolo e storicamente fu sempre suffraganea dell'arcidiocesi di Santa Severina. Compare per la prima volta nella \"Notitia Episcopatuum\" del patriarcato di Costantinopoli, redatta all'epoca dell'imperatore Leone VI e databile all'inizio del X secolo.\nFino alla conquista normanna della Calabria a met\u00e0 dell'XI secolo, la diocesi era sottomessa al patriarcato di Costantinopoli, ed il rito liturgico in uso era quello greco. La diocesi \u00e8 ancora documentata nella bolla di papa Lucio III del 1183 all'arcivescovo di Santa Severina, Meleto, nella quale il pontefice conferma al metropolita tutti i suoi privilegi e ne menziona le suffraganee; e nel \"Provinciale Vetus\" di Albino databile al 1190 circa.\nTra i primi vescovi noti di Cerenzia si distinse in particolare Policronio, che sul finire dell'XI secolo ripristin\u00f2 l'abbazia greca di Santa Maria di Altilia. All'inizio il vescovato era ricco in dotazioni e possedimenti; questo attir\u00f2 l'attenzione dei baroni locali, soprattutto del conte di Crotone Stefano Marchisorto, il quale nel 1205 cerc\u00f2 di imporre sulla sede di Cerenzia il suo cappellano, Madio, contro il legittimo vescovo Guglielmo, eletto dal capitolo.\nCon l'avvento degli Angioini inizi\u00f2 per la diocesi un lento declino. In questo periodo si fecero pi\u00f9 tesi i rapporti dei vescovi con l'autorit\u00e0 civile. Scrive Andrea Pesavento:\nDopo la met\u00e0 del Trecento, la diocesi entr\u00f2 in crisi per la diffusione della malaria, di malattie e pestilenze, e per la critica posizione della citt\u00e0 eretta su una collina esposta a frane, cosa che caus\u00f2 anche la scarsit\u00e0 di acqua potabile. La citt\u00e0 episcopale fu pian piano abbandonata, come pure alcuni casali nel territorio diocesano, che si spopolarono per la durezza del regime fiscale imposto dai signori locali.\nNel 1342 per la prima volta un vescovo si intitola di Cerenzia e di Cariati. La sede di Cariati decadde presto, ma circa un secolo pi\u00f9 tardi, nel 1437, papa Eugenio IV eresse formalmente la diocesi di Cariati, unendola \"aeque principaliter\" con quella di Cerenzia. A causa del degrado di Cerenzia e della decadenza del suo palazzo episcopale, quando, dopo il concilio di Trento, i vescovi ebbero l'obbligo della residenza, quelli di Cariati e Cerenzia preferirono la nuova sede. Commenta Pesavento: \"\u00abI vescovi preferiranno la citt\u00e0 sul mare, anche se esposta al pericolo turco, piuttosto che un luogo isolato e malarico\u00bb\".\nUn altro duro colpo per Cerenzia fu la peste del 1528, che caus\u00f2 la distruzione e l'abbandono di gran parte della citt\u00e0 di Cerenzia e delle sue cinque parrocchie. \u00c8 in questa occasione che and\u00f2 in gran parte perduto anche l'archivio diocesano. Alla fine del Cinquecento, il vescovo Properzio Resta visit\u00f2 la citt\u00e0 episcopale, trovandovi solo desolazione e abbandono; la cattedrale era fatiscente e il palazzo vescovile ridotto a due sole stanze a pian terreno \"\u00abfabricate di creta, recetto di sorci et formiche, senza comodit\u00e0 di acqua ne di cosa alcuna\u00bb\" (Pesavento). Nel Seicento e nel Settecento alcuni vescovi cercarono di porre rimedio a questa triste situazione, restaurando la cattedrale e costruendo un nuovo palazzo episcopale; ma queste iniziative furono frustrate da frequenti terremoti, che minavano la buona volont\u00e0 dei prelati.\nLa soppressione della diocesi avvenne il 27 giugno 1818 con la bolla \"De utiliori\" di papa Pio VII, nell'ambito della riorganizzazione delle diocesi del Regno delle due Sicilie. Il territorio fu incorporato nella diocesi di Cariati.\nDal 1968 Cerenzia \u00e8 annoverata tra le sedi vescovili titolari della Chiesa cattolica; dal 14 agosto 2021 il vescovo titolare \u00e8 Antonio D'Angelo, vescovo ausiliare dell'Aquila."}
{"id": "2043025", "revid": "53091", "url": "https://it.wikipedia.org/wiki?curid=2043025", "title": "Grounded theory", "text": "La Grounded Theory (\"GT\") \u00e8 un metodo di ricerca che nasce nell'ambito della ricerca sociologica ispirata al cosiddetto \"paradigma interpretativo\", allo scopo di interpretare i processi sottesi da un determinato fenomeno;\nsi colloca nell'ambito dei metodi di ricerca qualitativa.\nLe origini.\nGli assunti della \"GT\" si basano sulla metodologia qualitativa e sull'interazionismo simbolico; i suoi due teorizzatori, Barney Glaser e Anselm Strauss, con questa teoria tentarono di arginare la crisi della ricerca qualitativa nelle scienze sociali degli anni Sessanta, in un momento in cui la linea quantitativa stava prendendo sempre pi\u00f9 piede. Gli ideatori ne esplicitarono tutte le caratteristiche fondamentali nel testo \"The Discovery of Grounded Theory\" (1967).\nI principi.\nSecondo la \"Grounded Theory\", osservazione ed elaborazione teorica procedono di pari passo, in un'interazione continua. Il ricercatore scopre la teoria nel corso della ricerca empirica, e preferibilmente dovrebbe ignorare la preesistente letteratura sull'argomento, per non esserne condizionato. L'accento in questa tecnica viene quindi posto sui \"dati\" (si dice che \"\u00ablascia parlare i dati\u00bb), piuttosto che sulle \"teorie\", le quali derivano direttamente dall'analisi dei dati, che sono locali e contestuali. L'approccio dovrebbe quindi essere il pi\u00f9 possibile libero da prestrutturazioni teoriche.\nSintetizzando, la \"GT\":\nLa \"Grounded Theory\" tende alla riduzione dei dati in categorie mutuamente esclusive ed esaurienti. \nL'analisi viene svolta su \u00abunit\u00e0 d'analisi\u00bb del testo studiato (o conversazione, intervista, registrazione, ecc.), che possono essere di diverse dimensioni e struttura (riga, paragrafo, parola, ecc).\nLa teoria prevede due procedure analitiche: il \u00abmetodo dei confronti\u00bb e il \u00abcampionamento teorico\u00bb.\nLa \"Grounded Theory\" usa tre fasi di codifica per l'analisi:\nPrevede inoltre la costante annotazione di memo, o note del ricercatore, ai seguenti scopi:\nA differenza dell'impostazione tradizionale, la \"GT\" prevederebbe l'esame analitico della letteratura scientifica sul tema di cui ci si sta occupando solo \"a posteriori\"; inoltre, il suo scopo non \u00e8 sempre e solo lo sviluppo di una teoria comprensiva ed esplicativa, ma potrebbe essere semplicemente uno sviluppo descrittivo e tassonomico. \nLa sua validit\u00e0 metodologica deriverebbe da:\nCritiche e pareri.\nSecondo alcuni autori c'\u00e8 il rischio che il ricercatore non riesca a districarsi nel magma dei numerosi stimoli ricevuti, a causa dell'assenza di punti di riferimento; in particolare, ci\u00f2 determinerebbe:\nAl contrario, altri ricercatori individuano i seguenti vantaggi:"}
{"id": "2043026", "revid": "1738531", "url": "https://it.wikipedia.org/wiki?curid=2043026", "title": "1002 (numero)", "text": "Milledue (1002) \u00e8 il numero naturale dopo il 1001 e prima del 1003."}
{"id": "2043027", "revid": "339392", "url": "https://it.wikipedia.org/wiki?curid=2043027", "title": "Willys M38 4x4", "text": ""}
{"id": "2043028", "revid": "1775883", "url": "https://it.wikipedia.org/wiki?curid=2043028", "title": "Kids (MGMT)", "text": "Kids \u00e8 il terzo singolo della band statunitense MGMT, estratto dal loro album di debutto Oracular Spectacular. \u00c8 stato pubblicato il 13 ottobre 2008, \u00e8 presente nella colonna sonora dei videogiochi FIFA 09 e di Forza Horizon 4. \u00c8 presente inoltre nella colonna sonora del film Whip It, diretto da Drew Barrymore.\nI remix dei Pet Shop Boys.\nI Pet Shop Boys realizzarono due remix della canzone, il \"Synthpop mix\" e il \"Abstrakt mix\". Gli MGMT, tuttavia, decisero di non pubblicarli. Fu possibile ascoltare i due brani sul sito web dei Pet Shop Boys solo per pochi giorni.\nCover.\nIl direttore d'orchestra nonch\u00e9 pianista Maxence Cyrin ha prodotto una cover del brano in chiave pianistica nel suo album Nov\u00f6 Piano."}
{"id": "2043037", "revid": "19737159", "url": "https://it.wikipedia.org/wiki?curid=2043037", "title": "Cento giorni verso est", "text": ""}
{"id": "2043038", "revid": "339392", "url": "https://it.wikipedia.org/wiki?curid=2043038", "title": "M38 \u00bc t 4x4", "text": ""}
{"id": "2043048", "revid": "339392", "url": "https://it.wikipedia.org/wiki?curid=2043048", "title": "Scuola Navale Militare &quot;Francesco Morosini&quot;", "text": ""}
{"id": "2043051", "revid": "767487", "url": "https://it.wikipedia.org/wiki?curid=2043051", "title": "Cento giorni verso est...", "text": "Cento giorni verso est... \u00e8 un video live del gruppo musicale rock italiano Litfiba realizzato durante la terza parte del neverending tour di Insidia, denominato \u201c04 Tour\u201d.\nIl video \u00e8 stato girato il 2 ottobre del 2004 nella frazione Quadrivio di Campagna in provincia di Salerno e, sotto la supervisione artistica di Adriano Zuccari, \u00e8 stato realizzato, prodotto e distribuito dal Fan Club della band.\nSi tratta dell'unica testimonianza video del periodo Cabo presente nella discografia ufficiale dei Litfiba.\nNote.\nIl dvd \u00e8 stato realizzato in sole 300 copie numerate ed in virt\u00f9 di questo \u00e8, allo stato attuale, il pi\u00f9 raro prodotto nella discografia ufficiale della band."}
{"id": "2043054", "revid": "110157", "url": "https://it.wikipedia.org/wiki?curid=2043054", "title": "Mechanics of Dysfunction", "text": "Mechanics of Dysfunction \u00e8 il primo album in studio del gruppo musicale canadese Beneath the Massacre, pubblicato il 20 febbraio 2007 dalla Prosthetic Records."}
{"id": "2043055", "revid": "767487", "url": "https://it.wikipedia.org/wiki?curid=2043055", "title": "16 giorni di gloria", "text": "16 giorni di gloria \u00e8 un film documentario del 1986, diretto da Bud Greenspan.\nIncentrato sui Giochi olimpici di , \u00e8 anche noto col titolo originale\"16 Days of Glory\". Il film \u00e8 dedicato alla memoria di \"Cappy Petrash Greenspan\", moglie del produttore e regista Bud Greenspan, morta nel 1983 e il cui nome Grennspan aveva dato alla sua casa produttrice la Cappy Productions. Il film \u00e8 stato distribuito in tutto il mondo dalla Paramount Pictures e la sua distribuzione televisiva \u00e8 stata a cura della PBS.\nNella colonna sonora \u00e8 presente l'Inno delle Nazioni cantato da Pl\u00e1cido Domingo con la Royal Philharmonic Orchestra.\nTrama.\nLa narrazione di questo \"film ufficiale sulle Olimpiadi\" \u00e8, come di consueto, effettuata in maniera cronologica. Si parte, quindi, dalla cerimonia di apertura e si conclude con l'arrivo della prima maratona femminile dei Giochi olimpici, vinta dalla statunitense Joan Benoit in fuga solitaria e mai pi\u00f9 raggiunta.\nIl tutto passando per le vittorie di Carl Lewis (che in quella edizione furono quattro, nelle stesse gare di Jesse Owens a ); al dominio in piscina del tedesco occidentale l\"'albatros\" Michael Gross; alla vittoria a sorpresa nel concorso individuale di ginnastica della \"fidanzatina d'America\" Mary Lou Retton allenata da un allenatore rumeno batt\u00e9 proprio le atlete rumene considerate le grandi favorite; al dettagliato racconto della sfida nella gara di decathlon, evento \"clou\" del programma di atletica leggera, con il britannico Daley Thompson che riuscir\u00e0 a sconfiggere per la sesta volta in sei scontri l'eterno rivale il tedesco occidentale J\u00fcrgen Hingsen, presentatosi ai giochi da primatista mondiale.\nE ancora il dramma di Henry Marsh, ancora una volta fuori dal podio. Marsh nel 1981 in Coppa del mondo a Roma aveva vinto la gara, ma era stato squalificato per aver aggirato la siepe (la segnalazione ai giudici di pista fu fatta dall'italiano Mariano Scartezzini, che affrontava in quel momento la siepe in ultima posizione, ma che sarebbe giunto 2\u00ba al traguardo). Due anni dopo era stato 7\u00ba ai Mondiali di cadendo sul rettilineo finale all'ultimo ostacolo proprio mentre stava rimontando il tedesco Patriz Ilg per vincere la medaglia d'oro. A Los Angeles giunge 4\u00ba e il film ripercorre la sfortunata vicenda anche in questa Olimpiade: colpito da un virus intestinale, partecipa non al 100% e dopo aver faticosamente superato i due turni eliminatori. La sfortuna si accanisce e nel riscaldamento, prima della finale, cade ferendosi ad una gamba con un chiodo di una scarpetta; in gara d\u00e0 l'anima, ma viene beffato sul traguardo per il bronzo proprio da un suo connazionale."}
{"id": "2043057", "revid": "216538", "url": "https://it.wikipedia.org/wiki?curid=2043057", "title": "16 Days of Glory", "text": ""}
{"id": "2043058", "revid": "697352", "url": "https://it.wikipedia.org/wiki?curid=2043058", "title": "Teatro Municipale", "text": ""}
{"id": "2043059", "revid": "599013", "url": "https://it.wikipedia.org/wiki?curid=2043059", "title": "Rian Lindell", "text": "Carriera professionistica.\nDallas Cowboys.\nAl draft NFL 2000 non \u00e8 stato selezionato, ma poi \u00e8 stato preso dai Dallas Cowboys che l'hanno tuttavia svincolato prima che iniziasse la stagione regolare.\nSeattle Seahawks.\nDopo aver firmato con i Seahawks ha debuttato nella NFL il 2 ottobre 2000 a Kansas contro i Kansas City Chiefs. Con i Seahawks ha giocato tre stagioni indossando la maglia numero 9.\nBuffalo Bills.\nPassa ai Bills dove sceglie di mantenere lo stesso numero di maglia.\nIl 7 novembre 2010 contro i Chicago Bears gli viene bloccato un \"extra-point\" terminando cos\u00ec la sua serie ininterrotta di 321 \"extra-point\" realizzati consecutivamente.\nL'8 dicembre 2011 viene messo sulla lista infortunati a causa di un infortunio alla spalla, finendo la stagione in anticipo.\nIl 7 febbraio 2012 ha firmato un contratto di 4 anni per un totale di 10 milioni di dollari. Il 19 agosto 2013 \u00e8 stato svincolato.\nTampa Bay Buccaneers.\nIl 21 agosto 2013, Lindell ha firmato coi Tampa Bay Buccaneers."}
{"id": "2043060", "revid": "1876595", "url": "https://it.wikipedia.org/wiki?curid=2043060", "title": "Etan Cohen", "text": "Biografia.\nCohen \u00e8 cresciuto a Efrat in Israele e a Sharon nel Massachusetts. Diplomatosi alla Maimonides School e all'Harvard College, dove ha scritto per il Harvard Lampoon. Noto per aver lavorato con Mike Judge per le serie animate \"Beavis and Butt-head\" e \"King of the Hill\" e per aver scritto la sceneggiatura del film \"Idiocracy\". Nel 2008 ha collaborato alla sceneggiatura del film di Ben Stiller \"Tropic Thunder,\" ha scritto la sceneggiatura del film d'animazione \"Madagascar 2\" e di \"Men in Black 3\".\nNel 2007 ha debuttato alla regia con il cortometraggio \"My Wife Is Retarded\", con Gary Cole e Sean Astin. Nel 2015 dirige il suo primo lungometraggio, la commedia \"Duri si diventa\" con Will Ferrell e Kevin Hart. Nel 2018 dirige il film comico \"Holmes &amp; Watson - 2 de menti al servizio della regina\", una parodia demenziale di Sherlock Holmes."}
{"id": "2043065", "revid": "466539", "url": "https://it.wikipedia.org/wiki?curid=2043065", "title": "Ingrid Pitt", "text": "Biografia.\nNata da padre tedesco di origine russa e madre ebrea polacca, durante la guerra venne rinchiusa con la famiglia nel campo di concentramento di Stutthof. Alla fine della guerra si trasfer\u00ec a Berlino, dove spos\u00f2 un militare statunitense, che la port\u00f2 in California. Il matrimonio fu di breve durata, ma iniziarono i primi contatti con il mondo del cinema e della televisione, e un primo ruolo non accreditato ne \"Il dottor Zivago\" (1965).\nIl successo giunse grazie alla casa di produzione inglese Hammer che le permise di interpretare il ruolo di vampira in due film horror, \"Vampiri amanti\" (1970) e \"La morte va a braccetto con le vergini\" (1971), grazie ai quali divent\u00f2 un'icona per molti fans del genere che la convocarono alle convention e incontri a tema. Partecip\u00f2 successivamente ai film \"La casa che grondava sangue\" (1971) e \"The Wicker Man\" (1973).\nRallent\u00f2 la carriera dalla seconda met\u00e0 degli anni ottanta, dopo essere apparsa nel secondo capitolo della serie \"Underworld\". Nel 1998 \u00e8 stata la voce narrante nell'album musicale \"Cruelty and the Beast\" del gruppo musicale symphonic black metal dei Cradle of Filth, incentrato sulle vicende della contessa Erzs\u00e9bet B\u00e1thory (interpretata dall'attrice stessa nel film \"La morte va a braccetto con le vergini\"). \u00c8 morta il 23 novembre 2010 a Londra a seguito di un collasso.\nDoppiatrici italiane.\nNelle versioni in lingua italiana, \u00e8 stata doppiata da:"}
{"id": "2043066", "revid": "1305772", "url": "https://it.wikipedia.org/wiki?curid=2043066", "title": "Dystopia (Beneath the Massacre)", "text": "Dystopia \u00e8 il secondo album in studio del gruppo musicale canadese Beneath the Massacre, pubblicato il 28 ottobre 2008 dalla Prosthetic Records.\nIl disco.\nLa canzone \"Nevermore\" \u00e8 una nuova registrazione della canzone omonima inclusa nell'EP \"Evidence of Inequity\". Riguardo all'album, il cantante Elliot Desgagn\u00e9s ha spiegato: "}
{"id": "2043069", "revid": "33689", "url": "https://it.wikipedia.org/wiki?curid=2043069", "title": "David Perry", "text": ""}
{"id": "2043070", "revid": "2373", "url": "https://it.wikipedia.org/wiki?curid=2043070", "title": "Falsa aurora", "text": ""}
{"id": "2043076", "revid": "547034", "url": "https://it.wikipedia.org/wiki?curid=2043076", "title": "Trasimaco", "text": "Poche sono le notizie sulla sua vita: sappiamo che nacque nella colonia megarica di Calcedone di Bitinia, sul Bosforo, e che prese parte alla vita politica di Atene, dove giunse nel 427 a.C. Incerta \u00e8 la data della morte, come incerta \u00e8 la notizia che lo vorrebbe suicida.\nPer quanto riguarda invece la sua attivit\u00e0 di sofista, sappiamo che scrisse molte opere di retorica, tra cui importanti trattati sullo \u00abstile medio\u00bb - opere di cui non ci restano che scarsi frammenti. La fama di Trasimaco, tuttavia, \u00e8 dovuta al \"Libro I\" della \"Repubblica\" di Platone, dove svolge il ruolo di interlocutore di Socrate.\nIl pensiero: tra retorica e politica.\nSappiamo che Trasimaco, sofista minore del V secolo a.C., nel corso della propria attivit\u00e0 si occup\u00f2 principalmente di retorica e politica. Per quanto riguarda la prima, Trasimaco \u00e8 tra i principali sofisti ad occuparsi del cosiddetto \u00abstile medio\u00bb o \u00abmisto\u00bb, cio\u00e8 quello stile retorico nato dalla commistione del sublime con l'umile. Oratore raffinato, pare fosse abilissimo nell'incitare il pubblico all'ira come al pianto, e per questo lodato e gettonato come insegnante.\nPer quanto riguarda la sua attivit\u00e0 politica, Trasimaco partecip\u00f2 alla vita di Atene con vari discorsi pubblici. Il pi\u00f9 importante di questi, intitolato \"Sulla costituzione\", \u00e8 dedicato alla costituzione ateniese e alla crisi del governo democratico. Il sofista individua la causa del declino in cui versa la \"polis\" nella cattiva condotta dei governanti, i quali si sono distaccati dalla costituzione degli antenati ingenerando scontri intestini: per favorire la concordia si dovr\u00e0 allora tornare alla costituzione dei padri (in particolare alla lezione di Solone), che \u00e8 semplice e retta guida per i cittadini (si noti che tali argomenti erano tipici della propaganda oligarchica).\nTrasimaco nel \"Libro I\" della \"Repubblica\".\nLa fama di Trasimaco come filosofo politico, tuttavia, \u00e8 dovuta a Platone, che lo scelse come interlocutore di Socrate nel \"Libro I\" della \"Repubblica\". Si \u00e8 molto discusso sulla datazione di questo libro, anteriore agli altri che compongono l'opera: in particolare, si \u00e8 messo in relazione il personaggio di Trasimaco con quello di Callicle nel \"Gorgia\", per via delle consonanze tra le tesi proposte dai due. Callicle individua il bene con il piacere: felice \u00e8 colui che, grazie alla propria forza, \u00e8 in grado di soddisfare ogni desiderio e sottomettere i pi\u00f9 deboli. Similmente, Trasimaco definisce la giustizia come l'utile del pi\u00f9 forte: \u00e8 il pi\u00f9 forte a dettare legge secondo i propri interessi, e quindi a essere felice. Da ci\u00f2 si \u00e8 ipotizzato che il \"Libro I\" della \"Repubblica\" e il \"Gorgia\" siano pressoch\u00e9 contemporanei, e pertanto la loro stesura andrebbe collocata attorno al 390 a.C. Qualche studioso ha inoltre avanzato l'ipotesi che il \"Libro I\" fosse stato in un primo momento pubblicato come dialogo a s\u00e9 stante, forse intitolato \"Trasimaco\", e solo successivamente inglobato nella \"Repubblica\" - tesi che per\u00f2 desta non poche obiezioni.\nVeniamo ora alle tesi sostenute da Trasimaco nella \"Repubblica\". Il sofista fa il suo ingresso nella discussione in 336b, dopo aver ascoltato il dialogo tra Socrate, Cefalo e Polemarco sulla giustizia, e il suo esordio si dimostra piuttosto violento, tanto da intimorire Socrate e gli altri interlocutori. Questo tipo di approccio \u00e8 perfettamente in linea con l'ideale di \"pleonexia\" al quale aderisce Trasimaco. La tesi di Trasimaco ruota attorno ad una visione utilitaristica della giustizia, articolata in due tesi: dapprima egli sostiene che \u00abil giusto (\"dikaion\") \u00e8 l'utile (\"sympheron\") del pi\u00f9 forte\u00bb, mentre in seguito, nello sviluppo del discorso, aggiunge che \u00abla giustizia \u00e8 un bene altrui\u00bb. Ogni governo, infatti, promulga le leggi in base al proprio utile, e in base al proprio utile stabilisce quindi cosa sia giusto per i sudditi, punendo i trasgressori di conseguenza. \u00c8 cos\u00ec che i regimi tirannici promulgano leggi tiranniche, le democrazie leggi democratiche, e via dicendo, secondo il proprio bene. D'altra parte, per\u00f2, ne risulta che la legge reca danno a chi obbedisce, poich\u00e9 osservandole, e quindi perpetrando l'utile di chi comanda, i sudditi faranno del bene ai potenti, rendendo felici loro e non certo se stessi. Come fa notare Vegetti, l'identificazione di potere e ingiustizia permette a Trasimaco di sostenere che l'ingiusto, essendo forte, \u00e8 in grado di sopraffare i giusti (pi\u00f9 deboli), e quindi di trarne felicit\u00e0. Tale identificazione, tuttavia, non \u00e8 basata su un assunto logico, ma su una fallacia retorica, poich\u00e9 dalla prima tesi risulta che il potere, all'atto della promulgazione della legge, \u00e8 eticamente neutro. \u00c8 dunque possibile ipotizzare, seguendo Vegetti, che Platone attribuisca a Trasimaco la seconda tesi come conseguenza della prima con lo scopo di dimostrare come il rigorismo del sofista e le sue tesi sulla neutralit\u00e0 etica del potere portino in realt\u00e0 all'affermazione del potere autarchico del tiranno. Vi \u00e8 inoltre da notare che la somiglianza di tali conclusioni con quanto affermato da Callicle, pone la questione se Trasimaco abbia effettivamente sostenuto queste tesi, o se esse invece siano state attribuite al sofista da Platone.\nOpere principali.\nDi Trasimaco, come gi\u00e0 ricordato, non ci restano che pochi frammenti in testimonianze indirette. Tra le sue opere, le principali dovevano essere:"}
{"id": "2043077", "revid": "1371684", "url": "https://it.wikipedia.org/wiki?curid=2043077", "title": "Falsa alba", "text": "La falsa alba (o pi\u00f9 propriamente falsa aurora) \u00e8 un particolarissimo tipo di parelio (o \"cane del sole\") che si manifesta durante l'alba quando il Sole si trova ancora sotto l'orizzonte. \nIn alcuni periodi dell'anno, l'orizzonte vicino al Sole che sorge inizier\u00e0 a brillare insolitamente presto. Questo precoce bagliore non proviene direttamente dal Sole ma dalla riflessionedella sua luce da parte di nubi altissime composte da cristalli di ghiaccio."}
{"id": "2043079", "revid": "129558", "url": "https://it.wikipedia.org/wiki?curid=2043079", "title": "Cane del Sole", "text": ""}
{"id": "2043080", "revid": "1543377", "url": "https://it.wikipedia.org/wiki?curid=2043080", "title": "Nazionale di pallavolo femminile del Sudafrica", "text": "La nazionale di pallavolo femminile del Sudafrica \u00e8 una squadra africana composta dalle migliori giocatrici di pallavolo del Sudafrica ed \u00e8 posta sotto l'egida della Federazione pallavolistica del Sudafrica."}
{"id": "2043081", "revid": "404449", "url": "https://it.wikipedia.org/wiki?curid=2043081", "title": "Edoardo Persico", "text": "Biografia.\nNacque a Napoli, dove frequent\u00f2 il liceo classico \"Vittorio Emanuele\". Conseguita la maturit\u00e0 classica nel 1918, si iscrisse alla facolt\u00e0 di giurisprudenza, ma verr\u00e0 chiamato lo stesso anno alle armi, prestando quindi servizio in artiglieria. . \n&lt;br&gt;L'anno successivo abbandon\u00f2 gli studi di giurisprudenza e si dedic\u00f2 ai suoi interessi artistici e letterari, pubblicando nel 1923 il racconto filosofico \"La citt\u00e0 degli uomini d'oggi\" edito dall'editrice Quattrini di Firenze. \nAmico di Piero Gobetti, con cui collabor\u00f2 alle riviste \"La Rivoluzione Liberale\" e \"Il Baretti\", si trasfer\u00ec nel 1927 a Torino dove visse tra penose ristrettezze lavorando come uomo di fatica alla FIAT.\nDopo molti sacrifici, fond\u00f2 una propria casa editrice. Qui conobbe Lionello Venturi e sostenne un gruppo di artisti che saranno noti come i \"Sei di Torino\". \nNel 1929 Persico si trasfer\u00ec a Milano, dove collabor\u00f2 alla rivista \"Belvedere\" e intorno al 1930 fond\u00f2 la galleria del Milione: nel 1931 diresse con Giuseppe Pagano la rivista \"Casabella\". Fu chiamato ad insegnare all'ISIA di Monza, una scuola di arte applicata.\nDal 1934 volse il suo interesse verso l'architettura, ader\u00ec al Movimento Razionalista, realizz\u00f2 arredi di interni e allestimenti per esposizioni.\nPersico venne trovato morto nella sua casa nel gennaio 1936; la morte, avvenuta fra il 10 e l'11 gennaio, presenta alcuni lati oscuri espressi nel dopoguerra, fra gli altri, da Oreste Del Buono in due articoli apparsi su \"Tuttolibri\" nel 1993, e da Andrea Camilleri in un libro inchiesta del 2012. Quest'ultimo ipotizz\u00f2 che la morte di Edoardo Persico potesse essere stata causata da sicari fascisti."}
{"id": "2043082", "revid": "1833487", "url": "https://it.wikipedia.org/wiki?curid=2043082", "title": "Alessandro di Roma", "text": "Agiografia.\nAlessandro fu uno dei sette fratelli che con lui furono martirizzati: Felice, Filippo, Gennaro, Marziale, Silvano e Vitale sotto l'impero di Antonino Pio. Secondo una leggenda, peraltro non suffragata da riscontri attendibili, erano figli di santa Felicita, sepolta nelle catacombe della via Salaria in Roma e celebrata il 23 novembre.\nCulto.\nLa Chiesa cattolica lo ricorda il giorno 10 luglio: Dal Martirologio Romano: \"A Roma, santi martiri Felice e Filippo nel cimitero di Priscilla, Vitale, Marziale e Alessandro in quello dei Giordani, Silano in quello di Massimo, e Gennaro in quello di Pretestato: della loro congiunta memoria si rallegra la Chiesa di Roma, in un solo giorno glorificata da tanti trionfi, perch\u00e9 da tanta messe di esempi trae il sostegno di un'abbondante intercessione\".\nNell'inverno fra l'850 e l'851 le sue taumaturgiche reliquie sarebbero state trasferite da Waltbraht (o Waltbert), conte di Lerigau e nipote diretto del \"leader\" dei sassoni Vitichindo, nella zona orientale di Wildeshausen (a sud di Brema), ove Waltbraht aveva fondato una collegiata di canonici.\nNel XII secolo le reliquie furono traslate nel Monastero di Neuwerk, nei pressi di Halle, e a Ottobeuren: la splendida basilica barocca di Ottobeuren \u00e8 dedicata a sant'Alessandro di Roma insieme a san Teodoro di Sion."}
{"id": "2043083", "revid": "124538453", "url": "https://it.wikipedia.org/wiki?curid=2043083", "title": "Reichskonkordat", "text": "Il Reichskonkordat \u00e8 il concordato tra la Santa Sede e la Germania nazista. L'autore materiale fu Eugenio Pacelli, il futuro papa Pio XII, e da Franz von Papen per conto rispettivamente di papa Pio XI e del presidente tedesco Paul von Hindenburg. Il concordato fra i due paesi \u00e8 tuttora valido.\nStoria.\nLe regioni della Baviera, la Renania e la Vestfalia erano prevalentemente cattoliche e la Chiesa godette di un certo grado di privilegi in queste. La Germania del Nord e la Germania orientale erano profondamente protestanti e i cattolici vi soffrirono alcune discriminazioni. Alla fine del XIX secolo, la Kulturkampf di Otto von Bismarck fu un tentativo di limitare i poteri e i privilegi delle istituzioni cattoliche in Germania. In questo clima la Chiesa cerc\u00f2 un concordato che potesse garantire la sua libert\u00e0. Una volta che Hitler sal\u00ec al potere e incominci\u00f2 a promulgare leggi restrittive nei confronti di istituzioni religiose, il bisogno di un concordato parve pi\u00f9 urgente.\nLa rivoluzione del 1918 e la costituzione di Weimar del 1919 avevano riformato profondamente le relazioni tra Stato e Chiesa. Tuttavia, la Santa Sede, rappresentata in Germania dal nunzio apostolico Eugenio Pacelli, il futuro papa Pio XII, fece alcuni tentativi senza successo per ottenere accordi con la Germania, e tra il 1930 e il 1933 egli cerc\u00f2 di iniziare i negoziati con i rappresentanti dei successivi governi tedeschi Nel febbraio del 1930 Pacelli divent\u00f2 Segretario di Stato vaticano e in questa posizione continu\u00f2 il lavoro verso l'obiettivo del concordato.\nA livello dei singoli stati tedeschi, il concordato fu raggiunto con la Baviera (1924), Prussia (1929) e Baden (1932). A livello nazionale, comunque, i negoziati fallirono per diverse ragioni: la fragilit\u00e0 del governo nazionale; l'opposizione da parte di deputati socialisti e protestanti nel Reichstag.\nIl 30 gennaio 1933 Adolf Hitler fu nominato Cancelliere. In aprile invi\u00f2 il proprio vice cancelliere Franz von Papen, un nobiluomo cattolico, a Roma per offrire negoziati per il \"Reichskonkordat\". Il concordato fu finalmente firmato da Pacelli per il Vaticano e da Franz von Papen per la Germania il 20 luglio, a Roma. Per l'occasione Pio XI confer\u00ec a von Papen l'onorificenza pontificia della Gran Croce dell'Ordine Piano, riservata ai ministri in visita di Stato.\nIl \"Reichskonkordat\" fu ratificato il 10 settembre 1933. Nel concordato, la Germania raggiungeva una proscrizione completa da tutte le interferenze clericali in campo politico (articoli 16 e 32). Esso inoltre assicurava la lealt\u00e0 dei vescovi allo stato attraverso un giuramento e richiedeva che tutti i preti fossero tedeschi e soggetti ai superiori tedeschi. Restrizioni furono anche poste alle organizzazioni cattoliche. Appena prima della firma del Reichskonkordat la Germania firm\u00f2 accordi simili con le maggiori confessioni protestanti tedesche.\nSecondo il cardinale Pacelli la firma del Concordato non implicava un riconoscimento dell'ideologia nazionalsocialista, in quanto tale, da parte della curia. Era invece una tradizione della Santa Sede quella di trattare con tutti i partner possibili - ovvero anche con sistemi totalitari - per tutelare la Chiesa e garantire l'assistenza spirituale. Il regime nazista non aveva infatti esitato, nelle settimane precedenti alla stipula del concordato, a fare pressioni alla Santa Sede con azioni di forza: in soli venti giorni furono messi in carcere 92 sacerdoti, furono chiusi nove giornali cattolici e furono perquisite decine di circoli cattolici.\nTermini e violazioni.\nI principali punti del concordato sono:\nQuando il governo nazista viol\u00f2 il concordato (in particolare l'articolo 31), vescovi e papato protestarono contro queste violazioni. Le proteste culminarono nell'enciclica di papa Pio XI \"Mit brennender Sorge\" del 1937."}
{"id": "2043093", "revid": "287204", "url": "https://it.wikipedia.org/wiki?curid=2043093", "title": "Nazionale di pallavolo femminile della Guinea", "text": "La nazionale di pallavolo femminile della Guinea \u00e8 una squadra africana composta dalle migliori giocatrici di pallavolo della Guinea ed \u00e8 posta sotto l'egida della Federazione pallavolistica della Guinea."}
{"id": "2043096", "revid": "11266", "url": "https://it.wikipedia.org/wiki?curid=2043096", "title": "Sant'Alessandro di Roma", "text": ""}
{"id": "2043098", "revid": "306856", "url": "https://it.wikipedia.org/wiki?curid=2043098", "title": "Angelo Duca", "text": "Biografia.\nContadino, fu costretto poco pi\u00f9 che ventenne alla vita da brigante, perch\u00e9, per difendere un nipote che custodiva il suo gregge dalle ire di un guardiano di Francesco Caracciolo, duca di Martina e marchese di Mottola (oltre che signore di numerose terre in Calabria), nelle cui propriet\u00e0 erano pi\u00f9 volte sconfinate le pecore, dovette uccidere il cavallo del guardiano, suscitando la vendetta del predetto feudatario.\nPer questa ragione si un\u00ec prima alla banda del brigante Tommaso Freda, per poi formarne una sua, con la quale girovag\u00f2 nell'entroterra di Salerno e di Avellino, spingendosi pi\u00f9 volte in Capitanata e soprattutto nella Basilicata settentrionale: le sue gesta erano ricordate a Cassano Irpino, ad Avigliano, a Muro Lucano, ma anche a Calitri, Ruoti e Rionero in Vulture, dove Angiolillo sostenne scontri vittoriosi, segnalandosi per destrezza e valore, con le milizie mandategli contro.\nDi lui per\u00f2 \u00e8 stato evidenziato, in particolare, il lato \"umanitario\", poich\u00e9 era solito rubare ai ricchi per aiutare le povere genti. Non a caso lo storico inglese Hobsbawm, nel ricordare l'analisi di Croce, suggeriva come il caso di Angiolillo rappresentasse \u00abl'esempio forse pi\u00f9 puro di banditismo sociale\u00bb . Lo stesso filosofo napoletano, a tal riguardo, scriveva che \u00abL'usura, sotto cui la povera gente geme oppressa non meno che sotto le altre leggi dell'economia, aveva trovato in Angiolillo un medico, anzi un chirurgo, che procedeva in modo sbrigativo e con effetti immediati\u00bb.\nTale aspetto di un banditismo sociale emerse anche dai cenni ad Angelo Duca dedicati sia da Alexandre Dumas, sia da David Winspeare nella \"Storia degli abusi feudali\", cos\u00ec come in aneddoti, in motivetti che venivano cantati sul molo di Napoli e in alcuni poemi, uno dei quali fu scritto dal padre di Giustino Fortunato.\nPer\u00f2, il successo popolare che riscuoteva Angiolillo e al tempo stesso le vittorie che mieteva, indusse il governo borbonico ad una pi\u00f9 dura repressione. Invi\u00f2 di stanza a Potenza e poi a Melfi un giudice della Gran Corte della Vicaria, il conte Vincenzo Patern\u00f2, che, acquisite le informazioni del caso, sped\u00ec contro il brigante alcune squadre dell'esercito. Scampato ad una serie di agguati, fu infine catturato, grazie ad una soffiata, vicino ad un convento nei pressi di Melfi, dove, ferito, si era rifugiato. In seguito ad un processo sommario, Angiolillo fu impiccato, insieme a Peppe Russo un amico, a Salerno. \nCome di consuetudine della giustizia del suo tempo il suo cadavere venne smembrato e la testa venne esibita a Calitri sulla porta di Nanno."}
{"id": "2043099", "revid": "682087", "url": "https://it.wikipedia.org/wiki?curid=2043099", "title": "Clostridia", "text": "I Clostridia sono una classe di batteri, gram-positivi, appartenenti al phylum dei Firmicutes. Sono un gruppo parafiletico e i loro rapporti non sono ancora definiti. Si distinguono dai Bacilli per la mancanza di respirazione aerobica.\nComprende i seguenti ordini: Clostridiales, Halanaerobiales, Natranaerobiales e Thermoanaerobacteriales, oltre ad altri clostridia non classificati.\nLa maggior parte delle specie conosciute appartiene all'ordine dei Clostridiales, genere \"Clostridium\".\nSono normalmente saprofiti, anche se alcune specie sono associate a particolari patologie come il tetano, il botulismo, la gangrena gassosa ed alcune tossinfezioni alimentari."}
{"id": "2043100", "revid": "122246", "url": "https://it.wikipedia.org/wiki?curid=2043100", "title": "Nazionale di pallavolo femminile del Ruanda", "text": "La nazionale di pallavolo femminile del Ruanda \u00e8 una squadra africana composta dalle migliori giocatrici di pallavolo del Ruanda ed \u00e8 posta sotto l'egida della Federazione pallavolistica del Ruanda."}
{"id": "2043105", "revid": "73843", "url": "https://it.wikipedia.org/wiki?curid=2043105", "title": "Lee Evans (atleta)", "text": ""}
{"id": "2043106", "revid": "767487", "url": "https://it.wikipedia.org/wiki?curid=2043106", "title": "Indigo Girls", "text": "Le Indigo Girls sono un duo folk rock statunitense, formato da Amy Ray e Emily Saliers originario di Atlanta.\nStoria del gruppo.\nPrimi anni.\nAmy ed Emily si conobbero da bambine alla Laurel Ridge Elementary School della Contea di DeKalb (Georgia), vicino a Decatur, ma senza frequentarsi dato che Emily era un anno avanti rispetto ad Amy. In seguito, studentesse alla Shamrock High School, entrarono pi\u00f9 in confidenza e cominciarono a suonare assieme, prima col nome di B-Band poi come Saliers and Ray. Dopo essersi diplomata, Emily entr\u00f2 alla Tulane University, mentre l'anno dopo, Amy entr\u00f2 alla Vanderbilt University. Entrambe vittime della nostalgia di casa, ritornarono in Georgia, effettuando tutte e due il trasferimento alla Emory University. Nel 1985 ricominciano a suonare insieme, questa volta assumendo quello che sarebbe diventato il nome definitivo. In un'intervista del marzo 2007, Emily rivel\u00f2 che il nome era stato scelto cercando a caso nel dizionario parole che colpissero loro l'immaginazione, e indaco era una di queste.\nSi esibivano spesso al The Little 5 Points Pub e frequentando occasionalmente la scena dei gruppi rock universitari di Athens (Georgia) venendo a contatto con analoghi gruppi quali B-52's, Pylon, R.E.M., Georgia Satellites e Love Tractor.\nNel 1982 vennero prodotte indipendentemente, su cassetta, le raccolte \"Tuesday Children\" e \"Purple Parrot\", scarsamente distribuite sul mercato e di cui esistono pochissime copie. in una di queste era presente un brano, scritto da Amy e successivamente incluso in \"Rites of Passage\", nel 1992, \"Nashville\". Delle raccolte sono presenti diversi bootleg sul web, come per moltissime altre esibizioni, dai primi anni fino ad oggi.\nNel 1985 esordirono con un 7 pollici dal titolo \"Crazy Game\", avente per lato B \"Everybody's Waiting (for Someone to Come Home)\".\nQuello stesso anno, fecero uscire un EP omonimo con 6 tracce e nel 1987 uscirono con il loro primo full-length, intitolato Strange Fire, registrato allo Studio John Keane di Athens (Georgia), che comprendeva \"Crazy Game\" e \"I don't Wanna Know\", scritta da Amy e Michelle Malone, oltre ad una reinterpretazione di \"Get Together\". Con questa uscita, le ragazze si assicurarono i servigi del manager Russel Carter, che \u00e8 tuttora il loro manager. nell'edizione originale erano presenti \"High Horse\" di Emily, non re-inclusa quando l'album fu riprodotto dalla Epic nel 1990 e \"Blood &amp; Fire\" di Amy, anch'essa mancante ma ri-arrangiata per \"Indigo Girls\" nel 1989.\nLe Indigo Girls avevano gi\u00e0 tentato di contattare Carter in precedenza, con l'EP Crazy Game, ma si sentirono dire che i loro pezzi erano ancora immaturi e che, secondo lui, difficilmente avrebbero trovato un contratto discografico. Evidentemente \"Strange Fire\" dovette avergli fatto cambiare idea.\nDebutto con la Epic Records (1989).\nIl successo di artisti come 10,000 Maniacs, Tracy Chapman e Suzanne Vega spinse la Epic Records a cercare altri gruppi femminili; la Epic mise il duo sotto contratto nel 1988.\nLa loro prima uscita per la major fu di nuovo un'opera omonima, che si piazz\u00f2 al 22\u00ba posto in classifica e conteneva una nuova versione di \"Land Of Canaan\", che era gi\u00e0 apparsa sia sull'EP di debutto che su Strange Fire. L'album, comprendente la trascinante hit \"Closer to Fine\" e altri celebri brani come \"Kid Fears\", \"Tried To Be True\" e \"Love's Recovery\", venne poi premiato come miglior disco folk contemporaneo dell'anno. esso vide inoltre la collaborazione dei R.E.M. in \"Tried To Be True\" e del loro frontman, Michael Stipe, come cantante in \"Kid Fears\". Amy afferm\u00f2 in un'intervista che l'album venne inciso con le stesse modalit\u00e0 con cui i pezzi venivano da loro eseguiti dal vivo, infatti la maggior parte dei pezzi sono arrangiati solamente con chitarra acustica, bohdran e occasionalmente pochi altri strumenti, come il flauto irlandese in \"Closer To Fine\".\nNomads Indians Saints (1990).\nIl secondo album, \"Nomads Indians Saints\", che prese il disco d'oro nel dicembre del 1991, conteneva l'hit single \"Hammer and a Nail\"; non ebbe lo stesso successo del disco precedente, che nello stesso lasso di tempo dall'uscita aveva raggiunto il disco di platino. L'album contiene inoltre altri loro brani di successo quali \"World Falls\", \"Southland in The Springtime\", \"Watershed\" e \"Welcome Me\", eseguita anche da Joan Baez in uno dei suoi concerti.\nBack on the Bus, Y'all e Rites of Passage (1992).\nLe Indigoes fecero quindi uscire il live \"Back on the Bus, Y'all\", contenente una coinvolgente esibizione dal vivo della reinterpretazione del brano di Bob Dylan \"All Along The Watchtower\". Nel 1992 usc\u00ec \"Rites of Passage\" che ebbe un successo enorme; alcuni dei pezzi principali furono Galileo, a cui partecip\u00f2 come cantante Jackson Browne, \"Three Hits\", \"Chickenman\" e \"Ghost\". L'album contiene inoltre la reinterpretazione di un celebre pezzo dei Dire Straits, eseguita da Amy, \"Romeo &amp; Juliet\". \u00e8 inoltre presente un altro celebre pezzo dal titolo \"Virginia Woolf\", scritto da Emily e dedicato appunto alla famosa scrittrice britannica. Come cantanti parteciparono inoltre la cantante Jane Siberry e le sorelle di Emily in \"Let It Be Me\". il titolo dell'album, \"riti di passaggio\", oltre a rievocare il tema della reincarnazione, affrontato anche nel brano trainante \"Galileo\", rappresenta ci\u00f2 da cui traggono ispirazione la maggior parte dei brani in esso contenuti, ovvero la fase di transizione tra la giovinezza e l'et\u00e0 adulta, tra l'insicurezza e la maturit\u00e0, raggiunta appunto tramite soliti ed insoliti \"riti di passaggio\", nell'amore, nel dolore, nell'amicizia ed in generale nella vita di ogni individuo che si affaccia all'et\u00e0 adulta.\nSwamp Ophelia (1994).\nNel 1994 fu la volta di \"Swamp Ophelia\", che ricevette il disco di platino nel settembre 1996, piazzandosi al n\u00b0 9 delle classifiche degli album di Billboard. Lavoro dalle atmosfere pi\u00f9 cupe, contiene \"Fugitive\", la famosa \"Least Complicated\" e la travolgente \"Reunion\". \u00c8 presente inoltre il brano \"This Train Revised\", con riferimenti alla shoah. L'album ottenne un ottimo successo di critica, grazie anche ad armonie ed arrangiamenti a regola d'arte che vedono spesso l'utilizzo di strumenti sempre pi\u00f9 vari come il bouzouki, gi\u00e0 utilizzato dalle indigoes in precedenza. Il titolo dell'album proviene dal nome di una pianta di cui sent\u00ec parlare Amy, citata anche nel pezzo pi\u00f9 intenso, \"Touch Me Fall\".\nNel brano \"Dead man's Hill\", in cui il padre di Amy fa da back vocalist, riprende un tragico e scioccante episodio dell'infanzia della Ray, durante il quale, una notte, vide sulla collina di fronte a casa dei ragazzi bruciare vivi dei gatti. Come affermato da Amy il brano rappresenta il suo primo vero contatto con la malvagit\u00e0 umana. Il brano, come in genere moltissime canzoni di Amy tra cui \"Fugitive\", \"Touch Me Fall\", \"Hand Me Downs\", \"Welcome Me\" o la citazione di Sejared, personaggio apparso in un sogno in \"World Falls\", \u00e8 stato scritto con la tecnica dello \"stream of consciousness\", il flusso di coscienza; un'immediata ed inconscia serie di immagini messe gi\u00f9 tramite il brain-storming. Come affermato da Amy, la partner Emily invece ha una tecnica pi\u00f9 razionale. Ella infatti costruisce accordi ed armonia in modo organico con l'ausilio di testi pi\u00f9 razionali e di immediata comprensione. I testi della Ray infatti offrono diversissime interpretazioni, che a detta dell'autrice le permettono di \"dare la possibilit\u00e0 a chi ascolta di trovare se stesso... di essere un catalizzatore delle emozioni pi\u00f9 disparate\".\n1200 Curfews, Shaming Of The Sun, Come On Now Social (1995-1999).\nNel 1995, le Indigo Girls pubblicarono un altro live, questa volta un doppio CD, \"1200 Curfews\", contenente anche la reinterpretazione di un brano di Buffy Saint Marie, \"Bury My Heart At Wounded Knee\", relativo al massacro da parte dell'esercito americano, nel 1890, di una trib\u00f9 di nativi, sulle rive del fiume Wounded Knee.\n\"Shaming of the Sun\", uscito nel 1997, segn\u00f2 il punto di svolta nello stile musicale del duo, che pur mantenendo la consueta tecnica dell'armonia vocale si spinge verso orizzonti pi\u00f9 rock, come nei pezzi \"Shed Your Skin\" o \"Shame On You\". Un altro celebre pezzo, pi\u00f9 ancorato al vecchio stile, \u00e8 \"Get Out The Map\".\n\"Shaming of the Sun\" debutt\u00f2 al 7\u00ba posto delle classifiche di Billboard, spinto dal contributo che le Indigo Girls avevano offerto per il festival musicale itinerante Lilith Fair.\n\"Shame On You\" venne trasmessa per radio pi\u00f9 di qualsiasi altro loro singolo precedente.\nSegu\u00ec \"Come on Now Social\" nel 1999, in cui si fa sempre pi\u00f9 sentire l'impronta rock nel sound del duo, come ben dimostrato in pezzi quali \"Go (The Suffragette Song)\", \"Trouble\" e \"Cold Beer and Remote Control\". Altri celebri pezzi sono \"Peace Tonight\", \"Ozilline\" e \"Faye Tucker\", scritta da Amy e dedicata al caso di Karla Faye Tucker, condannata a morte in Texas, nel 1998 perch\u00e9 accusata di omicidio.\nRetrospective, Become You, All That We Let In e Rarities (2000/2006).\nIl 2000 vide l'uscita di \"Retrospective\", una compilation con due pezzi nuovi \"Devotion\" e \"Leaving\".\nNel 2002 usc\u00ec \"Become You\", nuovo album di inediti che segn\u00f2 il ritorno alle origini per quanto riguarda il sound del duo e che ricevette ottime reazioni di critica e di pubblico.\nL'ultimo album in studio per la Epic \u00e8 stato \"All That We Let In\", uscito nel 2004 e subito seguito dal tour. i pezzi pi\u00f9 noti sono la celeberrima \"Fill It Up Again\", la profonda \"All That We Let In\", \"Perfect World\" e la travolgente \"Rise Up\". Il 14 giugno 2005 esce \"Rarities\", una collection di lati B, la cui scaletta \u00e8 stata in parte decisa dai fans, chiamati dalle Indigo Girls a scegliere alcuni brani, tra cui una reinterpretazione del brano \"Uncle John's Band\" dei Greatful Dead ed un'esibizione live di \"Finlandia\" pezzo incluso nel primo EP della band.\nDespite Our Differences (2007/2009).\nDopo aver lasciato la Epic, le Indigo Girls firmarono un contratto per cinque CD con la Hollywood Records, etichetta della The Walt Disney Company. Il loro primo e unico album per l'etichetta, \"Despite Our Differences\", prodotto da Mitchell Froom, usc\u00ec il 19 settembre 2006.\ni pezzi pi\u00f9 gettonati furono \"Pendulum Swinger\", \"Rock 'n' Roll Heaven's Gate\" con la collaborazione di P!nk, per cui fecero, di rimando, da cantante nella celebre \"Dear Mr. President\", \"I Believe In Love\" e \"Last Tears\", con Brandi Carlile. il titolo dell'album, come affermato da Emily, \u00e8 stata uno scelta ardua poich\u00e9 non si riusciva ancora a trovarne uno adatto. Amy propose poi \"despite our differences\", frase presa da un brano della Saliers \"i Believe In Love\", volta a sottolineare che, nonostante le diversit\u00e0, la loro collaborazione \u00e8 comunque armoniosa e prolifica e che insieme tendono a completarsi, ognuna con il proprio carattere. John Metzger di MusicBox Online ha cos\u00ec descritto \"Despite our Differences\": \"\"contagioso, intriso di pop, dalle melodie e dagli arrangiamenti accattivanti che lo rendono un classico del duo\".\nThom Jurekof, di All Music Guide parla invece di \"un viaggio emotivo totale... ...pi\u00f9 denso di significati di quanto sarebbe lecito aspettarsi... ...accessibile, commovente e reale... ...altamente poetico\"\".\nCiononostante, le Indigo Girls furono bruscamente mollate dalla Hollywood Records nel corso del tour di supporto a \"Despite Our Differences\".\nPoseidon &amp; The Bitter Bug (2009).\nIn seguito alla rottura con la Hollywood Records, le Indigo Girls hanno annunciato che il loro prossimo lavoro sarebbe stato una produzione indipendente. Nel febbraio 2009 esce il loro ultimo lavoro, \"Poseidon and the Bitter Bug\". L'album \u00e8 costituito da un doppio disco, uno con i brani suonati con la band, l'altro contenente una versione acustica dei brani pi\u00f9 la bonus track \"Salty South\". L'album, che ricorda il sound iniziale delle Indigoes, viene intitolato grazie a due personaggi di due brani, di Amy \"Second Time Around\" (the bitter bug) e di Emily \"Fleet Of Hope\" (poseidon). L'album ricevette una buona recensione dalla critica. altri celebri brani dell'album sono \"Ghost Of The Gang\", \"Love Of Our Lives\", \"Sugar Tongue\" e \"Driver Education\" scritto da Amy e incluso anche nel suo album da solista \"Prom\".\nHolly Happy Days e Staring Down The Brilliant Dream (2010).\nL'anno dopo il duo realizz\u00f2 anche il primo album a carattere natalizio, comprendente anche dei pezzi inediti ed una nuova compilation live \"Staring Down The Brilliant Dream\" il cui intento era di portare sul palco pezzi ormai celebri del duo e di rispolverare vecchi pezzi meno noti. \u00c8 presente anche una reinterpretazione del brano \"Don't Think Twice\" di Bob Dylan, eseguita con Brandi Carlile. il titolo della raccolta \u00e8 tratto da un brano di Emily, \"Love Of Our Lives\".\nBeauty Queen Sister, Tour e The Essential (2011-2014).\nNel luglio 2011 viene resa nota la data di pubblicazione del loro dodicesimo album di inediti, intitolato \"Beauty Queen Sister\", che sar\u00e0 disponibile sul mercato statunitense dal 4 ottobre 2011. Inoltre \u00e8 stato reso disponibile, tramite Facebook, il download gratuito di un brano dell'album, \"Making Promises\". Per questo nuovo progetto le Indigoes hanno ricontattato Peter Collins, gi\u00e0 produttore di \"Rites of Passage\" e \"Swamp Ophelia\", oltre ad alcuni musicisti della zona limitrofa ad Atalanta, in Georgia, loro luogo natale, dove si svilupparono le loro prime influenze musicali; un lavoro analogo era stato fatto con il loro secondo lavoro per la Epic, \"Nomads, Indians, Saints\". L'album contiene per la maggior parte ballate. Interessante il pezzo \"War Rugs\", uno dei pi\u00f9 particolari nel sound, che affronta il tema della guerra civile in Egitto. Altri brani sono \"Beauty Queen Sister\", una sorta di up-tempo, \"Making Promises\" e la celtica \"Damo\". Il contenuto, sostanzialmente, rimane ancorato ad una certa profondit\u00e0, tipica delle Indigoes nel descrivere e narrare storie ed avvenimenti relativi a personaggi specifici come il brano \"John\". il sound invece si muove delicatamente verso nuovi orizzonti, discostandosi dalle sfumature Indie di \"Poseidon &amp; The Bitter Bug\" come dalle atmosfere prettamente Folk dei primi lavori, acquistando un accento da Country-Ballad. Le aggiunte pi\u00f9 suggestive, dolci e soft rendono il lavoro, anche grazie alla rinomata abilit\u00e0 delle Indigoes nei testi e nelle melodie, comunque comunicativo ed organico. \u00c8 per\u00f2 meno accentuato, seppur presente, l'utilizzo delle loro classiche armonie vocali, lasciando ad ogni canzone un'atmosfera ancora pi\u00f9 individuale tra le due autrici.\nNell'estate del 2012 Amy ed Emily hanno intrapreso un tour accompagnate dagli Shadowboxers, prima come band d'apertura, poi come backing band. Entrambe si sono dichiarate entusiaste del progetto che ha permesso loro di rispolverare pezzi che necessitavano della presenza di una band, che non suonavano da anni. Dopo il tour estivo hanno cominciato ad esibirsi con orchestre sinfoniche locali. Per il ri-arrangiamento dei pezzi ed il loro adattamento hanno contattato Sean O'Loughlin.\nAd aprile del 2013, in risposta ad alcune critiche mosse contro l'attivismo per i diritti dei transessuali, le Indigo Girls hanno affermato che si sarebbero esibite al Womyn's Music Festival nel Michigan, ma che avrebbero protestato apertamente per la discriminatoria politica del festival \"womyn-born womyn\". Hanno inoltre affermato che questa sarebbe stata la loro ultima partecipazione se le cose non fossero cambiate.\nIl 10 maggio 2013, i-tunes pubblica \"Indigo Girls - The Essential\", che raccoglie 37 brani estrapolati della discografia delle Indigo Girls dai tempi degli esordi del primo EP \"Everybody's waiting for someone to come home/crazy game\" (1987) a Beauty Queen Sister (2013). Ad agosto Amy pubblica come download gratuito il brano \"The Rise Of The Black Messiah\". Il brano tratta delle incarcerazioni di massa, della politica razzista delle prigioni del sud, tra cui in particolare Angola. Nel pezzo viene anche menzionata la storia di Jim Crow. L'ispirazione, come Amy ha scritto, proviene da una lettera inviatale da un detenuto in isolamento da pi\u00f9 di vent'anni. Alla fine dei 2013 le Indigo Girls hanno aperto un blog su Tumblr dal nome \"One Year a Month\". In questo blog, arricchito da fotografie e annotazioni, ogni mese descrivono un anno della loro carriera sia musicale sia di attivismo, affrontato sia dalla prospettiva di Amy sia da quella di Emily. Il blog comincia dal 1985, anno in cui le due hanno iniziato a suonare insieme con il nome di B-Band.\nOne Lost Day (2015).\nNell'autunno 2014 Amy ed Emily ritornano in studio per lavorare agli arrangiamenti dei pezzi per il nuovo album, previsto per il 2015. A gennaio cominciano a pubblicare sulla pagina di Facebook una serie di otto video in cui presentano alcuni dei loro pezzi preferiti (uno dei quali, Our Deliverance, \u00e8 eseguito con Joan Baez) e descrivono il loro lavoro sulle armonie e sulla scrittura delle canzoni. In uno di questi video Emily esegue un nuovo brano, \"Elizabeth\", che sar\u00e0 incluso in One Lost Day, acquistabile su i-Tunes dal 2 giugno 2015. Su Facebook vengono pubblicati prima alcuni snippets sul lavoro in studio con la produttrice Jordan Hamlin e in seguito vengono commercializzati tre brani ad anticipare l'album: \"Happy in the sorrow Key\" e \"Fishtails\", scritte da Amy e \"Learned It On Me\", scritta da Emily. One Lost Day \u00e8 un lavoro decisamente pi\u00f9 eclettico rispetto ai precedenti, sia in termini di contenuti sia in termini sonori e rimarca ancora di pi\u00f9 le differenze musicali tra le due cantautrici. Come da entrambe affermato, molti dei brani sono rivisitazioni e completamenti di canzoni abbozzate addirittura da pi\u00f9 di dieci anni, ma in seguito temporaneamente accantonate perch\u00e9 incomplete o non musicalmente coerenti con precedenti lavori. In questo gruppo figurano \"Spread the pain around\", \"Olympia Inn\" e \"Happy in the sorrow key\" di Amy e \"If I don't Leave here now\" di Emily. Secondo Amy, la recente morte del padre \u00e8 stata una spinta importante per concludere \"happy in the sorrow key\" che tratta il delicato tema della morte e dell'accettazione del dolore e di come questo sia sostanzialmente meglio rispetto ad una vita vissuta inconsapevolmente. In One Lost Day ritroviamo anche \"The rise of the black messiah\", rivisitata in chiave pi\u00f9 rock rispetto alla versione acustica e solista di Amy. \"Elizabeth\", che apre l'album e sul cui sottofondo \u00e8 presente l'accompagnamento di un dulcimer, racconta la storia di una vecchia amicizia adolescenziale di Emily, ai tempi del college. Seguono con il solito alternarsi, i brani di Amy a quelli di Emily. Su soundcloud \u00e8 possibile ascoltare brevi interviste rilasciate dalle due musiciste in cui i brani vengono descritti uno per uno e in cui ne viene spiegato il contenuto emotivo, simbolico o descrittivo. Il nome dell'album \u00e8 tratto dal ritornello di una delle canzoni di Emily, \"Alberta\". Emily si \u00e8 ispirata ad un evento drammatico realmente accaduto nei pressi di Alberta (canada) durante il quale una slavina travolse e seppell\u00ec vivo un intero paesino di minatori, nel 1905. \"Questo evento - dice Emily - \u00e8 rimasto fortemente impresso nella mia mente. Ho cominciato a pensare allo scorrere del tempo, all'imprevedibilit\u00e0 della vita e a come la storia sia, dal nostro punto di vista, una semplice linea temporale fatta di eventi, di nomi e di date...in realt\u00e0 \u00e8 molto di pi\u00f9 di questo. La storia \u00e8 fatta da persone, persone con sentimenti. \u00c8 questo ci\u00f2 che la rende affascinante. Il fatto che possiamo srotolare la matassa cronologica della storia pi\u00f9 che possiamo...ma ci sono misteri che nessuno potr\u00e0 riesumare dal passato. Questo rende ragione della bellezza della storia. Ho pensato di intrecciare questo concetto con l'immagine del viaggio, del ricordo, dell'amore, di come gli eventi a volte ci travolgano...e di una rosa raccolta ad Alberta e portata fino sulla East Coast, per appiccicarla sulla pagina ingiallita di un diario di viaggio, il simbolo del ricordo. Sostanzialmente \u00e8 questo il contenuto della canzone\".\nComposizione.\nAmy ed Emily di solito non scrivono insieme le loro canzoni, mentre invece le arrangiano assieme. Amy Ray, durante un'intervista, ha dichiarato che ci\u00f2 \u00e8 \"un modo per entrambe di ottenere un proprio spazio all'interno di ogni album ed esprimere ognuna la propria personalit\u00e0\". ci\u00f2 \u00e8 dovuto anche alle diversit\u00e0 tra le due musiciste, che portano ad un approccio diverso alla musica, alla scrittura ed anche allo stile musicale. Amy per esempio predilige sonorit\u00e0 rock, e generalmente pi\u00f9 cupe come in pezzi quali \"Fugitive\", \"This Train Revised\", \"Touch Me Fall\", \"Sister\" o \"Kid Fears\". Riguardo alla scrittura insieme vi sono solo poche eccezioni, perlopi\u00f9 pezzi inediti dei loro primi anni, come \"I Don't Know Your Name\" e \"If You Live Like That\". \"Blood Quantum\", che appare su \"\" aveva strofe e ritornello scritti da Amy, con Emily che aveva aggiunto un bridge. \"I'll Give You My Skin\", uscita sia su \"Tame Yourself (Benefit People for the Ethical Treatment of Animals)\" che sul loro \"Rarities\", \u00e8 una collaborazione fra loro due e Michael Stipe dei R.E.M., fatto doppiamente raro, visto che le due non si avvalgono di altri collaboratori esterni per scrivere le canzoni. Un'ultima eccezione \u00e8 rappresentata dal brano \"I don't Wanna Know\" incluso in \"Strange Fire\", scritto da Amy con Michelle Malone.\nProgetti solisti.\nNel 1990, Amy ha fondato la \"Daemon Records\", che fra gli altri ha messo sotto contratto Ellen James Society, Kristen Hall, Rose Polenzani, Girlyman, Nineteen Forty-Five, Athens Boys Choir, e James Hall.\nAmy ha prodotto quattro album solisti, titolati \"Stag\", \"Prom\", \"Live from Knoxville\" e \"Didn't It Feel Kinder\", tutti per la sua etichetta Daemon. Ha fatto dei tour con The Butchies e con la sua band The Volunteers. Si vociferava che anche Emily stesse lavorando ad un album solista cosa che appare dubbia poich\u00e9 ella afferma di ritenersi musicalmente soddisfatta dalle Indigo Girls, non sentendo il bisogno di spingersi verso altri orizzonti musicali, incluso un eventuale progetto solista.\nNel 2005, Emily Saliers e suo padre Don, professore di teologia alla Candler School of Theology della Emory University, hanno pubblicato insieme il libro \"A Song to Sing, A Life to Live: Reflections on Music as Spiritual Practice\". Insieme ne hanno promosso la pubblicazione tramite conferenze di presentazione arricchite da performance, come ad esempio alla Washington National Cathedral College di Washington D.C..\nAltre collaborazioni.\nAmy ed Emily hanno partecipato a una rappresentazione del musical \"Jesus Christ Superstar\" ad Atlanta, intitolata \"Jesus Christ Superstar: A Resurrection\", Amy nel ruolo di Ges\u00f9 ed Emily in quello di Maria Maddalena. In seguito, avrebbero organizzato delle repliche personali con gli stessi ruoli, ad Austin, al South by Southwest (SXSW) Festival, ed a Seattle.\nNel 1994 contribuiscono alla colonna sonora di Philadelphia, con la reinterpretazione del brano del 1971 di Danny Whitten, \"I Don't Wanna Talk About It\".\nAppaiono anche nell'album di Anne Murray, cantando in \"A little good news.\"\nHanno inciso la cover di un brano di Simon &amp; Gurfunkel, \"Mr. Robinson\" per la colonna sonora del telefilm \"Desperate Housewives\".\nSia Emily che Amy hanno fatto diversi riferimenti alla bibbia nelle loro canzoni senza per\u00f2 farne polemica bens\u00ec come metafore come in \"Land Of Canaan\", \"Closer To Fine\", \"Jonas &amp; Ezekial\".\nIl brano \"Galileo\" come detto da Emily tratta della reincarnazione, del processo tramite il quale le nostre paure sono il frutto di \"errori\" ancora da superare o questioni non risolte, tutto accumulato dalle proprie vite passate. scherzosamente si \u00e8 riferita a Galileo immaginandolo reincarnato in una mucca che di notte guarda verso il cielo cercando lo stelle, proprio come Galileo che abiurando \"lasci\u00f2 irrisolta\" questa questione, sepolta nel tempo e nelle vite a venire.\nEmily in una recente intervista ha affermato di aver scritto il brano \"Fleet Of Hope\" sulla spiaggia, in California.\nAttivit\u00e0 extra musicali e vita privata.\nLe Indigo Girls sono molto attive politicamente. Fra le altre, hanno fatto loro cause come l'ambientalismo, i diritti degli omosessuali, dei Nativi americani e contro la pena di morte.\nPer anni hanno pubblicizzato campagne per il riciclaggio, insieme alla rappresentante di Greenpeace Stephanie Fairbanks. Hanno inoltre cofondato Honor the Earth, organizzazione attiva nelle questioni ambientali.\nLe Indigo Girls sono menzionate nel libro di Stephen King \"Rose Madder\". Sono descritte suonare ad un evento promozionale per la causa dei diritti delle donne.\nAttualmente sia Amy che Emily sono diventate madri, rispettivamente di Ozilline (nome della nonna materna di Amy a cui \u00e8 dedicato l'omonimo brano tratto da \"Come On Now Social\") e Cleo.\nEmily Saliers sta contemporaneamente lavorando al suo primo lavoro da solista, la cui uscita \u00e8 da destinarsi probabilmente alla fine del 2015. La canzone Elizabeth, destinata poi al loro nuovo lavoro One Lost Day era infatti stata inizialmente destinata al suo primo lavoro solista."}
{"id": "2043107", "revid": "110157", "url": "https://it.wikipedia.org/wiki?curid=2043107", "title": "Serie A 1977 (calcio femminile)", "text": "La Serie A 1977 \u00e8 stata la decima edizione del campionato italiano di Serie A femminile di calcio.\nLa Valdobbiadene Diadora ha conquistato il suo secondo scudetto consecutivo. Il titolo di capocannoniere della Serie A \u00e8 andato alla danese Susanne Augustesen, calciatrice della Valdobbiadene Diadora, autrice di 42 gol. La Salernitana \u00e8 stata retrocessa in Serie B.\nPrima dell'inizio della stagione 1978 la Valdobbiadene Diadora, il Rutilius Sport e il Pordenone Ledisan rinunciano alla Serie A.\nStagione.\nNovit\u00e0.\nAl termine della stagione 1976 il Valigi Perugia e la Leoni's T.T. Roma Club sono stati retrocessi in Interregionale 1977. Dall'Interregionale 1976 sono stati promossi la Salernitana e il Pordenone, finaliste per il titolo di campione dell'Interregionale, vinto poi dalla Salernitana. Poich\u00e9 per la stagione 1977 la Serie A era prevista a 14 squadre, si era proceduto con l'ammissione delle squadre seconde classificate delle semifinali dell'Interregionale, ovvero Primule Sala e Roma Italparati. Con la rinuncia alla Serie A di , Sisal Moquettes Piacenza e Primule Sala, tutte e tre ammesse all'Interregionale, si \u00e8 reso necessario la riammissione del Valigi Perugia in Serie A.\nFormula.\nLe 12 squadre partecipanti si affrontano in un girone all'italiana con partite di andata e ritorno per un totale di 22 giornate. L'ultima classificata retrocede in Serie B. A parit\u00e0 di punti, e solo per questa stagione, per assegnare la posizione in classifica si \u00e8 tenuto conto del quoziente reti e non \u00e8 necessaria alcuna gara di spareggio.\nClassifica finale.\nLegenda:\nNote:"}
{"id": "2043109", "revid": "1305772", "url": "https://it.wikipedia.org/wiki?curid=2043109", "title": "The Upsetter", "text": "The Upsetter \u00e8 il primo album del gruppo reggae giamaicano The Upsetters, prodotto da Lee \"Scratch\" Perry e pubblicato in Gran Bretagna dall'etichetta Trojan Records nel 1969 per presentare le prime produzioni di Perry.\n\u00c8 stato ristampato nel 1996, sia su CD che su LP, e nel 2003 (solo su CD). Nella ristampa del 2003 sono presenti 8 bonus tracks.\nCD (del 2003).\nNella versione su CD del 2003 sono presenti anche le seguenti 8 bonus tracks:"}
{"id": "2043111", "revid": "124337753", "url": "https://it.wikipedia.org/wiki?curid=2043111", "title": "Locomotiva FS 685", "text": "Le locomotive a vapore del gruppo 685 sono state locomotive con tender delle FS per treni viaggiatori diretti e direttissimi di rodiggio 1-3-1 o 1C1, a vapore surriscaldato e a semplice espansione e dotate di un motore a quattro cilindri.\nStoria.\nLe locomotive del gruppo \"685\" sono la versione a vapore surriscaldato e a semplice espansione della precedente serie di locomotive del gruppo 680 delle Ferrovie dello Stato di cui ricalcano l'impostazione meccanica generale e le dimensioni. Furono costruite su progetto dell'Ufficio Studi di Firenze delle FS in 241 esemplari con distribuzione Walschaerts e 30 con distribuzione a valvole sistema Caprotti (queste ultime inizialmente classificate nel gruppo 686), entrate in servizio a partire dal 1912. Successivamente, tra il 1921 e il 1930 inizi\u00f2 la trasformazione in 685 di un consistente quantitativo di locomotive 680 che diede origine alle serie 685.300 (con distribuzione Walschaerts) e 685.500 (con distribuzione Caprotti). \nTra 1931 e 1934 un ulteriore gruppo di 50 unit\u00e0 \"680\" venne trasformato mediante l'applicazione della distribuzione Caprotti, di un surriscaldatore e di un preriscaldatore Knorr dando luogo al sottogruppo S.685. \nNel 1938 le FS decisero di attrezzare a scopo sperimentale cinque locomotive Gr.685 (965-966-969-972-981) di \u201cquinta serie\u201d con distribuzione Caprotti con il sistema Franco-Crosti che attraverso uno scambiatore di calore usava i gas di scarico per riscaldare l'acqua prima di immetterla in caldaia. Le locomotive erano caratterizzate, inizialmente, da un'ampia carenatura di colore verde, compreso il tender. Alcuni anni dopo vennero immatricolate nel gruppo 683. Per una migliore manutenzione nella seconda met\u00e0 degli anni \u201840 la carenatura fu ridotta, e cos\u00ec anche il loro aspetto mut\u00f2, sia per la modifica della linea e sia per la nuova livrea adottata: il verde venne sostituito dal colore nero classico delle locomotive FS.Tra la fine di agosto e la met\u00e0 di ottobre del 1941 la S.685.965 fu tenuta in esposizione in Jugoslavia, il 15 settembre 1942 la S.685.972 fu trasferita a Udine, dove il giorno successivo part\u00ec per l\u2019Ungheria, noleggiata dalle Ferrovie Ungheresi per prove insieme alla 685.979, rientrando in Italia il 21 gennaio 1943.Nell\u2019autunno del 1951 la S.685.981 da Venezia and\u00f2 in Belgio per un paio di mesi, per eseguire prove di valutazione del sistema Franco-Crosti, per conto della Societ\u00e0 Nazionale delle Ferrovie Belghe.\nPoco noto rimase il fatto che negli anni '50 le FS avrebbero voluto procedere ad un massiccio programma di trasformazioni di locomotive del gruppo 685 (Walschaerts, Caprotti, ex680) con l'aggiunta dei Preriscaldatore Franco-Crosti sui fianchi della caldaia, escludendo per\u00f2 la costruzione della carenatura ritenuta troppo onerosa da mantenere. Le macchine cos\u00ec trasformate avrebbero avuto una conformazione simile alle Gr.743 e alle Gr.623, ma il progetto naufrag\u00f2 a causa dell'avanzare dell'elettrificazione in corrente continua.\nDopo l'elettrificazione delle direttrici padane, nel maggio 1959 le Gr.683 vennero assegnate tutte a Udine. Successivamente, nell\u2019autunno del 1960, a parte la 981 rimasta a Udine, le quattro Gr.683 furono trasferite a Bari.\nNel luglio 1962 le 683.969 e 972 ritornarono a Udine dove rimasero fine alla fine della loro attivit\u00e0, mentre la 683.965 rimase a Bari. L'unit\u00e0 966 fu trasferita a Foggia e ivi rimase inattiva fino della demolizione.\nUna 685 venne sperimentalmente trasformata con motore a turbina nel 1933 ma la sperimentazione non diede risultati soddisfacenti e lo sviluppo non ebbe seguito. La turbina fu quindi smontata e la locomotiva riacquist\u00f2 il suo motore e distribuzione standard.\nLa locomotiva 685 rappresenta senz'altro il compendio della massima espressione tecnologica italiana legata alla trazione ferroviaria a vapore e non a caso questa macchina, che in mani esperte era capace di regalare ottime prestazioni, venne affettuosamente ed informalmente ribattezzata \"La Regina\". Le unit\u00e0 del gruppo prestarono un importante servizio attivo fino agli anni '60. Con l'elettrificazione delle ultime linee principali della pianura padana il loro uso venne meno e nei primi anni '70, con la completa dieselizzazione delle linee secondarie, anche gli ultimi esemplari vennero radiati. La 685-196 fu l'ultima in servizio regolare, presso il deposito di Udine, dove venne da ultimo impiegata, fino al 1976 per un solo treno passeggeri giornaliero sulla Udine-Cervignano e per qualche merci. Successivamente rimase in servizio, dapprima a Trieste, solo per occasionali treni speciali. L'ulteriore unit\u00e0 oggi in servizio, la 685-089, radiata l'anno precedente dal deposito di Udine, venne conservata non funzionante al Museo Ferroviario di Trieste Campo Marzio per lunghi anni, fino a che nell'anno 2008 venne intrapreso il ripristino per l'utilizzo nei treni storici.\nCaratteristiche.\nLe locomotive furono costruite a vapore surriscaldato (con surriscaldatore di tipo Schmidt) e a semplice espansione, con 4 cilindri motori di cui 2 interni e 2 esterni. L'incremento di potenza fu notevole rispetto alla precedente versione a vapore saturo e doppia espansione arrivando a 1.250\u00a0CV. \nLa caldaia era dello stesso tipo ma a 12 bar di pressione e produceva il quantitativo di vapore orario di 10.200\u00a0kg. Il distributore del vapore era a stantuffi, la distribuzione del tipo Walschaert. Dopo una sperimentazione del 1923 su quattro locomotive, ad altre 30 unit\u00e0 di nuova costruzione venne applicata la distribuzione Caprotti.\nLa struttura portante della locomotiva era costituita da un carro rigido gravante sulle 3 grandi ruote motrici la cui sala anteriore costituiva assieme alla prima sala portante un carrello di tipo italiano in grado di traslare di 60\u00a0mm sul perno per facilitare l'inscrizione in curva. La sala posteriore portante invece poteva spostarsi trasversalmente di 20\u00a0mm.\nLa locomotiva era in grado di fornire il riscaldamento a vapore per le carrozze viaggiatori rimorchiate.\nIl freno era ad aria compressa, di tipo continuo automatico e moderabile per la sola locomotiva. Il freno di stazionamento era sul tender.\nLocomotive conservate.\nRisultano efficienti ed atte a circolare solo due unit\u00e0:\nAltre due unit\u00e0, non atte a circolare, sono inserite in contesti museali:\nEsiste poi l'unit\u00e0 685.222 custodita presso il D.R.S. di Pistoia ed \u00e8 di propriet\u00e0 privata. La locomotiva non \u00e8 atta a circolare e versa in pessimo stato di conservazione."}
{"id": "2043114", "revid": "44454378", "url": "https://it.wikipedia.org/wiki?curid=2043114", "title": "Stazione di Albizzate", "text": ""}
{"id": "2043115", "revid": "287204", "url": "https://it.wikipedia.org/wiki?curid=2043115", "title": "Daniel Arcas", "text": "Carriera.\nDopo aver esordito come wildcard nel Gran Premio di Catalogna del 2008, corre tutte le gare dal Gran Premio del Giappone con il team Blusens Aprilia in sostituzione di Eugene Laverty. A fine stagione \u00e8 25\u00ba grazie ai 2 punti conquistati con il 14\u00ba posto nell'ultimo gran premio della stagione.\nNel motomondiale 2009 registra un'altra presenza in occasione del Gran Premio motociclistico d'Italia senza ottenere punti validi per la classifica iridata. In questo stesso anno ha gareggiato nel campionato nazionale spagnolo della classe Extreme portando in gara una delle nuove Moto2 in fase di test nell'attesa del debutto ufficiale di questa classe nel motomondiale 2010."}
{"id": "2043116", "revid": "287204", "url": "https://it.wikipedia.org/wiki?curid=2043116", "title": "Marko Perovic", "text": ""}
{"id": "2043119", "revid": "827882", "url": "https://it.wikipedia.org/wiki?curid=2043119", "title": "Gran Premio di Gran Bretagna 1955", "text": "Il Gran Premio di Gran Bretagna 1955 fu la sesta gara della stagione 1955 del Campionato mondiale di Formula 1, disputata il 16 luglio sul Circuito di Aintree. La manifestazione vide la prima vittoria in carriera di Stirling Moss su Mercedes, seguito a poca distanza dai compagni di squadra Juan Manuel Fangio e Karl Kling.\nIl Gran Premio ha visto il debutto del futuro tre volte Campione del Mondo Jack Brabham; qualificatosi all'ultimo posto, l'australiano risale in gara fino alla 12\u00aa posizione, prima di ritirarsi per un guasto al motore.\nPur mancando ancora quattro gare alla fine del campionato, la successiva cancellazione dei Gran Premi di Germania, Svizzera e Spagna rese quello britannico il penultimo della stagione. Per questo motivo, Fangio si laure\u00f2 per la terza volta Campione del Mondo di Formula 1 con una gara di anticipo sulla fine del Campionato."}
{"id": "2043123", "revid": "697352", "url": "https://it.wikipedia.org/wiki?curid=2043123", "title": "Castagno Miraglia", "text": "Il castagno Miraglia \u00e8 un albero monumentale situato nei pressi di Camaldoli, all'interno del Parco nazionale delle Foreste Casentinesi, Monte Falterona e Campigna.\nStoria.\nL'albero prende il proprio nome dalla signora Elena, moglie del commendatore Nicola Miraglia, che alla fine dell'Ottocento fu direttore generale del Ministero dell'agricoltura, dell'industria e del commercio, che usava soffermarsi nella sua cavit\u00e0.\nCaratteristiche.\nImponenti sono le sue dimensioni visto che la sua altezza raggiunge i 22 m e una circonferenza di 880 cm, che \u00e8 la maggiore tra quella degli alberi di questo parco.\nNon ben identificabile \u00e8 invece l'et\u00e0 poich\u00e9 l'analisi del diametro e dell'altezza della pianta stabilirebbe 500 anni, tuttavia oltre un secolo fa il Registro storico della foresta attribuiva alla pianta circa 200 anni, quindi ad oggi sarebbero complessivamente 300. L'albero \u00e8 ritenuto il pi\u00f9 grande esemplare di castagno della Toscana ed \u00e8 stato definito \"uno dei pi\u00f9 spettacolari patriarchi vegetali dell'Appennino\".\nLa pianta \u00e8 ora circondata da una fitta rete e da una staccionata in legno per difenderla dai numerosi turisti e dagli animali selvatici che potrebbero indebolire il suo stato gi\u00e0 molto deteriorato dal tempo, nonch\u00e9 dagli attacchi di funghi. Il castagno presenta un'apertura longitudinale di circa 10 m e profonda 1,5 m nella parte bassa, cos\u00ec grande da ospitare al suo interno, negli anni passati, un tavolo (poi tolto in seguito alla costruzione della staccionata). Nonostante tutto la pianta \u00e8 ancora viva e riesce a veicolare verso la cima le sostanze nutritive necessarie al proprio sostentamento."}
{"id": "2043127", "revid": "122125978", "url": "https://it.wikipedia.org/wiki?curid=2043127", "title": "Bud Greenspan", "text": "Biografia.\nOtto volte vincitore del Premio Emmy, principalmente noto per essere produttore e regista di diversi Film sui Giochi olimpici realizzati per la rete satellitare ESPN Classic. Assunto agli onori delle cronache nel 1992 quando offr\u00ec un milione di dollari all'ex nuotatore statunitense Mark Spitz, ormai gi\u00e0 quarantaduenne, se fosse riuscito ad ottenere la qualificazione ai Giochi olimpici di , impresa poi fallita.\n\u00c8 deceduto il 25 dicembre 2010 all'et\u00e0 di 84 anni.\nFilmografia.\nGiochi olimpici estivi.\nIl CIO (\"Comitato Olimpico Internazionale\") ha commissionato a Bud Greenspan e alla sua \"Cappy Productions Inc.\" la realizzazione del \"film ufficiale dei Giochi olimpici\" delle seguenti cinque edizioni dei Giochi olimpici."}
{"id": "2043128", "revid": "31886", "url": "https://it.wikipedia.org/wiki?curid=2043128", "title": "Tower of Terror", "text": "Tower of Terror (\"Torre del Terrore\" in italiano) \u00e8 un'attrazione della Disney basata sull'idea della torre a caduta libera (free fall tower) e situata presso i parchi Disney's Hollywood Studios (Florida, aperta nel 1994), Disney California Adventure (California, aperta nel 2004), Walt Disney Studios (Francia, aperta nel 2007) e Tokyo DisneySea (Giappone, aperta nel 2006). A differenza di altre attrazioni simili usa la tecnologia degli ascensori: questo consente cadute con velocit\u00e0 superiori a quelle raggiungibili per il solo effetto della gravit\u00e0. Per le prime tre versioni dell'attrazione il nome completo \u00e8 The Twilight Zone Tower of Terror, dove la dicitura \"The Twilight Zone\" (titolo originale de \"Ai confini della realt\u00e0\") si riferisce alla serie televisiva che costituisce il tema dell'attrazione. Per salirci \u00e8 richiesta un'et\u00e0 minima di 12 anni.\nSempre per le prime tre versioni dell'attrazione, la storia \u00e8 basata su un albergo immaginario, The Hollywood Tower Hotel, situato presso le colline a nord di Hollywood. L'albergo era aperto da una decina d'anni quando, il 31 ottobre 1939, un fulmine lo colp\u00ec creando un varco attraverso il quale un ascensore di servizio precipit\u00f2 nella tredicesima dimensione con i suoi passeggeri. In seguito all'evento, l'albergo ha immediatamente chiuso i battenti per non riaprire pi\u00f9 e cadere in uno stato di abbandono; l'esterno dell'edificio \u00e8 tuttora chiaramente segnato, essendo stato distrutto in buona parte e mai riparato. Lo stesso ascensore \u00e8 tuttavia ancora funzionante e permette ai visitatori un viaggio fuori dall'ordinario.\nLa storia legata alla versione giapponese differisce dalle altre, pur ricalcandole: l'albergo immaginario risponde al nome di Hightower Hotel, l'evento accadde a New York il 31 dicembre 1899 e non c'\u00e8 relazione con The Twilight Zone: il tutto fu dovuto ad un misterioso idolo di origini africane.\nFra le torri \"hollywoodiane\" quella realizzata presso Walt Disney Studios \u00e8 la pi\u00f9 alta di tutte (oltre 61 m) ed \u00e8 anche l'edificio pi\u00f9 alto del parco. Con un'altezza di 60,7 m (199 piedi), la torre di Disney's Hollywood Studios \u00e8 invece la seconda: la sua altezza \u00e8 stata limitata da un regolamento della Federal Aviation Administration che prevede una luce rossa lampeggiante in cima a edifici di 200 o pi\u00f9 piedi: gli imagineer hanno preferito evitarla per non rovinare la tematizzazione. L'altezza della torre presso Disney's California Adventure \u00e8 infine 55,8 m.\nLa tecnologia usata \u00e8 stata sviluppata specificamente per la Disney da parte di Otis (prima societ\u00e0 al mondo nel campo degli ascensori), per la quale si \u00e8 trattato di un incarico molto particolare: normalmente per essa un buon lavoro consiste nel far s\u00ec che i passeggeri non si accorgano del movimento, esattamente l'opposto di quanto richiesto per i parchi divertimento."}
{"id": "2043132", "revid": "123453774", "url": "https://it.wikipedia.org/wiki?curid=2043132", "title": "Ospedale Santa Maria della Misericordia di Perugia", "text": "L'Azienda ospedalieara di Perugia - Ospedale \"Santa Maria della Misericordia\" (un tempo suddiviso in Policlinico di Perugia \"Santa Maria della Misericordia\" e sede distaccata Polo ospedaliero \"Raffaello Silvestrini\") \u00e8 l'ospedale unico e policlinico universitario di Perugia.\n\u00c8 collocato in localit\u00e0 Sant'Andrea delle Fratte, nel sito che fu il polo ospedaliero \"Raffaello Silvestrini\" gi\u00e0 attivo quando ancora il policlinico perugino aveva la sua sede principale nel quartiere di Monteluce, ai piedi del centro.\n\u00c8 risultato per vari anni tra i migliori ospedali d'Italia. A Perugia sono infatti operati pazienti da tutta l'Italia.\nNel 2019 l'ospedale di Perugia \u00e8 stato coinvolto nel c.d. scandalo sanit\u00e0 noto come \"Sanitopoli\" dell'Umbria, che ha portato a una serie di arresti per concorsi truccati nonch\u00e9 alle dimissioni della Presidente della Regione Umbria Catiuscia Marini, la quale era stata intercettata telefonicamente.\nStoria.\nCome molte organizzazioni di carit\u00e0, anche l'ospedale perugino nasce come casa di ricovero, tra il 1303 e il 1305 (anno in cui \u00e8 emanata la bolla di fondazione dal Vescovo di Perugia mons. Bulgaro Montemelini), da parte di alcuni chierici e laici secolari che si uniscono in una confraternita, dedicata come molte di esse alla Madonna, per l'assistenza ai poveri, agli emarginati ed ai moribondi.\nEssi, in fattispecie, edificano una casa di ricovero (\"Domus\") \"sopra e sotto il muro di Porta S. Pietro\", nelle vicinanze della chiesa di Sant'Ercolano, nella zona est della citt\u00e0. La sede (storica) di Monteluce \u00e8 occupata solamente nel 1923, quando viene abbandonato l'antico 'spedale di via Oberdan (in pieno attuale centro storico); ci\u00f2 contestualmente all'apertura di molti nuovi reparti.\nA partire dal 1985 l'ospedale si \u00e8 avvalso di un polo ausiliario in zona Sant'Andrea delle Fratte, al tempo considerata periferia (ovest) della citt\u00e0. Nel frattempo, il presidio di Monteluce, organizzato in padiglioni, \u00e8 divenuto insufficiente all'esercizio dell'attivit\u00e0 ospedaliera. Sicch\u00e9, a seguito dei grandissimi lavori che hanno \"ingrandito\" la struttura di San Sisto, da inizio 2009 l'intera attivit\u00e0 sanitaria \u00e8 erogata nel c.d. Polo Unico - che ha mutato il suo nome in \"Santa Maria della Misericordia\", titolare dello storico ospedale - sito nell'area (ormai) urbana di Sant'Andrea delle Fratte, ivi si erano ormai trasferiti svariati reparti (come ad esempio quello di ostetricia e neonatologia gi\u00e0 dal 2000). Si \u00e8 poi trasferita nel modernissimo complesso prospiciente, l'intera facolt\u00e0 di Medicina e chirurgia dell'Universit\u00e0 degli Studi di Perugia, prima ubicata in via del Giochetto (Monteluce).\nImportanti aree dell'ex policlinico di Monteluce sono state demolite e al suo posto \u00e8 stato edificato un complesso residenziale e centro direzione \"Nuova Monteluce\" in larga parte patrocinato dal Comune di Perugia ai fini della riqualificazione dell'area abbandonata (la piazza \u00e8 stata intitolata a Beata Cecilia Coppoli). Un plastico rimane per\u00f2 in memoria del sito nell'attuale polo ospedaliero.\nUbicazione.\nLe strade che conducono al policlinico sono state interamente pensate (o \"ripensate\") in considerazione dell'importante traffico di autoambulanze. Tra esse, l'importante via Gerardo Dottori, il viale Centova, la via Gaetano Donizetti (parzialmente) e il viale Vittorio Trancanelli (aperto per l'occasione e intitolato al noto medico perugino scomparso).\nL'ospedale \u00e8 raggiunto dalla linea ferroviaria Foligno-Terontola (1866). In corrispondenza del policlinico \u00e8 stata aperta nel 2003 la stazione FF.SS. urbana passante di Perugia Silvestrini.\nLa societ\u00e0 per il T.P.L. di Perugia gestisce tutte le autolinee urbane che raggiungono il policlinico: B, C, F, I, R, X, Z10, Z11, Z12 (di queste, tre con collegamenti per il centro storico e la stazione centrale di Perugia).\nNegli anni varie proposte sono state fatte per consentire un migliore collegamento dell'ospedale con il resto della citt\u00e0. Una delle proposte riguardava l'estensione al sito della linea 1 (l'unica per ora realizzata) del Minimetr\u00f2 di Perugia, attualmente facente capolinea a Pian di Massiano, la quale avrebbe percorso la direttrice delle ferrovie statali passando per la frazione Centova e il quartiere San Sisto. Altro progetto (a oggi in via di approvazione) prevede la costruzione di un'infrastruttura (consistente in sedi riservate sulle gi\u00e0 esistenti strade cittadine) per il \"transito rapido\" di autosnodati espressi (\"bus rapid transit\") collegato a est con via Fausto Luciani a Castel del Piano e dall'altro con la stazione ferroviaria centrale di Perugia Fontivegge con frequenza di 8-20 minuti."}
{"id": "2043134", "revid": "767487", "url": "https://it.wikipedia.org/wiki?curid=2043134", "title": "Dominanza (teoria dei giochi)", "text": "In teoria dei giochi, si ha dominanza quando una strategia \u00e8 migliore di un'altra per un giocatore, qualunque siano le strategie scelte dagli altri giocatori. Taluni giochi possono essere risolti utilizzando il concetto di dominanza, in particolare qualora ogni giocatore abbia una strategia che domina tutte le sue altre, come avviene nel dilemma del prigioniero.\nPi\u00f9 spesso, una strategia pu\u00f2 essere migliore o peggiore di un'altra strategia per un giocatore, a seconda delle scelte effettuate dagli altri."}
{"id": "2043140", "revid": "290948", "url": "https://it.wikipedia.org/wiki?curid=2043140", "title": "Punto eutettico", "text": ""}
{"id": "2043145", "revid": "1870773", "url": "https://it.wikipedia.org/wiki?curid=2043145", "title": "Gioco dinamico", "text": "Nella teoria dei giochi sono giochi dinamici tutti quei giochi dove l'interazione tra i giocatori \u00e8 intrinsecamente dinamica; oppure le ripetizioni di giochi che normalmente vengono giocati solo una volta. Nella prima di queste situazioni, i giocatori sono in grado di osservare le azioni degli altri giocatori prima di scegliere la loro miglior risposta. Mentre nella seconda i giocatori osservano il risultato del gioco precedente prima di rigiocarlo successivamente.\nSi intuisce che la caratteristica principale di questi giochi \u00e8 che le azioni di un giocatore possono influenzare le azioni ottimali degli altri, e questo incrementa le loro possibili strategie, che adesso non coincidono pi\u00f9 con le possibili azioni, infatti a queste vanno aggiunte le cosiddette strategie condizionali.\n\u00c8 importante che i giocatori successivi abbiano informazioni sulle scelte precedentemente effettuate dagli altri giocatori, altrimenti la differenza di tempo non avrebbe alcun effetto strategico.\nGiochi dinamici non ripetuti.\nIn questa categoria rientrano i giochi sequenziali, nei quali i giocatori prendono decisioni osservando a turno l'azione dell'avversario e stabilendo di conseguenza l'azione ottimale da adottare. Si noti che l'attenzione non \u00e8 posta nell'alternanza sequenziale dei turni, bens\u00ec al fatto che i giocatori effettuano la loro scelta dopo che altri giocatori hanno gi\u00e0 effettuato la loro scelta. Si pensi al gioco della briscola (che rientra tra i giochi sequenziali), dove l'alternanza dei turni \u00e8 stabilita di volta in funzione di chi si \u00e8 aggiudicato la mano precedente. \nUna classe importante di giochi sequenziali \u00e8 data dai giochi a informazione perfetta che possono essere risolti con il metodo dell'induzione a ritroso, nel caso in cui siano giochi finiti.\nGiochi ripetuti.\nSono quei giochi che comportano ripetute interazioni tra i decisori, e quindi si prestano a modellare situazioni spesso ritenute interessanti in economia.\nIntuitivamente si pu\u00f2 immaginare, che la ripetuta interazioni tra i giocatori man mano che il gioco viene rigiocato, aumenti la conoscenza su cui basare l'azione ottimale, ad esempio se nel ripetere il gioco della morra cinese uno dei giocatori si accorge che l'altro gioca pi\u00f9 frequentemente la strategia \"Carta\" allora modificher\u00e0 le sue strategie in modo da giocare con pi\u00f9 frequenza \"Forbici\", oppure pensando al Dilemma del prigioniero, si pu\u00f2 supporre che una ripetizioni aumenti le possibilit\u00e0 di coordinarsi e di migliorare le soluzioni ottenute per dominanza o mediante l'equilibrio di Nash.\nI giochi ripetuti un numero finito di volte, per i quali il gioco (il singolo gioco che viene ripetuto) ha un unico equilibrio di Nash ( i giochi dinamici possono avere pi\u00f9 di equilibrio di Nash), portano al \"paradosso dell'induzione a ritroso\". Il paradosso rimane anche se vengono eseguite un numero anche elevato di ripetizioni. Il motivo va ricercato nel fatto che nel gioco finito la struttura del gioco cambia (infatti essendo finito il numero di ripetizioni ogni volta ci avviciniamo alla conclusione), mentre nei giochi ripetuti un numero infinito di volte la struttura del gioco rimane invariata, in ultimi non c'\u00e8 un punto finale del quale iniziare la logica dell'induzione a ritroso. Esistono modi per evitare questo paradosso e tra questi: \"Bounded Rationality\", \"Multiple Nash Equilibria\", \"Uncertainty about the future\", \"Uncertainty about other players.\"\nPer i giochi dinamici spesso vengono preferite le rappresentazioni in forma estesa, in quanto illustrano esplicitamente gli aspetti sequenziali del gioco. Inoltre la forma estesa si presta bene all'applicazione dell'induzione a ritroso."}
{"id": "2043149", "revid": "135224", "url": "https://it.wikipedia.org/wiki?curid=2043149", "title": "Giancarlo Muratori", "text": "Biografia.\nEra noto per aver dato la voce al pupazzo Uan in \"Bim bum bam\" (dal 1996 sostituito da Pietro Ubaldi), la trasmissione TV per ragazzi nata nel 1982 che ha lanciato Paolo Bonolis e di cui era \u2013 insieme allo stesso Bonolis \u2013 tra gli autori.\nOltre a Uan, in \"Bim bum bam\" aveva dato vita ad una serie di altri personaggi, perlopi\u00f9 prestando semplicemente la voce o, talvolta, comparendo in scena (ad esempio, quando imperson\u00f2 Tundra Jones, il cugino di James Bond). Protagonista di diversi sketch con Paolo Bonolis, nei quali la voce di Muratori impersonava il tirannico commendator Brandolin o la Signora Regia. In \"Ciao Ciao\" invece ha interpretato i vicini di casa di Giorgia Passeri fra cui l'anziana signora Inga e Romeo.\nMor\u00ec nel 1996 a 37 anni a causa di un cancro."}
{"id": "2043159", "revid": "226458", "url": "https://it.wikipedia.org/wiki?curid=2043159", "title": "Necrotassi", "text": "La necrotassi rappresenta un tipo speciale di chemiotassi in cui le molecole chemioattrattanti sono rilasciate da cellule necrotiche o apoptotiche.\nRicerche sulla necrotassi hanno dimostrato che la capacit\u00e0 di sentire sostanze rilasciate da cellule che stanno morendo \u00e8 presente sia a livello unicellulare (ad esempio in Paramecium) sia in vertebrati (vedi l'interazione dei leucociti con i corpi di cellule morte). La composizione delle sostanze che inducono la necrotassi \u00e8 piuttosto complessa, alcune di loro sono tuttora sconosciute. Comunque, a seconda del carattere chimico delle molecole rilasciate, la necrotassi pu\u00f2 accumulare o respingere le cellule e questa osservazione sottolinea il significato patofisiologico del fenomeno.\nTipici esperimenti sulla necrotassi trattano del modo speciale di uccidere le cellule bersaglio. A questo scopo \u00e8 usata frequentemente l'irradiazione laser. Sono anche disponibili parecchi modelli matematici per descrivere le caratteristiche speciali locomotorie di questa risposta migratoria delle cellule."}
{"id": "2043160", "revid": "125790940", "url": "https://it.wikipedia.org/wiki?curid=2043160", "title": "Jeanne H\u00e9buterne", "text": "Biografia.\nNata a Meaux il 6 aprile 1898 da Achille Casimir H\u00e9buterne, capo contabile di una profumeria presso i grandi magazzini Bon March\u00e9, e da Eudoxie Ana\u00efs Tellier, casalinga intellettuale e creativa, visse a Parigi nel V arrondissement, a Rue Amyot n. 8 bis. Cresciuta in una famiglia cattolica, era molto legata al fratello maggiore Andr\u00e9 (1894-1992), futuro paesaggista che la introdusse all'interno della comunit\u00e0 artistica di Montparnasse. Con l'avvento della Grande Guerra, tuttavia, Andr\u00e9 fu costretto a partire per il fronte, un'assenza che segn\u00f2 la giovane. Le opere di quegli anni alternano, infatti, paesaggi bretoni - ove spesso Jeanne si recava con la famiglia - a illustrazioni a sfondo tragico, primi indizi di un'anima naturalmente predisposta al pessimismo. Poco prima della sua conoscenza con Modigliani, Jeanne fu per breve tempo modella di Tsuguharu Foujita, che la defin\u00ec \"vicieuse et sensuelle\". La perfezione del suo viso, oltre ai bellissimi e lunghi capelli castano chiaro, le valsero il soprannome di \"noix de coco\" (noce di cocco).\nDesiderosa di una carriera nelle arti, si iscrisse all'Acad\u00e9mie Colarossi dove, il 30 dicembre 1916, conobbe Amedeo Modigliani, divenendone anche principale soggetto artistico. Nel luglio del 1917 i due andarono a convivere presso Rue de la Grande Chaumi\u00e8re, a due passi dall'accademia frequentata da Jeanne, la quale tenne la famiglia all'oscuro di tutto fino al marzo dell'anno seguente, a causa di una ormai evidente gravidanza.\nNell'estate del 1918, a causa delle precarie condizioni di salute di Modigliani affetto dalla tisi, la coppia si trasfer\u00ec a Nizza dove il 29 novembre nacque la loro figlia Jeanne. La permanenza in Costa Azzurra dur\u00f2 per\u00f2 poco pi\u00f9 di un anno e l'estate successiva, nonostante la salute di Modigliani si facesse sempre pi\u00f9 precaria, i due tornarono nuovamente a Parigi.\nIl 24 gennaio 1920 Amedeo Modigliani mor\u00ec e Jeanne H\u00e9buterne venne condotta dagli Zborowski in una camera d'albergo decisamente pi\u00f9 calda e accogliente dell'appartamento diviso col compagno, perch\u00e9 vi passasse la notte. L'indomani la cameriera vi scopr\u00ec un rasoio, sotto il guanciale. Jeanne venne quindi trascinata nella casa paterna dai propri familiari ma, intorno alle 4 del mattino del 26 gennaio, la giovane donna, al nono mese di gravidanza, si lanci\u00f2 dalla finestra dell'appartamento al quinto piano, morendo sul colpo insieme al bambino da lei portato in grembo. Suo fratello, che la sorvegliava, si era assopito.\nI familiari di Jeanne, che disapprovavano la sua relazione con Modigliani, la tumularono nel cimitero parigino di Bagneux, ma nel 1930 ne permisero il trasferimento al cimitero P\u00e8re Lachaise affinch\u00e9 venisse seppellita nella stessa tomba dell'amato. Il suo epitaffio recita in italiano: \"Compagna devota fino all'estremo sacrifizio\".\nOmaggi.\nNegli anni novanta, la cantante francese V\u00e9ronique Pestel le rese omaggio in una canzone a lei intitolata.\nJeanne \u00e8 inoltre coprotagonista del film del 2005 \"I colori dell'anima - Modigliani\", dove \u00e8 interpretata dall'attrice Elsa Zylberstein.\nIl cantautore Vinicio Capossela ha scritto una canzone intitolata \"Mod\u00ec\", contenuta nell'omonimo album, in cui racconta, dal punto di vista di Jeanne, la storia d'amore che lei ebbe con Modigliani.\nLo scrittore Luca Ricci, in un omaggio alla narrativa breve di Maupassant, la rende protagonista del romanzo \"Gli autunnali\" (La nave di Teseo, 2018).\nPer la canzone \"Dancing Barefoot\", la poetessa e cantante statunitense Patti Smith dice di essersi ispirata alla tragica storia d'amore tra Modigliani e Jeanne H\u00e9buterne."}
{"id": "2043164", "revid": "767487", "url": "https://it.wikipedia.org/wiki?curid=2043164", "title": "Artemis Fowl - La storia a fumetti", "text": "Artemis Fowl - La storia a fumetti (\"Artemis Fowl - The Graphic Novel\") \u00e8 un romanzo a fumetti, trasposizione del romanzo \"Artemis Fowl\" di Eoin Colfer, pubblicato nel 2007 dalla Hyperion Books. Il testo \u00e8 stato riadattato dall'autore stesso e da Andrew Donkin, mentre i disegni sono di Giovanni Rigano e il colore di Paolo Lamanna. In Italia \u00e8 stato pubblicato nel 2008 da Buena Vista."}
{"id": "2043169", "revid": "1305772", "url": "https://it.wikipedia.org/wiki?curid=2043169", "title": "Tales of Pirates", "text": "Tales of Pirates \u00e8 un videogioco MMORPG 3D gratuito sviluppato dalla societ\u00e0 cinese MOLI e pubblicato dalla Internet Gaming Gate. Questa societ\u00e0 ha anche pubblicato altri giochi, come \"Voyage Century Online\", \"WonderLand Online\" e \"Myth War Online\". Questo gioco \u00e8 molto simile a \"Pirate King Online\".\nIl 29 febbraio 2016 la societ\u00e0 IGG ha annunciato la chiusura dei server .\nModalit\u00e0 di gioco.\n\"Tales of Pirates\" \u00e8 un gioco online in cui si impersona un pirata. Si pu\u00f2 scegliere il personaggio, il tipo di armamento, come addestrarlo e farlo progredire di livello ed esperienza.\nLa grafica \u00e8 in 3D, con personaggi in stile manga.\nIl giocatore pu\u00f2 decidere di essere un \"Lance\" (ragazzo), una \"Phyllis\" (ragazza), un\u2019\"Ami\" (bambina) o un \"Carsise\" (palestrato); raggiunto il livello 10 si sceglier\u00e0 poi la classe di appartenenza: \"swordman\" (spadaccino), \"explorer\" (esploratore), \"herbalist\" (mago) od \"hunter\" (cacciatore); al livello 40 le specializzazioni \"crusader(crociato)/champion(campione), voyager(viaggiatore), seal-master(maestro di sigilli)/cleric(chierico) o sharpshooter(pistolero)\".\nSi pu\u00f2 iniziare una vita da marinaio, lanciarsi nel commercio (di barche, ad esempio), portare a termine le numerose missioni oppure sfidare (o collaborare) un avversario.\nSkill.\nI giocatori delle diverse classi hanno a disposizione diverse skill, passive e attive, da usare durante la battaglia, le passive aumentano alcune abilit\u00e0 del personaggio(attacco, velocit\u00e0 d'attacco, difesa ecc.). Quelle attive sono temporanee, un esempio pu\u00f2 essere la skill \"Berserk\" che aumenta la velocit\u00e0 d'attacco per circa 10 secondi. La passiva, a differenza, ha sempre effetto, un esempio di skill passiva \u00e8 \"Concentration\" che aumenta la hit rate (cio\u00e8 la capacit\u00e0 di colpire l'avversario senza mancare il colpo), oppure come \"Deftness\" che aumenta la dodge. La skill attiva pi\u00f9 utilizzata del gioco \u00e8 \"Illusion Slash\", una sorta di onda d'urto che, di solito, crea molti danni.\nClassi.\nI giocatori possono scegliere classi differenti, anche a seconda del personaggio scelto. Ci sono in tutto 10 classi, tra cui 4 classi iniziali che possono essere scelte raggiungendo il livello 10. Queste sono \"Swordsman\"(attacchi fisici con spade), \"Hunter\"(attacchi in lontananza con arco), \"Explorer\"(danni magici e molto utile in mare), e \"Herbalist\"(classe non molto forte \u00e8 pi\u00f9 un aiuto per altre classi. Raggiunta la soglia del 40, potrai scegliere la seconda classe di appartenenza, a seconda della classe scelta in precedenza e dal personaggio. Le classi secondarie sono 6, \"Crusader\"(la classe pi\u00f9 utilizzata del gioco, molto forte e agile), \"Champion\"(una classe soprattutto basata sulla difesa e sui tanti HP, ma pu\u00f2 fare anche discreti danni), \"Sharpshooter\"(pu\u00f2 effettuare attacchi da lontano utilizzando la pistola), \"Voyager\"(attacchi magici, molto forte in mare), \"Cleric\"(cura i compagni ed \u00e8 molto utile in squadra), \"Seal Master\"(simile alla cleric, ma ha skill molto utili).\nSwordsman.\nClasse fisica che utilizza diversi tipi di spade e scudi, discreti danni in squadra. I personaggi che possono essere swordsman sono Carsise e Lance. A seconda della classe raggiunto il 40, Carsise diventer\u00e0 Champion mentre Lance diventer\u00e0 Crusader.\nExplorer.\nClasse magica che utilizza un corallo per danneggiare l'avversario. \u00c8 una classe abbastanza forte perch\u00e9 i suoi attacchi non sono fisici e quindi non sono basati sulla difesa del personaggio attaccato. Gli Explorer hanno anche delle skill che si attivano in mare e aumentano la difesa o velocit\u00e0 della barca. Lance, Phyllis e Ami possono diventare Explorer. La classe secondaria sar\u00e0 per tutti i personaggi Voyager.\nHunter.\nClasse che utilizza archi e frecce, quindi attacchi da lontano. Danni non molto alti e molto scarsi nella parte difensiva e di HP. Lance e Phyllis possono essere Hunter. La classe secondaria sar\u00e0 Sharpshooter che a differenza utilizza pistole.\nHerbalist.\nQuesta classe pu\u00f2 essere considerata un supporto, utilizza dei bastoni facendo attacchi magici. La sua utilit\u00e0 si pu\u00f2 manifestare in squadra visto che dispone di skill che aumentano certe abilit\u00e0 dei compagni. Phyllis e Ami possono diventare Herbalist. La classe secondaria pu\u00f2 essere Cleric o Seal Master.\nCaratteristiche.\nFairy Pets.\nI pet sono molti e ognuno con la sua apparenza, possono essere ottenuti con missioni, attraverso altri giocatori e anche attraverso l'item mall. La funzione del pet, se equipaggiato, \u00e8 principalmente quella di dare punti abilit\u00e0 in pi\u00f9 al giocatore, ma pu\u00f2 anche imparare skill come \"Standard Meditation\" o \"Recover\" che aumentano rispettivamente gli SP e HP del giocatore. Altre skill come crafting, manufacturing ecc. La skill per i nuovi pet di seconda generazione \u00e8 standard possession che d\u00e0 il doppio di punti abilit\u00e0 a seconda del pet.\nGuild.\nPuoi creare una guild di pirati o di marina. Le guild sono gruppi di giocatori che si uniscono per trarne un beneficio, simile ad altri giochi online. Con la tua guild puoi combattere contro altri mostri oppure contro altre guild. Per creare una guild devi essere almeno livello 40 e avere una \"Stone of Oath\" e un milione di oro. Per entrare in una guild devi essere almeno livello 20 e andare dal rispettivo NPC e aspettare che il capo ti accetti.\nItem mall.\nL'item mall \u00e8 un vero e proprio negozio virtuale dove puoi comprare oggetti per il gioco comprando punti con soldi reali, che permettono ai giocatori di comprare speciali oggetti difficili da trovare nel gioco. Alla fine di ogni mese ci sono degli sconti o promozioni per vari oggetti.\nMazes.\nMazes, tradotto letteralmente labirinti, sono delle mappe dove puoi uccidere gli altri giocatori, uccidere mostri o anche arricchirti prendendo gemme o altri oggetti preziosi.\nUna caratteristica particolare \u00e8 inoltre che morendo, o semplicemente scollegandosi mentre si \u00e8 nei maze si ritorner\u00e0 al proprio respawn point (non si ha la possibilit\u00e0 di impostare respawn point all'interno dei maze).\nDemonic World.\nIl Demonic World (spesso abbreviato in DW) \u00e8 l'ultimo dei 3 maze principali.\nQui puoi andare a caccia di chests(scrigni) per equipaggiamento raro, combattere boss per grossi premi o semplicemente girovagare per gustarti un po' di divertimento PVP.\nPer entrarci devi almeno essere livello 50\nDark Swamp.\nSecondo maze del gioco, si pu\u00f2 entrare dal 40 fino al 55, il portale per entrare \u00e8 in mare quindi le classi che sono pi\u00f9 avvantaggiate sono i voyager. Ci sono tre livelli ognuno di essi ha un boss da battere. Naturalmente puoi sempre fare PVP e uccidere i boss.\nForsaken City.\nPrimo maze del gioco, dal 30 al 45 per entrare, per entrare hai bisogno di oggetti, Ancient Generator, \u00e8 diviso in 3 livelli, il primo pi\u00f9 facile consigliato per i nuovi del gioco e 2 altri livelli un po' pi\u00f9 difficili consigliati per gli esperti. Si trovano sempre boss, mostri e scrigni con oggetti non molto rari.\nChaos Argent.\nUno dei maze del gioco che ti rende pi\u00f9 ricco, ha lo stesso aspetto della citt\u00e0 di Argent City, non \u00e8 possibile fare party dentro questo maze, inoltre i giocatori avranno tutti lo stesso aspetto e saranno senza nome e non \u00e8 possibile utilizzare la chat locale. Ogni 5 minuti si creeranno nuovi mostri via via sempre pi\u00f9 forti finch\u00e9 il portale non si chiuder\u00e0, lo scopo \u00e8 quello di restare vivo il pi\u00f9 possibile per ottenere un premio che poi sar\u00e0 possibile scambiare per oggetti."}
{"id": "2043170", "revid": "838137", "url": "https://it.wikipedia.org/wiki?curid=2043170", "title": "Gioco di segnalazione", "text": "Un gioco di segnalazione \u00e8 un gioco dinamico con due giocatori, il mittente (S - \"sender\") e il ricevente (R - \"receiver\"). Il mittente ha un certo tipo, \"t\", che \u00e8 dato dalla \"natura\" (indicata con N). Il mittente vede il suo tipo, mentre il ricevitore non lo conosce. \nBasandosi sulla conoscenza del proprio tipo, il mittente sceglie di inviare un messaggio da una serie di possibili messaggi M = {m1, m2, m3..., mj}. Il ricevente osserva il messaggio, ma non il tipo di mittente. Quindi il ricevente sceglie l'azione da una serie di possibili azioni A = {a1, a2, a3..., ak}. \nI due giocatori ricevono payoff dipendenti dal tipo scelto dalla natura N, dal messaggio scelto dal mittente, e dall'azione scelta dal ricevente.\nNell'esempio illustrato dalla figura, il \"mittente\" \u00e8 il giocatore 1, che pu\u00f2 essere di due tipi, selezionati dalla \"natura\" con probabilit\u00e0 q e 1-q. I messaggi a disposizione del mittente sono A e B, mentre le azioni disponibili per il \"ricevente\" sono X e Y.\nEquilibrio perfetto bayesiano.\nL'equilibrio rilevante per i giochi di segnalazione \u00e8 l'equilibrio perfetto bayesiano. Esso \u00e8 un raffinamento dell'equilibrio di Nash bayesiano, che \u00e8 a sua volta un'estensione dell'equilibrio di Nash ai giochi a informazione incompleta."}
{"id": "2043171", "revid": "1543377", "url": "https://it.wikipedia.org/wiki?curid=2043171", "title": "Ecorally di San Marino", "text": "L'Ecorally di San Marino, fino al 2015 Ecorally San Marino - Citt\u00e0 del Vaticano, \u00e8 una competizione automobilistica riservata a veicoli ad energie a basso impatto ambientale. Si svolge dal 2006 con base nella Repubblica di San Marino e percorsi che si snodano nel centro Italia. \u00c8 stato inserito nel calendario della FIA Alternative Energies Cup fino al 2016 e in quello della FIA E-Rally Regularity Cup nel 2017.\nDopo la nascita dell'Ecorally di San Marino, sotto la paternit\u00e0 della FIA sono nate gare analoghe, che da questa hanno assunto la denominazione di \"Ecorally\".\nCaratteristiche della gara.\nL'Ecorally \u00e8 composto da una partenza cronometrata e da almeno quattro controlli orari di precisione con tempo rilevato al centesimo di secondo e penalizzazione di 1 punto per ogni anticipo o ritardo sull'orario esatto di transito, lungo un percorso che non deve avere una lunghezza inferiore a 300 km per i veicoli con motore endotermico e di 150\u00a0km per veicoli elettrici.\nOgni vettura deve osservare scrupolosamente il codice della strada e seguire il percorso ufficiale riportato dal road book; gli organizzatori possono istituire dei controlli a timbro per verificare che gli equipaggi rispettino il percorso previsto ed anche controlli a vista affidati a commissari di percorso.\nGli equipaggi devono essere composti da almeno due persone (1\u00b0 e 2\u00b0 conduttore) per i veicoli che ne permettono il trasporto ed essere in possesso di licenza sportiva per gare di regolarit\u00e0, o richiedere una licenza provvisoria valida solo per la gara in corso. Sul veicolo possono salire anche altri passeggeri secondo la capacit\u00e0 indicata nei dati di omologazione del veicolo.\nAll'inizio della competizione tutti i serbatoi dei veicoli vengono riempiti al massimo della loro capacit\u00e0, di tutti i combustibili che possano alimentare il motore. I commissari tecnici poi sigillano tutti i bocchettoni ed i tappi dei serbatoi nonch\u00e9 i cofani, che vengono dissigillati al termine della gara per effettuare i rabbocchi che determinano i consumi reali.\nLe edizioni.\nL'edizione del 2006 si \u00e8 svolta in tre tappe, con partenza da Piazza San Pietro (Citt\u00e0 del Vaticano), punti intermedi ad Assisi e Gubbio, traguardo a Borgo Maggiore nella Repubblica di San Marino.\nL'itinerario dell'edizione successiva andava da Roma Settebagni a Rimini Marina Centro, passando per Castel Gandolfo, Assisi, Torgiano, Gubbio e San Marino citt\u00e0, per un totale di 6 tappe.\nNel 2008 nuovamente un percorso in tre tappe, con percorso inverso rispetto alle precedenti edizioni: partenza da Rimini e arrivo nella Citt\u00e0 del Vaticano.\nLa quarta edizione si \u00e8 svolta il 19 e 20 settembre 2009, sempre con percorso da San Marino alla Citt\u00e0 del Vaticano.\nLa quinta edizione \u00e8 stata strutturata in tre parti, con prologo venerd\u00ec 22 ottobre dal distributore delle verifiche a San Marino. La gara \u00e8 poi ripartita sabato 23 ottobre con i tratti da San Marino a Sansepolcro; da Sansepolcro al castello di Magione; da Magione a Magliano Sabina. Domenica 24 ottobre epilogo Ponzano Romano - Citt\u00e0 del Vaticano con ingresso di tutta la carovana in Piazza San Pietro. Il 5\u00b0 Ecorally \u00e8 stata l'ultima prova del 2010 valevole per la FIA Alternative Energies Cup.\nDell'Ecorally \u00e8 nata anche una versione fuoristradistica denominata EcoRallyRAID, promossa dal RaceBioConcept Team, la squadra corse pluri-vicecampione del mondo di Coppa FIA Energie Alternative e Campione d'Italia 2010 dell'omonima coppa CSAI. L'EcoRallyRAID \u00e8 solito disputarsi, ancora sotto forma di sperimentazione, con cadenza biennale. L'ultima Edizione risale all'estate del 2010 ed era denominata EcoRallyRAID - Roccaraso Challenge."}
{"id": "2043172", "revid": "123567", "url": "https://it.wikipedia.org/wiki?curid=2043172", "title": "Equilibrio perfetto bayesiano", "text": ""}
{"id": "2043173", "revid": "729019", "url": "https://it.wikipedia.org/wiki?curid=2043173", "title": "Zhang Jinghui", "text": "Fu ministro del Manciuku\u00f2, Stato fantoccio del Giappone.\nBiografia.\nZhang Jinghui nacque nel 1871 ad Anshan, nella provincia del Liaoning. In giovane et\u00e0 entr\u00f2 nell'esercito, all'epoca notevolmente spaccato per via della divisione dei signori della guerra, e fu quindi inizialmente un sostenitore della Repubblica di Cina.\nAll'inizio, Zhang fu un ufficiale del signore della guerra manci\u00f9 Zhang Zuolin, ma successivamente disert\u00f2 per unirsi a Wu Peifu e alla cricca di Zhili. Nuovamente disert\u00f2 e torn\u00f2 con Zhang Zuolin, ottenendo l'incarico di ministro della Guerra fra maggio 1926 e giugno 1927. Fra giugno 1927 e giugno 1928 fu invece ministro delle Imprese. Nel 1928 venne infine nominato governatore di Harbin, controllando cos\u00ec gran parte della Manciuria settentrionale.\nQuando l'Armata del Kwantung (giapponese) invase la Manciuria nel 1931, Zhang colse l'occasione e il 27 settembre convoc\u00f2 un \"Comitato d'emergenza del distretto speciale\", per ottenere la secessione della Manciuria dalla Cina. Quindi, cacci\u00f2 il maresciallo Ma Zanshan, del Kuomintang, da Qiqihar, capitale dell'Heilongjiang, ed ottenne il controllo assoluto sulla provincia, annunciando il suo autogoverno e divenendone governatore il 7 gennaio 1932.\nZhang si trovava per\u00f2 schiacciato fra due fronti: a nord vi era l'Unione Sovietica, che Zhang temeva che avrebbe invaso l'Heilogjiang approfittando del suo autogoverno; a sud c'era l'esercito giapponese, che avrebbe potuto conquistarlo senza troppe difficolt\u00e0. Per evitare una guerra aperta, Zhang accett\u00f2 un compromesso con i giapponesi e fece entrare pacificamente l'Heilogjiang nel Manciuku\u00f2, restandone governatore.\nPur essendo divenuto governatore riconosciuto della provincia, Zhang si rifiut\u00f2 di spostarsi a Qiqihar, restando invece nella sua roccaforte di Harbin, il che provoc\u00f2 una certa apprensione ai vertici delle truppe d'occupazione giapponesi. Infatti, il 14 febbraio Zhang venne sostituito con Ma Zanshan e gettato nell'ombra. Pareva che la sua carriera fosse giunta al termine, ma Ma si ribell\u00f2 al Giappone in aprile e lo stesso Zhang venne richiamato dai nipponici per diventare ministro della Guerra.\nIl 21 maggio 1935 Zhang succedette a Zheng Xiaoxu come primo ministro del Manciuku\u00f2 su insistenza dell'armata del Kwantung, che forz\u00f2 lo stesso Puyi, il quale preferiva un filomonarchico come Zheng al governo.\nUna volta divenuto primo ministro, Zhang divenne una mera figura cerimoniale, accettando di passare l'effettivo governo del Manciuku\u00f2 ai \"consiglieri\" giapponesi. Anzich\u00e9 dedicarsi all'amministrazione dello Stato, Zhang pass\u00f2 il tempo a copiare i \"sutra\" buddisti e venne per questo soprannominato \"il primo ministro del tofu\". L'unica volta che Zhang parl\u00f2 apertamente contro il Giappone fu per criticare la vendita forzata delle terre manci\u00f9 ai coloni nipponici.\nDurante la seconda guerra mondiale, Zhang continu\u00f2 a ricoprire la carica di primo ministro, rappresentando il Manciuku\u00f2 alla Conferenza della Grande Asia orientale del novembre 1943. Venne catturato dall'Armata Rossa quando questa invase la Manciuria e fu imprigionato in Siberia. Estradato in Cina nel 1950, venne trasferito al Centro di detenzione dei criminali di guerra di Fushun, dove mor\u00ec nove anni dopo."}
{"id": "2043174", "revid": "287204", "url": "https://it.wikipedia.org/wiki?curid=2043174", "title": "Equilibrio di Nash bayesiano", "text": ""}
{"id": "2043176", "revid": "486946", "url": "https://it.wikipedia.org/wiki?curid=2043176", "title": "Giochi a informazione incompleta", "text": ""}
{"id": "2043181", "revid": "124641817", "url": "https://it.wikipedia.org/wiki?curid=2043181", "title": "Teodoro di Sion", "text": "Biografia.\nFu vescovo di \"Octodurum\" (l'attuale Martigny) ed il primo vescovo del canton Vallese. \nNel 381 partecip\u00f2 al sinodo di Aquileia e molto probabilmente fu presente anche ai sinodi di Milano, nel 381 e nel 393. \nScopr\u00ec le tombe di san Maurizio, martire della leggendaria Legione tebana, presso \"Agaunum\", nei dintorni dell'attuale Saint-Maurice in Svizzera. Su questa tomba eresse fra il 380 ed il 400 una chiesa che, insieme a quella di Kaiseraugst, \u00e8 una delle pi\u00f9 antiche conosciute della Svizzera\nIl culto.\nLe spoglie di san Teodoro furono traslate a Sion presumibilmente nel VI secolo, ma andarono perdute durante l'occupazione delle truppe francesi nel 1798. \nSan Teodoro \u00e8 patrono delle campane, dei vignaiuoli, del tempo meteorologico e, nel Vorarlberg, anche del bestiame. \nEgli \u00e8 molto venerato nel canton Vallese e sono a lui dedicate numerose chiese. Viene celebrato il 16 agosto. \nDa lui prendono il nome il Colle del Teodulo, fra il canton Vallese e la Valle d'Aosta, ed il ghiacciaio del Teodulo. \nA san Teodoro di Sion, insieme a sant'Alessandro di Roma, \u00e8 dedicata la splendida basilica barocca di Ottobeuren.\nAssieme a Sant'Ambrogio \u00e8 diventato compatrono della Chiesa dei SS. Ambrogio e Theodulo."}
{"id": "2043186", "revid": "125826261", "url": "https://it.wikipedia.org/wiki?curid=2043186", "title": "C'era una volta...Scugnizzi", "text": "C'era una volta... Scugnizzi (nell'uso comune spesso abbreviato \"Scugnizzi\") \u00e8 un musical teatrale scritto da Claudio Mattone (musiche e testi) e Claudio Mattone ed Enrico Vaime (prosa) nel 2001, ispirato al film \"Scugnizzi\" del 1989.\nUscito nel 2001, per via dell'enorme successo ha conosciuto una nuova edizione nell'inverno 2010-2011, con anche la possibilit\u00e0 per il pubblico di un veglione alternativo, assistendo allo spettacolo all'una di notte del 1\u00ba gennaio 2011.\nTrama.\nDue ragazzi, Saverio De Lucia e Raffaele Capasso detto \u201c\u2018o russo\u201d, reclusi nell'istituto di correzione per minori di Nisida, una volta liberi, prendono strade diverse. Si ritrovano dopo vent'anni. Il primo fa il prete \"di strada\" e si dedica al volontariato ed in particolare al recupero dei ragazzi del quartiere, l'altro \u00e8 un camorrista e usa quei ragazzi come corrieri per i suoi loschi traffici. Tra i due nasce uno scontro di ideali e di personalit\u00e0 che si acuisce sempre di pi\u00f9, fino al punto che \u201c\u2018o russo\u201d, accecato dall'ira e incapace di affermare se stesso se non attraverso la violenza, arriver\u00e0 ad uccidere Saverio. Ma il suo gesto, che all'inizio sembra una vittoria del malavitoso, segner\u00e0 in realt\u00e0 la sua sconfitta. L'uccisione di Saverio, infatti, dar\u00e0 a tutto il gruppo dei ragazzi la forza di ribellarsi alla camorra e di lanciare contro di essa un grido di protesta, disperato e liberatorio, che sbeffeggia il malavitoso e diventa il grido di tutta la citt\u00e0. \u00c8 una storia semplice e popolare che si sviluppa tra riferimenti alla realt\u00e0 e pura fantasia, ambientata a Napoli, ma riconducibile ai ragazzi e alle citt\u00e0 di tutto il mondo.\nCast.\nCast tecnico.\nRegia: della prima edizione 2001 Bruno Garofalo\nCast artistico.\nIl cast artistico \u00e8 cambiato nell'edizione 2010-2011 rispetto alla prima, questo perch\u00e9 uno dei principi di \"C'era una volta...Scugnizzi\" \u00e8 quello di usare attori giovani provenienti dal carcere minorile di Nisida, facendogli fare un percorso formativo e avviandoli al mondo del teatro. Al fine di coinvolgere il maggior numero di ragazzi possibile, gli attori dell'edizione 2010-2011 sono stati diversi da quelli del 2002.\nCast artistico 2010-2011.\ngli scugnizzi:\nRiconoscimenti.\nCon 600 repliche e pi\u00f9 di 700.000 spettatori, \"C'era una volta... Scugnizzi\" \u00e8 stato il primo grande musical napoletano con una grande attenzione al sociale e ai giovanissimi (\u2018e \u201cccriature\u201d della canzone \u201cAjere\u201d), che sono secondo molti la vera e forse unica speranza per il futuro di una citt\u00e0 bella e tormentata come Napoli.\nSempre primo in classifica nel Giornale dello Spettacolo dell'Agis, in ogni stagione di rappresentazioni.\nProdotto e realizzato interamente in Italia e messo in scena per la prima volta al teatro Augusteo di Napoli il 15 marzo 2002, lo spettacolo ha vinto nel 2003 il premio ETI Olimpici del Teatro come miglior musical dell'anno."}
{"id": "2043187", "revid": "1776051", "url": "https://it.wikipedia.org/wiki?curid=2043187", "title": "Evidence of Inequity", "text": "Evidence of Inequity \u00e8 il primo EP della band technical deathcore canadese Beneath the Massacre, pubblicato il 31 maggio 2005 dalla Galy Records.\n\u00c8 stato registrato e mixato ai Victor Studio da Yannick St.Amand e masterizzato da Alan Douches agli West Side Studio nel 2005. I testi dei brani trattano di argomenti come la politica e la disuguaglianza sociale."}
{"id": "2043188", "revid": "204012", "url": "https://it.wikipedia.org/wiki?curid=2043188", "title": "Nefrite emorragica familiare", "text": ""}
{"id": "2043198", "revid": "114691755", "url": "https://it.wikipedia.org/wiki?curid=2043198", "title": "Angiolillo", "text": ""}
{"id": "2043199", "revid": "311538", "url": "https://it.wikipedia.org/wiki?curid=2043199", "title": "Kelsen", "text": ""}
{"id": "2043205", "revid": "123857145", "url": "https://it.wikipedia.org/wiki?curid=2043205", "title": "Fernando Gamboa", "text": "Carriera.\nClub.\nDebutta da diciottenne con il Newell's Old Boys in Primera Divisi\u00f3n Argentina: rimane fino al 1993 con la societ\u00e0 rossonera, giocando 121 partite e andando a segno cinque volte. Trasferitosi al River Plate nel 1993, lo lascia per i rivali del Boca Juniors dopo sole 12 presenze. Nel 1996 si trasferisce in Spagna, al Real Oviedo, dove rimane per una stagione. Tornato al Newell's Old Boys, si trasferisce al Chacarita Juniors dopo una stagione. Nel 2001 passa ai cileni del Colo-Colo, dove rimane per una sola stagione. Tornato in patria, chiude la carriera nel 2004 all'Argentinos Juniors.\nNazionale.\nConta 15 presenze in nazionale, con la quale ha vinto la Copa Am\u00e9rica 1991.\nAllenatore.\nNel 2008 intraprende la carriera di allenatore alla guida del Newell's Old Boys.\nAllena il Chacarita Juniors nell'apertura 2009 e clausura 2010.\nIl 27 ottobre 2009 viene nominato assistente tecnico di Maradona nella nazionale argentina.\nIl 22 marzo 2010 viene esonerato dal Chacarita Juniors dopo la sconfitta di 2-0 con l'Huracan. Al suo posto subentra Mauro Navas, ex giocatore dell'.\nDa maggio a settembre dello stesso anno allena la squadra messicana del Veracruz.\nCon l'esonero di Maradona, perde il posto di Assistente tecnico.\nIl 22 settembre 2010 viene chiamato ad allenare il Colon in sostituzione di Antonio Mohamed, passato all'Independiente. Il 9 aprile 2011 viene esonerato e sostituito da Mario Sciacqua in seguito alla sconfitta interna per 2-0 rimediata contro l'Olimpo."}
{"id": "2043206", "revid": "450700", "url": "https://it.wikipedia.org/wiki?curid=2043206", "title": "Nefrite interstiziale", "text": ""}
{"id": "2043209", "revid": "363629", "url": "https://it.wikipedia.org/wiki?curid=2043209", "title": "Nefrite tubulointerstiziale", "text": ""}
{"id": "2043211", "revid": "767487", "url": "https://it.wikipedia.org/wiki?curid=2043211", "title": "Chemi", "text": "I Chemi (in greco \"Chaimai\"-\u03a7\u03b1\u03af\u03bc\u03b1\u03b9) furono una trib\u00f9 germanica citata da Tolomeo nella sua \"Geografia\". Tolomeo non dice molto di loro, solo che si trovavano accanto ai Bructeri."}
{"id": "2043216", "revid": "287204", "url": "https://it.wikipedia.org/wiki?curid=2043216", "title": "Valdemaro di Prussia", "text": ""}
{"id": "2043218", "revid": "599013", "url": "https://it.wikipedia.org/wiki?curid=2043218", "title": "Maurice Taylor", "text": "Carriera.\nLa sua carriera da professionista inizia a Los Angeles, sponda Clippers, dove nelle prime tre stagioni in California ottiene un ottimo minutaggio e risultati molto positivi.\nNel 2000 arriva il trasferimento a Houston, il minutaggio diminuisce e di conseguenza anche la media punti, che rimane comunque rispettabile.\nDal trasferimento ai Knicks nel 2004 inizia una parabola discendente che lo porter\u00e0 a lasciare l'NBA al termine della stagione 2006-07 in cui era parte del \"roster\" dei Sacramento Kings.\nIn NBA ha avuto al suo attivo 534 presenze, di cui 227 partendo da titolare.\nNel 2009 arriva il trasferimento a Milano con lo status di extracomunitario, esordisce nella sconfitta casalinga dell'Olimpia ad opera del Tau Vitoria in Eurolega. Nel marzo del 2009 ottiene il passaporto italiano grazie alle origini calabresi della nonna e di conseguenza viene tesserato anche per il campionato italiano.\nIl 19 marzo 2010 viene ingaggiato dalla Benetton Treviso.\nLa sera del 17 febbraio del 2011 firma un contratto che lo lega alla New Basket Brindisi,\nmentre dopo poco pi\u00f9 di due mesi, il 21 aprile gli viene rescisso il contratto dopo le prestazioni assolutamente non all'altezza del campionato di A/1."}
{"id": "2043220", "revid": "838137", "url": "https://it.wikipedia.org/wiki?curid=2043220", "title": "Matching pennies", "text": "Matching pennies (traducibile con abbinamento dei penny) \u00e8 un semplice esempio di gioco utilizzato in teoria dei giochi. Si tratta di due strategie equivalenti a carta forbice sasso. Matching pennies, chiamato anche \"Pesky Little Brother\" o \"Parity game\", \u00e8 principalmente usato per illustrare il concetto di strategie miste e di una strategia mista di equilibrio di Nash.\nIl gioco si gioca tra due giocatori, il Giocatore A e il Giocatore B. Ogni giocatore ha un soldo (penny) e deve girare segretamente il penny su testa o croce. I giocatori poi rivelano le loro scelte contemporaneamente.\nSe la partita finisce con entrambi teste o entrambi croci, il Giocatore A riceve un euro dal Giocatore B (+1 per A, -1 per B).\nSe le facce dei penny non corrispondono (una testa e una croce o viceversa), il Giocatore B riceve un euro dal giocatore A (-1 per A, 1 per B).\nQuesto \u00e8 un esempio di un gioco a somma zero, dove la vincita di un giocatore \u00e8 pari esattamente alla perdita di un altro.\nQuesto gioco non ha alcuna strategia di puro equilibrio di Nash, poich\u00e9 non vi \u00e8 una strategia pura (testa o croce), che \u00e8 una migliore risposta ad una altrui migliore risposta.\nL'unico equilibrio di Nash di questo gioco \u00e8 in strategie miste: ogni giocatore sceglie testa o croce con la stessa probabilit\u00e0. In questo modo, ogni giocatore fa s\u00ec che l'altro sia indifferente a scegliere testa o croce: cos\u00ec nessun giocatore avr\u00e0 alcun incentivo a provare un'altra strategia. "}
{"id": "2043221", "revid": "14691", "url": "https://it.wikipedia.org/wiki?curid=2043221", "title": "Carta forbice pietra", "text": ""}
{"id": "2043224", "revid": "287204", "url": "https://it.wikipedia.org/wiki?curid=2043224", "title": "Aptotassi", "text": "Laptotassi \u00e8 la motilit\u00e0 direzionale o crescita esterna delle cellule, ad esempio nel caso di crescita assonale, di solito fino ad un gradiente di siti di adesione cellulare o di chemioattrattanti legati al substrato. Questi gradienti sono naturalmente presenti nella matrice extracellulare (ECM) del corpo durante processi come l'angiogenesi o artificialmente presenti in biomateriali in cui vengono stabiliti gradienti alterando la concentrazione dei siti di adesione su un substrato polimero."}
{"id": "2043225", "revid": "767487", "url": "https://it.wikipedia.org/wiki?curid=2043225", "title": "Battista Agnese", "text": "Era di origine genovese, ma fu attivo a Venezia, dove lavorava su incarico di principi, mercanti e ufficiali di alto rango.\nNel 1525 prepar\u00f2 la prima carta della Moscovia che era basata su notizie geografiche narrate a Paolo Giovio dall'ambasciatore russo Dmitry Gerasimov.\nFra il 1534 e il 1564 il suo laboratorio produsse almeno 71 atlanti di cartine nautiche, di minor valore rispetto alle carte della Scuola Cartografica di Dieppe, ma considerate di fine artigianato. Le carte solitamente includevano la latitudine, ma non la longitudine, ed erano profusamente decorate.\nUno dei lavori pi\u00f9 conosciuti di Agnese \u00e8 un atlante commissionato da Carlo V per suo figlio Filippo II. Apparentemente prodotto intorno al 1542, rappresenta correttamente la baia della California come una penisola e non come un'isola.\nAd Agnese piaceva inserire le nuove scoperte geografiche nelle sue carte. Per esempio, egli tracci\u00f2 nel suo planisfero la rotta del viaggio di Ferdinando Magellano, e in oro puro la rotta dalla Spagna al Per\u00f9 attraverso l'Istmo di Panama, che serviva per trasportare l'oro dalle colonie alla madrepatria."}
{"id": "2043227", "revid": "810736", "url": "https://it.wikipedia.org/wiki?curid=2043227", "title": "Combustione umana spontanea", "text": " \nLa combustione umana spontanea (noto anche come SHC dall'inglese \"Spontaneous Human Combustion\") \u00e8 un presunto fenomeno naturale per cui, in determinate circostanze, un corpo umano potrebbe prendere fuoco e bruciare senza fonti esterne di innesco. L'argomento \u00e8 oggetto di numerose teorie e studi, ma non sono stati raggiunti risultati condivisi in merito all'esistenza di una reazione chimica all'interno del corpo che possa produrre tali risultati. \nStoria.\nUna serie di decessi negli ultimi tre secoli sono stati attribuiti proprio alla combustione spontanea. Uno dei primi casi documentati fu Nicole Millet nel 1725. La donna aveva problemi di alcolismo e nell'occasione il marito venne accusato del suo omicidio. Altro caso \u00e8 relativo alla contessa Cornelia Bandi di Cesena che nel 1731 all'et\u00e0 di sessantadue anni fu ritrovata nella sua stanza ridotta quasi completamente in cenere. Numerosi possibili casi del fenomeno vennero raccolti dal ricercatore del paranormale Charles Fort, nei suoi libri \"Lo!\" e \"Wild Talents\". Pi\u00f9 recentemente altri casi sono stati classificati non ufficialmente come combustione spontanea: Phyllis Newcombe, Mary Reeser, il dottor Irving Bentley a Coudersport in Pennsylvania e Henry Thomas, nel 1980 a Gwent nel Galles.\nLe caratteristiche che solitamente vengono attribuite al fenomeno sono quelle di produrre una temperatura molto alta limitatamente a una zona circoscritta. Il corpo della vittima viene rinvenuto quasi completamente incenerito, tuttavia gli ambienti non risulterebbero particolarmente danneggiati dalle fiamme nonostante il fatto che per bruciare un corpo siano necessarie temperature intorno ai 1.000 gradi come quelle dei moderni forni crematori.\nPossibili spiegazioni.\nAlcuni hanno giustificato tali fenomeni con una sorta di effetto stoppino o effetto candela inverso. Solitamente infatti le vittime sono obese e sono presenti fonti di calore esterne (pipe, sigarette, camini, stufe o simili). Quando i vestiti iniziano a bruciare, il grasso presente nel corpo del soggetto inizierebbe a liquefarsi alimentando la fiamma. Alcuni ipotizzano che il metano prodotto a livello intestinale da parte di batteri metanogeni e legato alla digestione del cibo possa essere rilasciato attraverso pori della pelle.\nUna volta nell'aria il metano pu\u00f2 prendere fuoco a causa di una scintilla o di una qualsiasi fonte in grado di innescare una fiamma. Un'altra spiegazione popolare sostiene che il corpo di soggetti dediti agli alcolici possa essere talmente intriso di alcol da poter prendere fuoco. Questa spiegazione non sembra avere fondamento scientifico in quanto il corpo umano \u00e8 composto in gran parte da acqua ed inoltre l'alcol ucciderebbe la persona prima di raggiungere concentrazioni necessarie per bruciare. Pi\u00f9 verosimile \u00e8 l'ipotesi per cui l'alcolismo, o una dieta ricca di grassi e povera di carboidrati, induca nel soggetto uno stato di chetosi con produzione di acetone, volatile ed altamente infiammabile a contatto con l'aria, per cui potrebbe portare all'innesco della combustione.\nIl fenomeno nelle opere di fantasia.\nLa combustione umana spontanea in quanto fenomeno misterioso e affascinante ritrova diverse citazioni all'interno di opere letterarie e di fantasia.\nNarrativa.\nCharles Dickens nel suo nono romanzo \"Casa Desolata\" (\"Bleak House\", 1852) si ispir\u00f2 proprio alle vicende della contessa di Cesena Cornelia Zangheri Bandi. Jules Verne nel suo \"Un capitano di quindici anni\" (\"Un capitaine de quinze ans\", 1878) riprese lo stesso argomento.\nFanno riferimento all'argomento vari altri scrittori, tra cui Frederick Marryat nel suo romanzo \"Jacob Faithful\" (1834), Siobhan Dowd nel suo libro Il mistero del London Eye, precisamente nella teoria 5 di Ted, Nikolaj Vasil'evi\u010d Gogol' nel romanzo \"Le anime morte\" del 1842, Herman Melville in \"\" (1849), \u00c9mile Zola nel romanzo \"Il dottor Pasquale\" del 1893, Lo scrittore di fantascienza Bob Shaw dedica al fenomeno il romanzo \"Autocombustione umana\" (\"Fire Pattern\", 1984). Ne tratta anche Carlos Castaneda (1935-1998), ne \"Il fuoco dal profondo\": alla fine del romanzo Juan Matus, maestro di Carlos, aggira la morte comune bruciando col fuoco interno insieme ad altri dodici compagni. Anche la saga di Fallen, nata nel 2008, tratta della maledizione dei protagonisti, la mortale Luce e Daniel, un angelo caduto. Nella saga si racconta che ad ogni incontro e bacio con Daniel, Luce, a causa di una maledizione molto remota, prende fuoco e finisce per reincarnarsi e rincontrarsi con Daniel ogni 17 anni. Anche questa saga tratta del misterioso tema dell'autocombustione umana spontanea.\nFumetti.\nUno degli esempi pi\u00f9 famosi \u00e8 la Torcia Umana nei fumetti dei Fantastici Quattro, un supereroe che \u00e8 in grado di incendiare il proprio corpo pur rimanendo illeso. Nel numero 75 della serie a fumetti \"Magico Vento\", scritto da Tito Faraci e illustrato da Pasquale Frisenda, viene presentata una motivazione esoterica-vendicativa del fenomeno. In Psychic Detective Yakumo, romanzo di Manabu Kaminaga e omonimo manga illustrato da Suzuka Oda, si investiga su un presunto caso di combustione umana spontanea nel capitolo \"Sentimenti da proteggere\".\nNell'act. 15 di Pretty Guardian Sailor Moon l'autrice Naoko Takeuchi tratta il tema dell'autocombustione, ma in realt\u00e0 i corpi prendono fuoco a causa della pi\u00f9 giovane delle sorelle Ayakashi: Koan.\nNel numero 204 di \"Mister No\" la strana morte di un frate \"posseduto\" viene giustificata dai presenti come \"autocombustione umana\".\nIl mangaka giapponese Atsushi \u014ckubo ha iniziato nel settembre 2015 una nuova serie a fumetti, intitolata \"En En no Sh\u014db\u014dtai\" (in inglese \"Fire Brigade of Flames\"), in cui la combustione umana spontanea si \u00e8 trasformata nella peggiore piaga per la razza umana, che deve affidarsi a gruppi di pompieri dai poteri speciali per combatterne la diffusione.\nAnche nell'anime \"Black Butler\", nel terzo episodio della seconda stagione, si parla di un caso di una ragazza morta in strane circostanze, e viene citata l'autocombustione umana.\nNell'anime Nanbaka uno dei prigionieri soffre di combustione spontanea e viene modificato geneticamente per poterla gestire e usare a suo piacere.\nCinema e televisione.\nIn tempi recenti gli esempi diventano innumerevoli, tra cui si segnalano gli episodi dedicati all'argomento del telefilm sul paranormale \"X-Files\" e della serie satirica \"South Park\" con la seconda puntata della terza stagione. Questo fenomeno viene citato anche in \"La Strega\", terzo episodio della prima stagione della serie televisiva \"Buffy l'ammazzavampiri\".\nQuesto fenomeno \u00e8 stato usato per uno sketch de \"I Griffin\", in cui Peter Griffin prende fuoco spontaneamente durante una conversazione tra fittizi intellettuali aristocratici. Lo stesso fenomeno viene citato anche nell'ottavo episodio della seconda stagione della serie di telefilm \"NCIS\" in cui viene rinvenuto il cadavere carbonizzato di un ufficiale di Marina, ma la spiegazione del caso risulta poi essere altra e nel diciannovesimo episodio della prima stagione della serie televisiva \"Fringe\", in cui una donna prende spontaneamente fuoco.\nNel dodicesimo episodio della prima stagione di \"X-Files\", alcune morti sembrano causate da combustione spontanea.\nNel diciassettesimo episodio della prima stagione della serie TV \"Smallville\", Tony Randall \u00e8 un ragazzo che \u00e8 capace di incenerire i corpi delle altre persone con un solo tocco; i risultati dei suoi potere vengono all'inizio scambiati da Chloe Sullivan per fenomeni naturali di autocombustione.\nNel quindicesimo episodio della quinta stagione di \"The Mentalist\" viene rinvenuto un corpo carbonizzato apparentemente per un caso di autocombustione spontanea, salvo poi scoprire che si trattava di omicidio.\nNella serie animata \"South Park\" viene ironizzato il fenomeno della combustione spontanea nel secondo episodio della terza stagione \"La teoria del peto spontaneo\".\nIl fenomeno \u00e8 infine citato dal piromane Vronsky durante una conversazione con Mie, nel terzo episodio della serie TV danese \"Tabula Rasa\"."}
{"id": "2043231", "revid": "287204", "url": "https://it.wikipedia.org/wiki?curid=2043231", "title": "Matthew Rush", "text": "Biografia.\nNato e cresciuto in Pennsylvania, in un piccolo paese della Contea di Huntingdon, figlio di padre afroamericano e madre tedesca. Effettua gli studi presso la Pennsylvania State University, dove si laurea in fisiologia motoria, terminati gli studi lavora come personal trainer sulle navi da crociera, ma ben presto continua il suo lavoro di personal trainer a Columbus nell'Ohio. Come culturista \u00e8 stato in competizione ai Gay Games tenutisi a Sydney e Amsterdam.\nIl suo debutto nell'industria della pornografia gay avviene nel 2001, dopo aver firmato un contratto con i Falcon Studios viene diretto da Chi Chi LaRue nel suo primo film porno, ovvero \"Bounce\". Rush si definisce versatile, esibendosi sia come attivo sia come passivo. Principalmente nei suoi film si esibisce come attivo, solo poche volte ha ricoperto il ruolo di passivo, in una scena del film \"Taking Flight, Part 2\" con Rob Moroni e nel film \"From Top to Bottom\" con Erik Rhodes. Rush \u00e8 noto anche per le dimensioni notevoli del suo pene, sulle misure reali del suo pene \u00e8 stato realizzato un dildo tuttora in commercio.\nNel 2007 debutta alla regia, dirigendo il suo primo film porno, \"Rush &amp; Release\". Inusuale per un attore porno in attivit\u00e0, Rush ha lavorato anche in produzioni non porno, nel film televisivo \"Third Man Out\" ha recitato al fianco di Chad Allen, mentre nel 2006 \u00e8 apparso nella commedia \"Another Gay Movie\". Inoltre ha lavorato in alcune produzioni teatrali.\nRush \u00e8 a capo del \"FabScout Live\", un intrattenimento dal vivo divisione dell'agenzia per adulti \"FabScout\". vive a Fort Lauderdale in Florida, dove continua la sua attivit\u00e0 di personal trainer, parallelamente a quella di porno attore.\nIl 19 settembre 2017, viene fermato dalle forze dell'ordine a Broward County, Florida con l'accusa di detenere sostanze stupefacenti."}
{"id": "2043235", "revid": "254059", "url": "https://it.wikipedia.org/wiki?curid=2043235", "title": "Andrea Beltrami", "text": " \nEntrato al collegio salesiano di Lanzo nel 1883, nel 1886 riceve l'abito chiericale da don Bosco a Foglizzo.\nIn seguito studia al Liceo salesiano Valsalice di Torino (1888-1889), diplomandosi per\u00f2 presso il Liceo Classico Vincenzo Gioberti nella stessa citt\u00e0.\nSi iscrive poi alla Facolt\u00e0 di Lettere e Filosofia dell'Universit\u00e0 di Torino.\nContrae la tubercolosi nel 1891, evento che induce Giovanni Cagliero, all'epoca vescovo e poi nominato cardinale da papa Benedetto XV, ad accordargli una dispensa di diciotto mesi riguardo all'et\u00e0 minima per il sacerdozio. Nel 1893 \u00e8 ordinato sacerdote.\nMuore nel 1897, dopo alcuni anni di sofferenze."}
{"id": "2043240", "revid": "161273", "url": "https://it.wikipedia.org/wiki?curid=2043240", "title": "C/1968 H1", "text": ""}
{"id": "2043241", "revid": "1442080", "url": "https://it.wikipedia.org/wiki?curid=2043241", "title": "Juan Sim\u00f3n", "text": "Carriera.\nClub.\nDebutta nel Newell's Old Boys, con il quale gioca pi\u00f9 di 200 partite; nel 1983 si trasferisce in Francia, all'. Torna in patria nel 1988 per giocare nel Boca Juniors, dove in sei anni guadagna nuovamente la chiamata in nazionale.\nNazionale.\nConta 13 presenze in nazionale, con la quale ha partecipato a ."}
{"id": "2043242", "revid": "287204", "url": "https://it.wikipedia.org/wiki?curid=2043242", "title": "Priapella", "text": "Il genere Priapella comprende 5 specie di piccoli pesci d'acqua dolce, appartenenti alla famiglia Poeciliidae.\nDistribuzione e habitat.\nTutte le specie sono diffuse in Messico alcune come specie endemiche, altre diffuse anche verso sud. Abitano acque con corrente, poco vegetate e rocciose. Nuotano vicino al pelo dell'acqua per catturare insetti.\nDescrizione.\nLe specie del genere presentano un corpo allungato, compresso ai fianchi, a profilo vagamente romboidale. Il dorso \u00e8 incurvato, cos\u00ec come il ventre, piuttosto pronunciato. La pinna dorsale \u00e8 allungata e arrotondata, la coda \u00e8 ampia e a delta. Il maschio \u00e8 provvisto di un lungo gonopodio.La livrea \u00e8 tendenzialmente grigio trasparente, con scaglie orlate di scuro, sfumature gialle e riflessi azzurrini.\nLe dimensioni variano tra i 4,5 e i 5\u00a0cm, secondo la specie.\nEtologia.\nTendono a vivere in gruppo, spesso associate ad altri Peciliidi (\"Gambusia\", \"Xiphophorus\", \"Poecilia\" e altri) e a \"Astyanax mexicanus\".\nRiproduzione.\nCome tutti i Peciliidi, la fecondazione \u00e8 interna e la femmina cova le uova internamente, partorendo avannotti durante la schiusa.\nAlimentazione.\nLe \"Priapella\" hanno dieta tendenzialmente insettivora.\nSpecie.\nIl genere comprende solamente 5 specie, l'ultima delle quali \"P. chamulae\", scoperta e descritta nel 2006."}
{"id": "2043243", "revid": "125474837", "url": "https://it.wikipedia.org/wiki?curid=2043243", "title": "Gioco a somma zero", "text": "In teoria dei giochi, un gioco a somma zero descrive una situazione in cui il guadagno o la perdita di un partecipante \u00e8 perfettamente bilanciato da una perdita o un guadagno di un altro partecipante in una somma uguale e opposta. Se alla somma totale dei guadagni dei partecipanti si sottrae la somma totale delle perdite, si ottiene zero.\nDefinizione.\nLa propriet\u00e0 di somma zero (se uno guadagna, perde un altro) garantisce che qualsiasi risultato di un gioco a somma zero sia un ottimo paretiano.\nInvece situazioni in cui i partecipanti possono guadagnare o perdere insieme sono indicate come giochi non a somma zero. Ad esempio, se un paese con un eccesso di banane commercia con un altro paese che ha un eccesso di mele, entrambi trovano beneficio nella transazione: si \u00e8 quindi di fronte a un gioco non a somma zero.\nSoluzioni.\nPer giochi a somma zero, finiti e con 2 giocatori, le soluzioni date dall'equilibrio di Nash, Minimax, e Maximin coincidono se i giocatori utilizzano strategie miste."}
{"id": "2043247", "revid": "486946", "url": "https://it.wikipedia.org/wiki?curid=2043247", "title": "Gioco a informazione incompleta", "text": ""}
{"id": "2043250", "revid": "1924342", "url": "https://it.wikipedia.org/wiki?curid=2043250", "title": "Milk (singolo)", "text": "\"Milk\" \u00e8 il sesto singolo della band Statunitense Garbage, estratto dall'album \"Garbage\". \"Milk\" \u00e8 stata scritta dai Garbage (Duke Erikson, Shirley Manson, Steve Marker e Butch Vig) nel proprio studio di registrazione durante il 1994-95. \"Milk\" fu lanciata a livello mondiale nel 1996 agli MTV Europe Music Awards. MTV classific\u00f2 come una delle migliori esecuzioni EMA degli anni '90.\nDistribuzione.\nIl video di \"Milk\" \u00e8 stato diretto dal fotografo St\u00e9phane Sednaoui e messo in onda nel novembre 1996, alla classica versione ne fu affiancata nel 1997 una live diretta da Declan Lowney."}
{"id": "2043262", "revid": "729019", "url": "https://it.wikipedia.org/wiki?curid=2043262", "title": "Strada nazionale 312", "text": "La strada nazionale 312 (in sigla G312) \u00e8 tra le strade principali della Cina ed \u00e8 lunga 4967 chilometri. Inizia a Shanghai e termina sul confine kazako nella citt\u00e0 di Korgaz. Ha assunto un ruolo essenziale per il trasporto di merci e di persone dall'estremo est all'Europa Orientale.\nEssa si fonde con la leggendaria via della seta, dispensatrice di ricchezze e di cultura dei tempi antichi, oggi i trasporti di merci su gomma avvengono lungo quest'arteria, che se percorsa mostra la variet\u00e0 di paesaggi e di culture della Cina odierna, nel mezzo del proprio sviluppo economico. Le maggiori citt\u00e0 attraversate sono Nanchino, Hefei, Xinyang, Xi'an, Lanzhou, Jiayuguan e \u00dcr\u00fcmqi.\nLa strada nazionale 312 viene descritta e vissuta dal giornalista e scrittore inglese Robert Gifford, il quale ha intrapreso un coraggioso viaggio alla scoperta delle meraviglie e delle contraddizioni di questo immenso paese, nel libro \"Cina viaggio nell'impero del futuro\"."}
{"id": "2043265", "revid": "226458", "url": "https://it.wikipedia.org/wiki?curid=2043265", "title": "Chemiorepellenti", "text": "Sono chemiorepellenti (dal greco \"chemeia\", chimica, e dal latino, \"repellens\", \"che ispira avversione, resistente o impenetrabile a qualcosa\") quelle sostanze inorganiche od organiche, che, possedendo un modulatore di chemiotassi, hanno effetto negativo sulla motilit\u00e0 cellulare.\nL'effetto dei chemiorepellenti \u00e8 espresso tramite recettori chemiotattici descritti o ipotizzati, il mezzo chemiorepellente di un ligante \u00e8 specifico delle cellule bersaglio e dipende dalla sua concentrazione. Risposte a chemiorepellenti si hanno con nuoto assiale e sono considerate come fenomeni di motilit\u00e0 di base nei batteri. I chemiorepellenti studiati pi\u00f9 frequentemente sono sali inorganici, amminoacidi e alcune chemiochine. Chemioattrattanti sono, invece, sostanze che esprimono un effetto migratorio contrario."}
{"id": "2043266", "revid": "767487", "url": "https://it.wikipedia.org/wiki?curid=2043266", "title": "Cali (popolo)", "text": "I Cali (in greco \"Khaloi\" o \"Chaloi\"-\u03a7\u03ac\u03bb\u03bf\u03b9) furono una trib\u00f9 germanica citata da Tolomeo nella sua \"Geografia\". Secondo Tolomeo abitarono in Germania Magna, e per la precisione nello Jutland. Non si sa molto di loro dalle fonti primarie."}
{"id": "2043275", "revid": "599013", "url": "https://it.wikipedia.org/wiki?curid=2043275", "title": "Cedric Henderson (1965)", "text": ""}
{"id": "2043280", "revid": "767487", "url": "https://it.wikipedia.org/wiki?curid=2043280", "title": "Chemioattrattanti", "text": "I chemioattrattanti sono sostanze inorganiche od organiche che, possedendo un induttore chemiotattico, hanno effetto positivo sulla motilit\u00e0 cellulare. . I chemioattrattanti studiati pi\u00f9 frequentemente sono formil-peptidi e chemiochine.\nChemiorepellenti sono, invece, sostanze che esprimono un effetto migratorio contrario."}
{"id": "2043288", "revid": "1543377", "url": "https://it.wikipedia.org/wiki?curid=2043288", "title": "Myth War Online", "text": "Myth War Online \u00e8 un videogioco gratuito di tipo MMORPG, sviluppato dalla societ\u00e0 Unigium e pubblicato dalla IGG \nInternet Gaming Gate.\nModalit\u00e0 di gioco.\nL'ambientazione del gioco \u00e8 fantastica, la grafica \u00e8 in 2D e si differenzia molto dai moderni MMORPG in 3D.\nAnche il sistema di combattimento \u00e8 particolare si differenzia dai principali MMORPG con uno stile di combattimento simile a quello di \"Final Fantasy\", si tratta infatti di un sistema di combattimento a turni in tempo reale.\nNei primi 50 livelli si impara a conoscere il gioco ed il suo mondo, dopo di quelli bisogna iniziare a interagire con gli altri personaggi per completare delle missioni insieme.\nSi basa principalmente su un sistema a livelli del giocatore e delle sue abilit\u00e0 (\"skill\"). Ogni giocatore ha 4 skill, dopo ogni battaglia ottiene \"exp\" (punti esperienza per aumentare il suo livello) e \"skill exp\" (per aumentare l'efficacia dell'abilit\u00e0).\nSono presenti 4 razze diverse, ognuna con le sue particolari abilit\u00e0 ed il suo corrispettivo maschile e femminile:\nOgni personaggio ha uno o pi\u00f9 animaletti da fare crescere insieme a lui, chiamati \"Pet\". Il pet si sviluppa analogamente al giocatore ed \u00e8 essenziale ai fini della sopravvivenza e come attaccante. All'inizio del gioco, ogni giocatore ottiene un pet da far crescere insieme a lui, con il passare del gioco se ne trovano altri andandoli a cacciare nel \"pet shop\", acquistandoli dal negozio online o dai negozi degli altri giocatori.\nCome altri MMORPG il gioco ha un sistema di gilde alle quali si pu\u00f2 aderire per ottenere aiuto da altri giocatori e per la guerra settimanale. Ogni fine settimana infatti le gilde pi\u00f9 potenti si affrontano nella guerra delle gilde, ogni gilda porta in campo tutti i suoi giocatori e si affrontano in duelli.\n\"Myth War 2\".\nMyth War 2 \u00e8 un aggiornamento del suo predecessore \"Myth War Online\". Le differenze tra i due giochi sono nuove mappe con stessi nomi e caratteristiche, nuova grafica per alcuni personaggi, un nuovo sistema di cattura dei pet ed infine un nuovo sistema di upgrade di skill."}
{"id": "2043290", "revid": "287204", "url": "https://it.wikipedia.org/wiki?curid=2043290", "title": "Love You Till Tuesday", "text": "Love You Till Tuesday \u00e8 un brano musicale scritto dall'artista inglese David Bowie e pubblicato come 45 giri il 14 luglio 1967.\nDopo \"Rubber Band\" \u00e8 il secondo e ultimo singolo estratto dall'album di debutto del cantante, nel quale venne tuttavia inserita una versione differente registrata alcuni mesi prima.\nIl brano.\n\"Love You Till Tuesday\" cattura David Bowie al culmine della sua infatuazione per lo stile vocale di Anthony Newley, gi\u00e0 evidente in molti brani dell'album \"David Bowie\", con una melodia orecchiabile e un testo che rappresenta un esempio di cinismo da uomo di mondo mascherato da esaltazione dell'amore libero.\nNel 1969 David cant\u00f2 il brano in playback per i titoli di testa del video promozionale omonimo, che sarebbe stato pubblicato solo nel 1984. Nello stesso periodo registr\u00f2 ai Trident Studios di Londra \"Lieb Dich Bis Dienstag\", versione in lingua tedesca col testo tradotto da Lisa Busch che avrebbe dovuto figurare nella progettata e poi abbandonata edizione del video per la Germania.\nIl lato B.\nIl ritmo vivace di \"Did You Ever Have a Dream\", sostenuto dal pianoforte honky tonk di Derek Boyes e dal banjo di Big Jim Sullivan, accompagna un testo che inneggia alle \"ali del volo astrale\" che liberano l'immaginazione nei sogni.\nIn linea con molto del materiale del \"periodo Deram\", la fantasia di Bowie contrappone la sfrenata ambizione e un lavoro ingrato svolto in ambiente periferico alla meditazione e alla formazione spirituale.\nRegistrazione.\nLa versione \"45 giri\" di \"Love You Till Tuesday\" venne registrata negli studi londinesi della Decca il 3 giugno 1967, con un arrangiamento per archi del musicista Ivor Raymonde e una citazione in stile vaudeville di \"Hearts and Flowers\", canzone tratta dal \"Winterm\u00e4rchen\" di Alphons Czibulka.\nLa prima versione del brano era stata registrata il 25 febbraio sempre ai Decca Studios, durante le sessioni dell'album \"David Bowie\", e ancor prima, il 24 novembre 1966, era stato registrato il lato B.\nUscita e accoglienza.\nIl 45 giri usc\u00ec il 14 luglio 1967 in Europa, Stati Uniti, Sud Africa e Nuova Zelanda. Dopo qualche sporadico incoraggiamento ricevuto dalla stampa per i singoli precedenti, \"Love You Till Tuesday\" rappresent\u00f2 la prima uscita discografica di Bowie accolta da un consenso unanime sia in patria che oltreoceano.\nIl quotidiano \"Record Retailer\" la defin\u00ec \u00abuna performance che denota maturit\u00e0 e stile, con buone possibilit\u00e0 di affermazione\u00bb, mentre \"Record Mirror\" aggiunse: \u00abQuesto ragazzo ha veramente qualcosa di particolare... Lo reputo un singolo che pu\u00f2 distinguersi\u00bb. Su \"Disc and Music Echo\", Penny Valentine scrisse che si trattava \u00abdi una piccola canzone d'amore, buffa ma con un retrogusto amaro... L'incredibile senso del ritmo e dello humor dell'autore risaltano perfettamente in questa incisione. Merita di essere apprezzato da un maggior numero di persone\u00bb. Chris Welch di \"Melody Maker\" defin\u00ec Bowie \u00abuno dei pochi cantanti solisti veramente originali che operano sulla scena pop britannica\u00bb.\n\"Love You Till Tuesday\" venne apprezzata dalla critica anche negli Stati Uniti, dove usc\u00ec nel mese di settembre. La rivista \"Cash Box\" annunci\u00f2 che \u00aborchestrazioni confezionate con gusto, un approccio vocale che conserva l'incisivit\u00e0 tipica delle performance dal vivo sul palco di un pub e alcuni versi piuttosto selvaggi possono dare a questo disco una spinta notevole nella corsa alle prime posizioni delle classifiche\u00bb. Almeno una parte delle critiche positive che il disco ricevette fu dovuta anche a \"Did You Ever Have a Dream\", alla quale la stessa rivista dedic\u00f2 una speciale menzione definendola un pezzo \"brillante\".\nNonostante questo coro di elogi senza precedenti, il 45 giri risult\u00f2 un fiasco da entrambi i lati dell'Atlantico e segn\u00f2 la fine del rapporto di David Bowie con la Deram.\n\"Love You Till Tuesday\" dal vivo.\nTra la fine del 1967 e l'inizio del 1968 il brano venne eseguito nella prima sessione BBC di Bowie, per la quale era accompagnato dai sedici elementi della Arthur Greenslade Orchestra, e in due programmi televisivi: il 10 novembre 1967 a \"Fanclub\" della tv olandese e il 16 marzo 1968 a \"4-3-2-1 Musik F\u00fcr Junge Leute\" della tedesca ZDF, in cui fu eseguita anche \"Did You Ever Have a Dream\".\nPubblicazioni successive.\nIl 2 maggio 1975 \"Love You Till Tuesday\" venne pubblicata di nuovo nel Regno Unito, stavolta nella versione dell'album, come lato B di \"The London Boys\". Nel 1987 il singolo usc\u00ec anche in Germania.\nEntrambe le tracce del 45 giri si trovano nelle seguenti raccolte:\nOltre che nel video omonimo e nella relativa colonna sonora, \"Love You Till Tuesday\" si trova anche nelle raccolte:\nLa versione eseguita nella sessione BBC del dicembre 1967 \u00e8 presente nel bonus disc di \"David Bowie\" (edizione del 2010), mentre in alcuni bootleg sono rintracciabili il demo del 1966 (\"The Forgotten Songs of David Robert Jones\") e la versione tedesca \"Lieb Dich Bis Dienstag\" (\"Chameleon Chronicles Vol. 1\").\nCover.\nUna cover di \"Did You Ever Have a Dream\" \u00e8 stata eseguita da The Muffinmates nell'album tributo \"Ziggy Played Surf Guitar\" del 2011."}
{"id": "2043291", "revid": "2110845", "url": "https://it.wikipedia.org/wiki?curid=2043291", "title": "Ipoust\u00e9guy", "text": "Biografia.\nJean Robert detto Ipoust\u00e9guy (dal cognome basco della madre) nasce nel 1920, due anni dopo la fine della prima guerra mondiale, a Dun-sur-Meuse, nei pressi di Verdun, proprio nei luoghi che erano stati teatro della \u00abgrande carneficina\u00bb. \u00abLa Mosa1\u00bb, soleva dire l'artista, \u00ab\u00e8 una regione in cui la guerra ha sempre imperversato. Siamo cresciuti al suono del trombettiere\u00bb. Vi trascorrer\u00e0 tutta l'infanzia. Descrive il padre come \u00abtenero e gentile\u00bb; la madre, in compenso, \u00abrigorosa e concentrata sull'educazione, gli rende la vita difficile\u00bb.\nNel suo romanzo autobiografico, Chronique des jeunes ann\u00e9es, racconta le sue passeggiate nelle campagne dei dintorni \u00abcostellate di piccole cavit\u00e0 a forma di imbuto, punteggiature che, avevamo saputo molto presto, erano i segni lasciati dalle granate. Eravamo circondati da vestigia di guerra\u00bb. \u00abPerlustravo il terreno sapendo benissimo che ci\u00f2 su cui camminavo era la morte\u00bb. Ben presto, questa morte, Ipoust\u00e9guy \u00abinizia a discernerla, a ravvisarla con sgomento nel quotidiano pi\u00f9 benevolo e persino nei ricordi pi\u00f9 radiosi che la sua malignit\u00e0 richiama con insistenza. Si dispiega ovunque\u00bb.\nPer tutta l'infanzia manterr\u00e0 segreta la volont\u00e0 di diventare pittore, che gi\u00e0 sente di avere: suo padre, falegname ebanista, pur essendo lui stesso un pittore dilettante, tiene in scarsa considerazione quel genere di mestiere.\nA diciotto anni si trasferisce a Parigi. Un pomeriggio d'inverno del 1938, la sua attenzione era stata attratta da un manifesto che pubblicizzava dei corsi serali di arti plastiche della citt\u00e0 di Parigi. Quella sera stessa era presente nella classe di Robert Lesbounit, che sarebbe divenuto suo maestro; vi studier\u00e0 pittura e disegno. A Parigi scoprir\u00e0 inoltre il Louvre e la sua passione per la storia dell'arte.\nNel 1943 sposa Genevi\u00e8ve Gilles, dalla quale nel 1945 avr\u00e0 un figlio, Dominique.\nNel 1946 ottiene il primo premio di disegno al concorso generale dei corsi serali. L'anno seguente, insieme con il suo professore e alcuni compagni, inizia un affresco monumentale nella chiesa di Saint-Jacques de Montrouge. \u00c8 in questo periodo che adotta il patronimico del nonno materno, Ipoust\u00e9guy, \u00abquel patron fonditore\u00bb nella lontana Charente-Maritime, che all'epoca della prima guerra mondiale \u00abrifiut\u00f2 per convinzione ideologica di fabbricare un bel mucchio delle granate usate dai nostri soldati\u00bb.\n\u00c8 a Choisy, a partire dal 1949, che Ipoust\u00e9guy e un gruppo di amici decidono di riunirsi per affittare dalla vedova del ceramista Lenoble gli atelier in fondo al suo giardino. Vi rimarr\u00e0 per la gran parte della sua vita. \u00abIl posto era ottimo: c'era molto spazio, io stavo all'esterno, lavoravo il gesso e il cemento\u00bb. Questo atelier rester\u00e0 sempre un luogo di accoglienza e di incontro per molti giovani artisti.\nNello stesso periodo, Ipoust\u00e9guy conosce il mercante Kahnweiler, che aveva notato il suo lavoro in una mostra del 1952. Per un anno gli fa vedere le sue gouache e i suoi disegni, poi un giorno gli confida la sua decisione di diventare scultore. Ma Kahnweiler lo mette in guardia: \u00abNon sono mai riuscito a vendere una scultura in tutta la mia vita, la mia cantina \u00e8 piena di Manolo e di Laurens. \u00c8 a suo rischio e pericolo\u00bb.\nAll'epoca la ricerca di Ipoust\u00e9guy in materia di scultura \u00e8 di tipo \u00abarchitettonico\u00bb: volumi e forme geometriche si moltiplicano in modelli di gesso oggi scomparsi.\n\u00abIl caso volle che, nel momento in cui intrapresi la scultura, lo spirito del tempo, la moda escludessero la figura umana dall'arte. Negli anni cinquanta, per aggirare il linguaggio dell'\u201castratto\u201d, utilizzavo uno stratagemma: scolpivo citt\u00e0, architetture, masse percorse da vuoti, i quali si inscrivevano in maniera geometrica nello spazio. Era un modo per apprendere una mia forma peculiare e per resistere a quella pressione, a quel divieto di rappresentare l'umano\u00bb.\nNel 1956 \u00e8 invitato al XII Salon de Mai, dove presenta \u00abLa rose\u00bb, un gesso da cui in seguito trarr\u00e0 una versione in marmo. Nel 1958, scolpisce \u00abLe casque fendu\u00bb, un'opera il cui intento dichiarer\u00e0 essere quello di \u00abrompere l'uovo di Brancusi\u00bb: un gesto altamente simbolico di rottura con l'astrattismo.\nGi\u00e0 nel 1959 figura nell'opera di Michel Seuphor, La Sculpture de ce si\u00e8cle; cos\u00ec come, un anno pi\u00f9 tardi, sar\u00e0 citato in Le dictionnaire de la sculpture moderne edito da Hazan.\nNel 1962 Ipoust\u00e9guy incontra Claude Bernard, che aveva scoperto una delle sue opere al Salon de Mai. Molto rapidamente, organizza nella sua galleria la prima esposizione personale. \u00c8 Claude Bernard che, per i successivi venticinque anni, agevoler\u00e0 la promozione e la diffusione della sua opera. Grazie al suo sostegno, Ipoust\u00e9guy avr\u00e0 accesso all'impiego del bronzo e del marmo. Libero dalle costrizioni della vita materiale, da quel momento in poi potr\u00e0 dedicarsi a tempo pieno al suo lavoro di artista. Inoltre, la frequentazione della galleria di Claude Bernard sar\u00e0 per lui occasione di incontri e di amicizie con altri grandi scultori e pittori dell'epoca: C\u00e9sar, Roel d'Haese, Eug\u00e8ne Dodeigne, Andr\u00e9 Masson, Paul Rebeyrolle e Sam Szafran.\nCome \u00e8 lo stesso Ipoust\u00e9guy ad affermare, un viaggio in Grecia si riveler\u00e0 decisivo per il suo percorso artistico: \u00e8 ormai ben determinato a trattare il corpo umano nudo \u00abin via prioritaria e nella sua interezza\u00bb, rompendo cos\u00ec definitivamente ogni legame con l'astrattismo. Al suo ritorno scolpisce \u00abLa Terre\u00bb e quindi \u00abHomme\u00bb, simboli trionfanti di questo rinnovato interesse per la figura.\nNel 1963 sposa Fran\u00e7oise Delacouturiere, unione da cui nasceranno C\u00e9line nel 1965 e Marie-Pierre nel 1969.\nNel 1964, in occasione della XXXII Biennale di Venezia, riceve il prestigioso Premio Bright. Lo stesso anno ha luogo la sua prima personale all'estero, presso la Albert Loeb Gallery di New York. Ben presto le sue opere vengono accolte nei musei: allo Hirshhorn Museum and Sculpture Garden di Washington, al The Carnegie Museum di Pittsburgh, al Museum of Modern Art di Reno, all'Art Institute di Chicago, al Metropolitan Museum of Art di New York, al Solomon R. Guggenheim Museum of Art di New York, oltre che in collezioni private come la Rockefeller Collection di New York.\nIn questi anni Ipoust\u00e9guy si dedica essenzialmente a reinventare il corpo umano, a raffigurarlo attraversato da pulsioni sia erogene sia mortifere, intricate o smembrate. Lo scheletro, la colonna vertebrale, il bacino, la muscolatura si palesano attraverso piastre di metallo. Il corpo \u00e8 segnato da lacerazioni, \u00abdevastato dalle cicatrici della vita, gli sfregi della memoria: un essere umano in preda a un mondo industriale aggressivo che lo frammenta e lo dilania\u00bb.\nNel 1965 Ipoust\u00e9guy scolpisce \u00abEcbatane\u00bb. Inizialmente l'opera \u00e8 realizzata in polistirene espanso, materiale industriale ultraleggero, e costituisce un procedimento rivoluzionario per il tempo. La complessit\u00e0 della scultura \u00e8 ridotta al personaggio storico di Alessandro. \u00abDi fronte a Ecbatana, Alessandro rivela a ogni interpretazione un nuovo essere. \u00c8 lui, per poi essere sempre diverso, tanto da entrare nella citt\u00e0 arretrando, ritraendo il piede in un medesimo gesto, tanto da portare l'armatura nel momento in cui la sua corazza esplode, tanto da presentarsi potente nel momento in cui \u00e8 sconfitto\u00bb.\nDal 1966 al 1967, Ipoust\u00e9guy si dedica intensamente alla pittura. Utilizza lo studio dell'amico Sam Szafran, conosciuto da Claude Bernard qualche anno prima. Realizza opere figurative, monocromie di bianchi, forse quello stesso bianco della materia pittorica che di l\u00ec a poco lo indurr\u00e0 a lavorare il marmo.\nAncora il 1966 vede la creazione di \u00abHomme passant la porte\u00bb e di \u00abFemme au bain\u00bb, che contribuir\u00e0 decisamente a far conoscere l'artista al grande pubblico.\nNell'agosto del 1967, Ipoust\u00e9guy si reca a Carrara nell'atelier di Nicoli, il quale lo mette direttamente alla prova dandogli un pezzo di marmo bianco, degli strumenti e qualche consiglio. Fra lo stupore generale, in appena una settimana ne verr\u00e0 fuori una scultura intitolata \u00abLe grand coude\u00bb.\nIn seguito torner\u00e0 spesso a Pietrasanta o a Carrara. Se degli assistenti sgrosseranno i blocchi selezionati, lui si riserver\u00e0, sempre da solo, il lavoro di scultura vero e proprio. Vi trae un piacere virtuosistico, lo stesso che immediatamente si percepisce davanti alle sue opere. \u00abC'\u00e8 sempre un pezzo di marmo sotto lo scalpello, e una forma sotto un'altra che attende\u00bb.\nQuando, nel febbraio 1968, apprende la scomparsa improvvisa del padre, Ipoust\u00e9guy sta lavorando al tema della morte di papa Giovanni XXIII, soggetto gi\u00e0 affrontato l'anno prima in pittura. Sostituisce allora la testa e le mani del papa con dei calchi del viso e delle mani di suo padre: l'opera diventa cos\u00ec \u00abMort du p\u00e8re\u00bb. In questo modo Ipoust\u00e9guy tiene fede alla promessa fatta al padre in giovent\u00f9, quando quest'ultimo si preoccupava per la precariet\u00e0 del mestiere d'artista: \u00abUn giorno ti far\u00f2 diventare un papa!\u00bb. Sar\u00e0, questa, una delle sue sculture pi\u00f9 famose. Attualmente si trova alla National Gallery of Victoria di Melbourne, in Australia. Il suo prezzo di vendita era stato talmente elevato per l'epoca, da costituire oggetto di un'interpellanza al parlamento australiano.\nNel maggio 1968, Ipoust\u00e9guy prende parte al clima di rivolta che coinvolge un'intera generazione di giovani. Inizialmente frequenta con assiduit\u00e0 l'\u00abatelier popolare\u00bb, situato nei locali delle Belle Arti di Parigi, dove crea e stampa le famose affiche del maggio, affisse sui muri della citt\u00e0. Produce anche una serie di linografie politiche, delle quali la pi\u00f9 conosciuta rimane \u00abLe temps des cerises\u00bb.\nFa seguito una serie di opere a carattere erotico, come \u00abEros en sommeil\u00bb, \u00abLe chemin de fer japonais\u00bb, \u00abLe p\u00e8lerin\u00bb e soprattutto \u00abGange fleuve de mythes\u00bb, \u00absessi come serpenti e nodi di esseri umani sulle scalinate che scendono nel Gange alla ricerca di altri sessi in attesa, mandorle spaccate...\u00bb.\nNel 1971 Ipoust\u00e9guy riceve la sua prima committenza ufficiale: si tratta di \u00abHomme for\u00e7ant son unit\u00e9\u00bb, per il Centro franco-tedesco di ricerca in fisica nucleare di Grenoble.\nNel novembre del 1974, l'indomani del suo arrivo a Carrara, l'artista subisce uno choc brutale: apprende al telefono della morte improvvisa della figlia C\u00e9line, di dieci anni. Interrompe allora la serie a tema erotico a cui sta lavorando. Attanagliato dal dolore e dalle domande, riprender\u00e0 a poco a poco il lavoro, realizzando \u00abPetit \u00e9corch\u00e9\u00bb, uno studio che dieci anni pi\u00f9 tardi diverr\u00e0 \u00abSc\u00e8ne comique de la vie moderne\u00bb, opera tesa a rappresentare l'istante traumatico, indicibile, quello dell'annuncio \u00abdella notizia pi\u00f9 orribile di tutta la sua vita\u00bb.\nNel 1975, giunge dagli Stati Uniti una committenza importante: \u00abMort de l'\u00e9v\u00eaque Neumann\u00bb. Si tratta di rappresentare la morte del primo vescovo americano canonizzato, che aveva consacrato la propria vita ai pi\u00f9 bisognosi. Abbandonato da tutti, nell'ora della morte il vescovo ha accanto a s\u00e9 soltanto una bambina cieca, raffigurata con i tratti di C\u00e9line. L'opera, giudicata troppo violenta nel modo di rappresentare, verr\u00e0 rifiutata. Oggi si trova nella chiesa di Dun-sur-Meuse, citt\u00e0 natale dell'artista.\nDue anni dopo, un'altra committenza, questa volta una scultura per l'ospedale di Val de Gr\u00e2ce, viene rifiuta a due riprese, ma finisce per essere accettata e collocata sulla rotonda d'ingresso del nuovo ospedale.\nNel 1978 \u00e8 dedicata a Ipoust\u00e9guy una retrospettiva alla Fondation Nationale des Arts Graphiques et Plastiques, in rue Berryer a Parigi, e l'anno dopo una alla Kunsthalle di Berlino, dove vengono esposte 242 opere. Per l'occasione la municipalit\u00e0 di Berlino commissiona \u00abHomme construit sa ville\u00bb, replica ingrandita e rimaneggiata di \u00abEcbatane\u00bb: la scultura verr\u00e0 collocata davanti al nuovo Palazzo Internazionale dei Congressi nel 1979.\nIl 1981 \u00e8 l'anno della consacrazione dell'artista da parte della stampa nazionale. \u00abLe Nouvel Observateur\u00bb pubblica un dossier speciale dal titolo \u00abL'\u00e9nigme Ipoust\u00e9guy\u00bb. L'anno seguente il Mus\u00e9e d'Art Moderne de la Ville de Paris espone duecento disegni, che vanno dal 1946 al 1976.\nNel 1984 la municipalit\u00e0 di Lione propone all'artista di realizzare un complesso scultoreo in collaborazione con l'architetto Delfante per la risistemazione di Place Louis Pradel. L'insieme si compone di una grande fontana piramidale, di una statua della poetessa rinascimentale francese Louise Lab\u00e9 e di un ritratto del vecchio sindaco della citt\u00e0. In seguito, nel 1987, Ipoust\u00e9guy realizzer\u00e0 anche \u00abLa fontaine Part-Dieu\u00bb.\nNel 1984 \u00e8 insignito del titolo di Cavaliere della Legion d'onore dall'allora ministro della Cultura Jack Lang. Il presidente Fran\u00e7ois Mitterrand gli commissiona una scultura. Ipoust\u00e9guy decide di rappresentare Arthur Rimbaud: sar\u00e0 \u00abHomme aux semelles devant\u00bb, oggi collocata di fronte alla Biblioth\u00e8que de l'Arsenal a Parigi.\nNel 1988, lo scultore \u00e8 interessato al contrasto di luce e ombra, che diventa soggetto stesso della rappresentazione. In occasione di una mostra presso la Gallerie D.M. Sarver presenter\u00e0 una serie di sculture e di acquerelli dedicati al tema della frutta.\nLo stesso anno riceve una committenza importante per il Consiglio Generale di Seine-Saint-Denis in occasione del bicentenario della Rivoluzione francese: \u00abA la sant\u00e9 de la r\u00e9volution\u00bb, un grande complesso piramidale composto da cinque elementi, distribuito a terrazze su una collinetta del parco dipartimentale Jean Moulin di Bagnolet, che sar\u00e0 la sua ultima opera monumentale.\nNel 1991 \"Nicolas Appert\" di Ch\u00e2lons en Champagne.\nDall'aprile al settembre del 1999, a Chelsea, in Gran Bretagna, avr\u00e0 luogo una retrospettiva organizzata dalla British Royal Society of Sculptors.\nDa l\u00ec in avanti, Ipoust\u00e9guy continuer\u00e0 a indagare, servendosi sia del disegno che del bronzo, in modi sempre nuovi e fecondi, le proprie riflessioni sulla natura dell'essere umano e sulle sue diverse identit\u00e0. Fino al termine della sua vita, animato da un'intensa pulsione vitale e da un autentico piacere ludico creativo, l'artista continuer\u00e0 a esplorare la questione della rappresentazione \u00abal crocevia tra interiore ed esteriore, tra architettonico e umano, tra fluido e fisso, tra molteplice e unico\u00bb. La sua virtuosit\u00e0 \u00abbarocca\u00bb gli permetter\u00e0 di rispondere all'esuberanza della natura, alla complessit\u00e0 dell'organico e di tradurre tanto l'erotico, il mistico, la nascita, la morte che il reale.\nPur considerandosi, con modestia, pi\u00f9 un \u00abindicatore di tendenze\u00bb che uno scrittore, nondimeno Ipoust\u00e9guy ha pubblicato svariati libri, di cui alcuni a carattere autobiografico (Chroniques des jeunes ann\u00e9es).\nLa mostra retrospettiva di Palazzo Leone da Perego a Legnano nel 2008, curata da Flavio Arensi e Pascal Odille, \u00e8 la prima allestita dopo la scomparsa dell'artista, avvenuta nel febbraio 2006."}
{"id": "2043303", "revid": "287204", "url": "https://it.wikipedia.org/wiki?curid=2043303", "title": "Ipousteguy", "text": ""}
{"id": "2043304", "revid": "2129442", "url": "https://it.wikipedia.org/wiki?curid=2043304", "title": "Juan Aguirre", "text": "Ha raggiunto la celebrit\u00e0 come componente del duo Amaral.\nBiografia.\nJuan Vicente Garc\u00eda Aguirre \u00e8 figlio di emigranti aragonesi, dopo aver vissuto i primi anni della propria vita a San Sebasti\u00e1n-Donostia, a quindici anni si trasferisce a Saragozza.\nMentre porta avanti i propri studi nella locale Facolt\u00e0 di Filosofia, a soli 13 anni coltiva il proprio interesse per la musica suonando la chitarra elettrica nei \"D\u00edas de vino y rosas\", un gruppo rock che pubblic\u00f2 il suo primo ed unico disco, dal titolo omonimo, nel 1990. La sua prima chitarra elettrica era un'imitazione di una Fender Stratocaster (gliela diede sua nonna).\nNel 1993, in uno studio di registrazione, avviene l'incontro con Eva Amaral, un'altra studente di Saragozza che ai tempi era batterista nel gruppo \"\"Bandera blanca\" e cantante nei \"Lluiva \u00c1cida\", e presto rimane colpito dalla intensit\u00e0 della voce di Eva. \nLavorando assieme ad un pezzo si accorgono di avere molte affinit\u00e0 musicali e poco tempo dopo decidono di rendere permanente la loro collaborazione.\nHanno intenzione di creare una band che porti avanti un nuovo stile musicale, frutto della combinazione di sonorit\u00e0 pop, rock e folk.\nNasce cos\u00ec il duo, che, dopo alcuni anni di formazione nei locali e negli studi di Saragozza decide nel 1997 di trasferirsi a Madrid per aprirsi le porte ad un pubblico pi\u00f9 vasto.\nProprio in questo periodo il gruppo, in cui adesso hanno trovato posto anche altri musicisti, inizia a presentarsi ufficialmente con il nome \"Amaral\". Tale idea \u00e8 da attribuirsi proprio a Juan che, nonostante il parere contrario di Eva, decise di utilizzare il cognome della cantante.\nSempre nel 1997 il gruppo firma con l'etichetta Virgin Records ed inizia le registrazioni per il proprio album di debutto.\n\"Amaral\" viene pubblicato nel 1998 e fin da allora, Juan, insieme ad Eva Amaral, si dedica alla composizione ed alla ricerca musicale per le canzoni del proprio gruppo. Ci\u00f2 ha portato alla pubblicazione di altri quattro album di studio che hanno venduto in totale pi\u00f9 di un milione e mezzo di copie in tutto il mondo. Il successo di Amaral ha ormai varcato i propri confini nazionali, rendendolo popolare anche nel resto d'Europa ed in America Latina.\nPer questo motivo alcuni artisti americani hanno iniziato ad avvalersi del loro supporto nel corso dei propri tour spagnoli. Tra questi si pu\u00f2 ricordare nel 2002 Lenny Kravitz e nel 2004 Bob Dylan. Proprio in questo tour Juan, a causa di un incidente ad una mano, \u00e8 costretto ad abbandonare la chitarra e decide cos\u00ec di accompagnare la voce di Eva con un'armonica. \nAnche alcune iniziative a scopo benefico hanno visto la loro partecipazione, come nel 2002 Prestige, per la quale hanno registrato il brano \"Rosa de la paz\"\" e si sono esibiti nella grande manifestazione Nunca M\u00e1is che ha avuto luogo a Madrid.\nNel 2008, ad Eva e a Juan \u00e8 stato affidato il tema per la campagna promozionale della Esposizione Internazionale di Saragozza.\nL'estate dello stesso anno li ha visti invece partire per il tour del nuovo album, in cui per la prima volta canta anche Juan (nel brano \"Es s\u00f3lo una canci\u00f3n\"), che li ha portati in giro per il mondo."}
{"id": "2043308", "revid": "1305772", "url": "https://it.wikipedia.org/wiki?curid=2043308", "title": "Voyage Century Online", "text": "Voyage Century online \u00e8 un videogioco di nautica gratuito, di tipo MMORPG, sviluppato dalla societ\u00e0 Snail games e pubblicato dalla Internet Gaming Gate.\nModalit\u00e0 di gioco.\n\u00c8 un MMORPG gratuito completamente in 3D, ambientato nel XVI secolo, tempo di pirati e colonizzazioni. Consiste nel comandare il proprio vascello da battaglia e partire verso il continente europeo, l'Asia e le Americhe. \nI giocatori possono essere esploratori, mercanti o anche pirati, e personalizzare l'aspetto del proprio personaggio. Questo MMORPG punta al realismo storico e offre PNG variabili a seconda del luogo.\nOgni giocatore pu\u00f2 migliorare la propria nave in qualsiasi modo. Il combattimento tra navi in \"Voyage Century Online\" comprende cannonate sparate dalla distanza, speronamenti e anche abbordaggio con gli equipaggi che si affrontano nel corpo a corpo.\nSi pu\u00f2 commerciare con vari tipi di merci che sono soggette a fluttuazioni di prezzo a seconda del porto, andare a caccia di tesori e visitare le meraviglie del mondo antico come le piramidi."}
{"id": "2043312", "revid": "287204", "url": "https://it.wikipedia.org/wiki?curid=2043312", "title": "Marsaxlokk Football Club", "text": "Lo Marsaxlokk Football Club, meglio noto come Marsaxlokk, \u00e8 una societ\u00e0 calcistica maltese con sede nella citt\u00e0 di Marsa Scirocco (Marsaxlokk).\nCollegamenti esterni.\nSito ufficiale"}
{"id": "2043315", "revid": "599013", "url": "https://it.wikipedia.org/wiki?curid=2043315", "title": "Cedric Henderson (1975)", "text": "Carriera.\nFu protagonista di un'ottima annata d'esordio con i Cleveland Cavaliers insieme alle altre due matricole della squadra, Brevin Knight e Derek Anderson, a differenza dei quali non riusc\u00ec a mantenersi costante come prestazioni negli anni a seguire.\nDopo una breve parentesi nei Golden State Warriors, inizi\u00f2 a girovagare tra leghe minori americani e campionati stranieri."}
{"id": "2043317", "revid": "256896", "url": "https://it.wikipedia.org/wiki?curid=2043317", "title": "Accademia di Scienze e Arti della Serbia", "text": ""}
{"id": "2043321", "revid": "7", "url": "https://it.wikipedia.org/wiki?curid=2043321", "title": "Rickroll", "text": ""}
{"id": "2043324", "revid": "767487", "url": "https://it.wikipedia.org/wiki?curid=2043324", "title": "Mario Perego", "text": "Caratteristiche tecniche.\nDa ala o centravanti qual era originariamente, Perego si trasform\u00f2 in terzino fluidificante.\nA fine carriera, nelle file del Benevento, occup\u00f2 anche la posizione di libero.\nCarriera.\nPerego inizi\u00f2 a dare i primi calci al pallone nella squadra del suo paese, la San Giorgio di Casatenovo, alternando il calcio al lavoro in fabbrica.\nNel , dove approd\u00f2 a seguito di un provino, inizi\u00f2 la sua parabola agonistica disputando sei stagioni tra Serie B e C, prima di debuttare nella massima serie nel 1970-1971 nelle file del , guidato da Nils Liedholm. Grazie alle cure dell'allenatore svedese, progred\u00ec sotto l'aspetto tecnico-agonistico suscitando l'interesse dei grandi club.\nNel 1971-1972 milit\u00f2 nel , passando la stagione seguente alla Fiorentina. Poi tre campionati nel L.R. Vicenza, dal 1973 al 1976, un altro triennio nel Benevento, dal 1976 al 1979, e un torneo alla Casertana nel 1979-1980.\nNella Pasqua del 1979, nella partita fra Lucchese e Benevento, in uno scontro col portiere si ruppe i legamenti del ginocchio e l\u00ec fin\u00ec la sua carriera calcistica."}
{"id": "2043333", "revid": "44627", "url": "https://it.wikipedia.org/wiki?curid=2043333", "title": "Eruzione coca light e mentos", "text": ""}
{"id": "2043339", "revid": "1543377", "url": "https://it.wikipedia.org/wiki?curid=2043339", "title": "Faysal al-Husayni", "text": "Appartenente a una delle pi\u00f9 illustri famiglie storiche palestinesi, gli Husayni, Faysal al-Husayni \u00e8 stato considerato - dopo gli Accordi di Oslo - come uno dei pi\u00f9 credibili e autorevoli leader del nascituro Stato palestinese.\nFiglio di Abd al-Qadir al-Husayni, comandante delle forze arabe locali durante la guerra arabo-israeliana del 1948 e nipote del Hajji Muhammad Amin al-Husayni, Gran Mufti di Gerusalemme tra le due guerre mondiali.\nStudi\u00f2 al Cairo, a Baghdad e a Damasco. \u00c8 stato membro fondatore dell'Unione Generale degli Studenti Palestinesi nel 1959.\nFaysal al-Husayni cominci\u00f2 ad operare per l'Organizzazione per la Liberazione della Palestina (OLP) dal momento del suo insediamento a Gerusalemme, in veste di vice-responsabile del Dipartimento dell'Organizzazione Pubblica: un posto che egli occup\u00f2 dal 1964 al 1965. Pi\u00f9 tardi ricevette un addestramento militare nel Damascus Military College dopo che egli ebbe raggiunto l'Esercito per la Liberazione della Palestina (ELP) nel 1967.\nNel 1979, Faysal al-Husayni fond\u00f2 e divenne presidente della Societ\u00e0 di Studi Arabi.\nDal 1982 al 1987, ripetutamente fu posto agli arresti, domiciliari e non, dalle autorit\u00e0 israeliane. Fu incarcerato a pi\u00f9 riprese tra l'aprile 1987 e il gennaio 1989, ma era rimasto in piena attivit\u00e0 al momento della Prima Intifada.\nNel 1982, divenne membro del Supremo Consiglio Islamico a Gerusalemme. Di conseguenza serv\u00ec come portavoce palestinese, capo del Consiglio Nazionale di Gerusalemme/Palestina, componente e poi responsabile della delegazione palestinese alla Conferenza di Madrid per la Pace in Vicino Oriente e ai successivi colloqui, capo della fazione del Fath in Cisgiordania e ministro senza portafoglio dell'Autorit\u00e0 Nazionale Palestinese (ANP).\nIl suo ultimo posto ricoperto fu quello di ministro per le Questioni di Gerusalemme dell'ANP, che lo port\u00f2 a risiedere a Gerusalemme Est. Mor\u00ec per un attacco cardiaco mentre tentava di riannodare le relazioni diplomatiche fra il governo del Kuwait e l'OLP, rotte al tempo della Guerra del Golfo del 1991.\nFaysal al-Husayni era considerato una mente pragmatica dalla stampa. Sapeva parlare in ebraico e appariva regolarmente sui \"media\" in Israele per spiegare il punto di vista palestinese.\nFaysal al-Husayni \u00e8 stato inumato sul Monte del Tempio, il sito pi\u00f9 sacro per l'Ebraismo e l'Islam. Ebrei di destra hanno visto tale inumazione come un insulto, dal momento che le norme sulla purit\u00e0 rituale israelitica vietano l'inumazione di defunti sul Monte del Tempio.\nIn seguito al suo decesso, la polizia israeliana ha occupato il suo Quartier Generale, la cosiddetta \"Bayt al-Sharq\" (Orient House, ossia \"Casa d'Oriente\")."}
{"id": "2043343", "revid": "287204", "url": "https://it.wikipedia.org/wiki?curid=2043343", "title": "Juan Simon", "text": ""}
{"id": "2043351", "revid": "2074952", "url": "https://it.wikipedia.org/wiki?curid=2043351", "title": "Discografia di Sido", "text": "Questa voce comprende l'intera discografia di Sido."}
{"id": "2043358", "revid": "1543377", "url": "https://it.wikipedia.org/wiki?curid=2043358", "title": "Oshun", "text": "Osh\u00fan (trascritto anche come Ox\u00fam, Och\u00fan in altre varianti) \u00e8 un'importante orisha (dio, semidio, santo) nell'ambito della Mitologia Yoruba, che regna sull'amore, sui fiumi, sulla salute, sulla diplomazia, sulla fertilit\u00e0. \u00c8 adorata anche nei culti afro-americani di derivazione africana.\nOsh\u00fan in America.\nCulto cubano.\nNella Santeria cubana, Osh\u00fan \u00e8 soprattutto l'orisha dell'amore, del matrimonio e della maternit\u00e0. Nell'amalmaga del sincretismo religioso Osh\u00fan viene identificata con la Patrona di Cuba, la \"Virgen de la Caridad del Cobre\". Eternamente allegra, viene annunciata dal tintinnare dei campanelli e dai suoi cinque bracciali. Viene invocata anche per assistere le partorienti e problemi d'amore. Osh\u00fan (detta anche la \"Venere africana\") aveva salvato una volta l'umanit\u00e0 avvisando Ol\u00f3fin (Dio), perci\u00f2 questa potente dea \u00e8 detta anche la messaggera di Ol\u00f3fin.\nRacconti tradizionali.\nUn racconto tradizionale narra che nel 1606, due indiani e uno schiavo nero si recarono alla baia per raccogliere sale, ma si accorsero che le condizioni del tempo non glielo permettevano. Solo dopo qualche giorno riuscirono a mettersi in viaggio per raggiungere le saline. Durante la navigazione videro un oggetto bianco galleggiare e con estremo stupore capirono che si trattava di una immagine della Madonna, con in braccio Ges\u00f9, posata su una tavoletta, sulla quale vi era scritta la frase \"yo soy la Virgen de la Caridad\". Nel giro di poco tempo fu fondato un santuario dedicato alla Nostra Signora nella localit\u00e0 \"El Cobre\", a 16 km circa da Santiago de Cuba.\nCulto brasiliano.\nIn aggiunta agli attributi precedenti, in Brasile \u00e8 orisha della ricchezza e del benessere. La divinit\u00e0 \u00e8 sincretizzata con diverse Nostre Signore, a Bahia come \"Nostra Senhora das Candeias\" o \"Nossa Senhora dos Prazeres\"; nel sud del Brasile \u00e8 molto diffusa la sincretizzazione con \"Nossa Senhora da Concei\u00e7\u00e3o\", invece nel centro-est e nel sudest \u00e8 associata alle volte alla denominazione di \"Nossa Senhora\" oppure con \"Nossa Senhora Aparecida\".\nOsh\u00fan in Africa.\nIl suo nome deriva dal fiume \"rio Osun\", che scorre nella \"Yorubaland\" (attuale Nigeria). La mitologia e la religiosit\u00e0 Yoruba presentano Osh\u00fan come la responsabile delle forze cosmologiche, dell'armonia, dell'attrazione, e soprattutto delle forze dell'acqua; inoltre ella \u00e8 onnipresente e onnipotente. Seguendo i dettami dell'antica tradizione, Osh\u00fan \u00e8 stata l'unica donna inviata da Dio per creare il mondo, ecco perch\u00e9 viene definita \"la dolce Madre di tutti noi\".\nNote.\n 3. ^ https://web.archive.org/web/20160423095104/http://www.lastampa.it/2012/03/28/vaticaninsider/ita/nel-mondo/lidentit-cubana-e-la-devozione-per-la-vergine-della-carit-94BshCHbYrS8wXJuGbLyuK/pagina.html"}
{"id": "2043366", "revid": "287204", "url": "https://it.wikipedia.org/wiki?curid=2043366", "title": "Quartetto per archi n. 1 (Spohr)", "text": "Il Quartetto n. 1 op. 4 n. 1 in do maggiore di Louis Spohr \u00e8 il primo dei 36 quartetti scritti dal compositore tedesco nell'arco di un periodo di oltre 50 anni. I due quartetti dell'opera 4 risalgono al periodo in cui il giovane Spohr era direttore musicale alla corte di Gotha ed aveva cominciato ad essere noto come grande virtuoso al violino. Entrambi i quartetti sono influenzati dallo stile musicale dei grandi maestri del periodo classico: Haydn, Mozart e Beethoven."}
{"id": "2043383", "revid": "110157", "url": "https://it.wikipedia.org/wiki?curid=2043383", "title": "Circondario di Celle", "text": "Il circondario di Celle (targa CE) \u00e8 un circondario (\"Landkreis\") della Bassa Sassonia, in Germania.\nComprende 2 citt\u00e0, 22 comuni e 1 territorio extracomunale.\nCapoluogo e centro maggiore \u00e8 Celle."}
{"id": "2043413", "revid": "267099", "url": "https://it.wikipedia.org/wiki?curid=2043413", "title": "Forze Armate siriane", "text": ""}
{"id": "2043415", "revid": "266222", "url": "https://it.wikipedia.org/wiki?curid=2043415", "title": "Le Cl\u00e9zio", "text": ""}
{"id": "2043417", "revid": "599013", "url": "https://it.wikipedia.org/wiki?curid=2043417", "title": "Jos\u00e9 Carlos Fern\u00e1ndez", "text": "Carriera.\nClub.\nUscito dall'Academia Tahuichi, scuola calcio da cui sono usciti molti nazionali boliviani, debutta con la maglia dell'Oriente Petrolero nel 1995. Dopo aver giocato con il Destroyers e il Blooming si trasferisce in Spagna, al C\u00f3rdoba. Nel 2000 passa al Jaguares de Chiapas, dove gioca una stagione; trasferitosi in Major League Soccer ai New England Revolution, nel 2001, gioca solo tre partite e torna in Messico, al Veracruz. Dopo aver giocato in Bolivia, Cile, Per\u00f9 e Colombia, si trasferisce al Blooming. \u00c8 soprannominato \"El Gato\" per la sua agilit\u00e0 tra i pali.\nNazionale.\nConta 25 presenze in nazionale di calcio boliviana."}
{"id": "2043421", "revid": "22475", "url": "https://it.wikipedia.org/wiki?curid=2043421", "title": "Chaparral", "text": "Con il termine chaparral si intende la vegetazione arbustiva sempreverde simile alla vegetazione mediterranea che cresce in California.\nQuesta fascia vegetazionale si estende tra le pendici occidentali pi\u00f9 basse della Sierra Nevada, la Great Valley e alcune altre catene trasversali nella parte pi\u00f9 meridionale, oltre a tutta la costa californiana a sud di San Francisco.\nIn questa regione il clima \u00e8 caratterizzato da inverni miti, piogge scarse (inferiori a 250\u00a0mm annui nelle zone pi\u00f9 interne), estati calde e aride con 3-4 mesi senza precipitazioni nel periodo giugno-settembre. Le temperature medie oscillano tra i 15 e i 17\u00a0\u00b0C. In realt\u00e0 si passa da un clima mediterraneo pi\u00f9 umido nella fascia costiera a uno mediterraneo pi\u00f9 secco nelle zone interne.\nAnche in questa regione dominano le latifoglie sempreverdi sclerofille, talvolta miste a conifere sempreverdi, ma qui, a differenza degli ambienti mediterranei europei, vaste aree sono state risparmiate dall'attivit\u00e0 dell'uomo.\nFlora.\nI botanici distinguono essenzialmente due tipi di formazione.\nIl primo, forestale, che rappresenta lo stadio finale di una serie di passaggi graduali della vegetazione mediterranea e il cui sviluppo \u00e8 favorito da un'alta piovosit\u00e0, si colloca tra 500 e 1000 m di quota sulle pendici delle catene sopra citate. Le essenze dominanti sono varie specie di querce sempreverdi o, al massimo, semidecidue, quali \"Quercus agrifolia\", \"Q. engelmannii\", \"Q. douglasii\", \"Q. wislizenii\", \"Q. arizonica\", \"Q. emoryi\" e \"Q. chrysolepis\"; quest'ultima forma delle foreste miste con \"Pinus coulteri\", \"P. salviniana\" e \"Pseudotsuga macrocarpa\".\nLa seconda \u00e8 una formazione molto caratteristica di questa regione, il \"chaparral\" (dallo spagnolo \"chaparra\", quercia cespugliosa), un arbusteto sempreverde che assomiglia alla nostra macchia mediterranea, ma che ne differisce per la composizione floristica e perch\u00e9 la maggior parte degli arbusti non supera i 2 m di altezza. Sono comuni a entrambe queste formazioni i generi \"Quercus\" e \"Rhamnus\". Data l'ampia estensione dell'area mediterranea, il \"chaparral\" presenta numerose variazioni nella componente floristica.\nCaratteristica comune sembra essere tuttavia la mancanza di specie arboree, determinata non dall'intervento antropico, ma dai fattori climatici che ne impediscono lo sviluppo.\nMentre dunque la macchia mediterranea \u00e8 conseguenza del disboscamento operato dall'uomo fin dal Medioevo, il \"chaparral\" \u00e8 presente in California dalla fine del Terziario.\nFauna.\nUn singolare fenomeno di convergenza adattativa tra forme animali e vegetali \u00e8 stato messo in risalto tra le diverse aree mediterranee del mondo: in particolare \u00e8 evidente tra il \"chaparral\" californiano e il \"matorral\" cileno, dove alcune specie di uccelli sono addirittura in comune.\nCome nella maggior parte degli ambienti mediterranei sono molto numerosi gli invertebrati, soprattutto coleotteri e farfalle, con molte specie endemiche.\nTra i vertebrati vi sono specie ad ampia valenza ecologica, adattati cio\u00e8 a molti ambienti: ad esempio grandi predatori quali il puma (\"Puma concolor\"), la lince rossa (\"Lynx rufus\") e il coyote (\"Canis latrans\"), ma anche specie praticamente esclusive, quasi solo roditori o lagomorfi specializzati a nutrirsi di piante coriacee, delle loro radici o bulbi. Tra questi, il citello della California (\"Otospermophilus beecheyi\") e il citello o eutamia di Merriam (\"Tamias merriami\"), il silvilago del \"chaparral\", (\"Sylvilagus bachmani\") e altri Leporidi; il peromisco della California (\"Peromyscus californicus\"), il ratto canguro del Pacifico (\"Dipodomys agilis\"). Tra i mammiferi sono presenti inoltre insettivori come il toporagno ornato (\"Sorex ornatus\") e la talpa della California (\"Scapanus latimanus\"), o specie a pi\u00f9 ampia diffusione come il bassarisco (\"Bassariscus astutus\") e la moffetta (\"Mephitis mephitis\").\nAnche tra gli uccelli alcune specie mostrano distribuzione geografica ed ecologica piuttosto ampia, e spesso sono in comune con le formazioni desertiche calde o fredde degli Stati Uniti occidentali, come il \"roadrunner\" (\"Geococcyx californianus\"), un veloce cuculo corridore da cui ha preso spunto un famoso personaggio dei fumetti; o l'avvoltoio dal collo rosso (\"Cathartes aura\").\nAltre specie sono invece esclusive o quasi del \"chaparral\": il colino della California (\"Callipepla californica\"), il mimo della California (\"Toxostoma redivivum\"), i vistosi colibr\u00ec che succhiano il nettare dei fiori con il lungo becco come il colibr\u00ec di Costa (\"Calypte costae\") o quello di Allen (\"Selasphorus sasin\"); Passeriformi di norma granivori come il \"Pipilo fuscus\" e l\"'Amphispiza belli\"; insettivori come la cincia scricciolo (\"Chamaea fasciata\"), quasi esclusiva degli ambienti mediterranei californiani, e il picchio \"Picoides pubescens\", a pi\u00f9 ampia diffusione in Nordamerica.\nAnche i rettili sono molto numerosi nel \"chaparral\", soprattutto i sauri iguanidi, ma anche serpenti velenosi come i crotali. Alcune specie sono tipiche della macchia, come l'anniella bella (\"Anniella pulchra\"), uno dei due soli rappresentanti della famiglia Anniellidae, comprensivo di questo solo genere a distribuzione ristretta alla California meridionale e della Baja California. Tra gli Iguanidi possiamo ricordare il comune frinosoma coronato, (\"Phrynosoma coronatum\"), l'uta (\"Uta stansburiana\") ma anche specie del genere \"Scelophorus\"; tra i serpenti merita una menzione il serpente reale della California (\"Lampropeltis zonata\"), e l'altro Colubride \"Masticophis lateralis\" o il temibile crotalo verde (\"Crotalus viridis\"). Non mancano nemmeno un buon numero di anfibi, soprattutto anuri, alcuni dei quali sopportano un'aridit\u00e0 elevata. Ma non mancano neppure gli urodeli, di cui numerosi Pletodontidi e pochi Salamandridi sono legati a formazioni mediterranee montane di conifere e al \"chaparral\". \u00c8 il caso di alcuni Pletodontidi tra cui la salamandra verme della California (\"Batrachoseps attenuatus\"), e altre specie dello stesso genere, oppure \"Aneides lugubris\" e l'ensatina (\"Ensatina eschscholtzi\")."}
{"id": "2043432", "revid": "135224", "url": "https://it.wikipedia.org/wiki?curid=2043432", "title": "Raffineria petrolifera", "text": ""}
{"id": "2043438", "revid": "827882", "url": "https://it.wikipedia.org/wiki?curid=2043438", "title": "Electro Ghetto", "text": "Electro Ghetto \u00e8 secondo album da solista del rapper berlinese Bushido. L'album \u00e8 uscito il 24 ottobre del 2004 attraverso la Label indipendente \"ersguterjunge\" ed \u00e8 il primo disco di \"Bushido\" pubblicato dopo la separazione con la Label Aggro Berlin. Il disco \u00e8 stato censurato in Germania il 1\u00ba gennaio del 2006 dalla Bundespr\u00fcfstelle f\u00fcr jugendgef\u00e4hrdende Medien per via della traccia \"Gangbang\". L'album \u00e8 stato ripubblicato in due versioni differenti, dopo che era stato censurato dalla BPjM, togliendo la traccia censurata in tal modo da poter rivendere il disco.\nContenuto.\nLo stile di Bushido sul disco \"Electro Ghetto\" \u00e8 caratterizzato da testi molto aggressivi, tuttavia si trovano delle canzoni dallo stile pi\u00f9 calmo come ad esempio\n\"Nie Wieder\", \"Hoffnung stirbt zuletzt\" oppure \"Schmetterling\". L'album contiene molte featuring tra le quali Azad, uno dei rapper pi\u00f9 influenti della Germania.\nProduzione.\nA rispetto dei dischi precedenti, su \"Electro Ghetto\" hanno contribuito molti produttori: Bushido, DJ Ilan, Beathoavenz, D-Bo, Rasputin, DJ Desue\nSuccesso e singoli.\nIl disco \u00e8 arrivato al 6\u00ba posto nella Media Control Charts e per 16 settimane \u00e8 riuscito a mantenersi sopra i Top 100 in Germania.\n\"Electro Ghetto\" \u00e8 stato premiato nel 2006 con un disco d\u00b4oro per essersi venduto in Germania oltre 100.000 volte.\nIl singoli estratti dal disco sono \"Electro Ghetto\" (GER numero 31), \"Nie Wieder\" (GER numero 53) e \"Hoffnung stirbt zuletzt\" (GER numero 29)."}
{"id": "2043441", "revid": "287204", "url": "https://it.wikipedia.org/wiki?curid=2043441", "title": "Eis-Hockey-Club Biel", "text": "L'EHC Biel \u00e8 una squadra di hockey su ghiaccio svizzera, fondata nel 1939 con sede a Bienne. Attualmente la squadra milita nel massimo campionato svizzero, la National League A. Il presidente della squadra \u00e8 Daniel Villard, mentre l'allenatore \u00e8 Mike McNamara.\nPista.\nTissot arena\nPalmar\u00e8s.\nNational League A.\n3 vittorie\nNational League B.\n5 vittorie"}
{"id": "2043448", "revid": "320578", "url": "https://it.wikipedia.org/wiki?curid=2043448", "title": "EHC Biel", "text": ""}
{"id": "2043463", "revid": "682087", "url": "https://it.wikipedia.org/wiki?curid=2043463", "title": "TINU", "text": ""}
{"id": "2043481", "revid": "72396", "url": "https://it.wikipedia.org/wiki?curid=2043481", "title": "Adattamento del range chemiotattico", "text": ""}
{"id": "2043483", "revid": "110157", "url": "https://it.wikipedia.org/wiki?curid=2043483", "title": "Bernagallo", "text": "Bernagallo (o Bernaxallo) \u00e8 una frazione di Gioiosa Jonica, nel passato molto popolata, oggi conta circa 50 famiglie. Sono stati trovati negli anni ottanta del secolo scorso vari reperti di epoca preromana. \nIl nome Bernagallo potrebbe voler dire \"l\u00e0 dove svernava un gallo\" oppure \"la residenza di Gallius\"."}
{"id": "2043497", "revid": "767487", "url": "https://it.wikipedia.org/wiki?curid=2043497", "title": "Supremo consiglio islamico", "text": "Il Supremo consiglio islamico, SCI, (), \u00e8 stato il pi\u00f9 alto organismo incaricata delle questioni della comunit\u00e0 islamica nella Palestina mandataria sotto il controllo controllo britannico. Esso controllava i beni Waqf, i fondi destinati agli orfani ed era responsabile della nomina di docenti e predicatori delle Corti sciaraitiche.\nCreato dai britannici nel 1922 per controbilanciare il movimento sionista, esso elesse Amin al-Husayni, il Gran Mufti di Gerusalemme Presidente del Supremo Consiglio Islamico: una posizione che egli conserv\u00f2 fino al 1937 .\nLo SCI fu sciolto nel 1948, allorch\u00e9 la Giordania occup\u00f2 Gerusalemme. Fu ricostituito a Gerusalemme dopo la Guerra dei sei giorni nel 1967."}
{"id": "2043531", "revid": "1568601", "url": "https://it.wikipedia.org/wiki?curid=2043531", "title": "Quartier del Piave", "text": "Il Quartier del Piave \u00e8 il pianoro delimitato a sud dal fiume Piave e a nord dai rilievi collinari che caratterizzano l'alta Marca Trevigiana. Corrisponde all'antico \"Quartier di l\u00e0 dal Piave\", una delle otto suddivisioni che, sotto la Serenissima, componevano il territorio della podesteria di Treviso.\nDescrizione.\nI comuni compresi nel Quartier del Piave sono Pieve di Soligo, Refrontolo, Farra di Soligo, Sernaglia della Battaglia, Vidor e Moriago della Battaglia.\nOltre al Piave si annoverano fra i fiumi principali il Soligo e il Lierza; alcune aree acquitrinose, che hanno in parte conservato l'antico assetto naturale, sono denominate \"pal\u00f9\" e hanno rilevanza ambientale. \nLa zona \u00e8 nota per la produzione di vini rinomati a livello internazionale, come il Prosecco, il Raboso e il Refrontolo Passito."}
{"id": "2043533", "revid": "775372", "url": "https://it.wikipedia.org/wiki?curid=2043533", "title": "Gran Mufti di Gerusalemme", "text": "Il Gran Mufti di Gerusalemme \u00e8 la suprema autorit\u00e0 giuridica islamica sunnita responsabile della corretta gestione dei Luoghi Santi islamici di Gerusalemme, inclusa la Moschea al-Aqsa. I musulmani sunniti generalmente considerano il Gran Mufti come la suprema autorit\u00e0 giuridica-religiosa a Gerusalemme e del popolo arabo-musulmano in Palestina.\nStoria.\nIl Gran Mufti di Gerusalemme ha sempre avuto una posizione ufficiale, di nomina governativa. Tuttavia la natura del governo legittimato alla sua nomina \u00e8 variata molto nel tempo. L'introduzione del suffisso \"Gran\" cos\u00ec come molti dei poteri accordati in epoca moderna alla figura del \"Gran Mufti di Gerusalemme\" sono riconducibili al 1919 e pi\u00f9 in generale alla fase successiva all'occupazione britannica della Palestina.\nIl primo Gran Mufti, Muhammad \u1e6c\u0101hir al-Husayn\u012b, fu nominato dall'Impero ottomano, che governava la Palestina negli Anni Sessanta del XIX secolo. Quando al-Husayn\u012b mor\u00ec nel 1908, suo figlio K\u0101mil al-Husayn\u012b gli succedette e serv\u00ec con l'approvazione delle autorit\u00e0 britanniche una volta che Londra ebbe preso il controllo di Gerusalemme. Tuttavia, durante la I guerra mondiale, l'Impero ottomano reclam\u00f2 che al-Husayn\u012b era un ostaggio britannico e che As\u02bfad Shuqayr\u012b dovesse essere il legittimo Gran Mufti.\nQuando K\u0101mil al-Husayn\u012b mor\u00ec, a lui succedette il fratello Muhammad Am\u012bn al-Husayn\u012b, che fu nominato dall'Alto Commissario britannico, Herbert Samuel. Ci\u00f2 fu fatto malgrado il fatto che Am\u012bn al-Husayn\u012b avesse combattuto a fianco dell'Impero ottomano contro il Regno Unito nel corso della guerra. Nel 1948, dopo che la Giordania ebbe occupato Gerusalemme, Abd Allah I di Giordania rimosse al-Husayni dal suo incarico, vietandogli di entrare a Gerusalemme, e nomin\u00f2 Huss\u0101m al-D\u012bn J\u0101r All\u0101h Gran Mufti. Quando J\u0101r All\u0101h mor\u00ec nel 1954, nessun Gran Mufti fu nominato, fino al 1993.\nNel 1993, col trasferimento del controllo dei Luoghi Santi islamici di Gerusalemme ai palestinesi, il presidente del Comitato Esecutivo dell'Organizzazione per la Liberazione della Palestina, Yasser Arafat, nomin\u00f2 Sulaym\u0101n Ja\u02bfbar\u012b Gran Mufti. Quando questi mor\u00ec nel 1994, Arafat nomin\u00f2 \u02bfIkrima Sa\u02bf\u012bd \u1e62abr\u012b. \u1e62abri fu rimosso dalla carica nel 2006 dal Presidente dell'Autorit\u00e0 Nazionale Palestinese Mahm\u016bd \u02bfAbb\u0101s, che era stato messo al corrente che \u1e62abri era coinvolto pesantemente in questioni politiche ostili alla dirigenza dell'ANP. \u02bfAbb\u0101s nomin\u00f2 Muhammad Ahmad Husayn, considerato politicamente moderato. Tuttavia, poco dopo questa nomina, Husayn rilasci\u00f2 alcune dichiarazioni che sottintendevano che il suicidio mediante esplosivi fosse una tattica accettabile per i palestinesi da impiegare contro gli israeliani.\nIl 9 gennaio 2012, durante la commemorazione del 47\u00ba anniversario della fondazione di Fatah, il Gran Mufti Husayn ha citato un hadith attribuito al Profeta che incitava alla caccia all'ebreo, venendo criticato dal presidente israeliano Netanyahu e indagato dal governo israeliano.\nL'8 maggio 2013, il Gran Mufti \u00e8 stato arrestato dalle autorit\u00e0 israeliane per asseriti legami con le rivolte palestinesi concernenti la disputa sulla Spianata del Tempio/Moschea al-Aqsa.\nIl 25 ottobre 2015, il Gran Mufti ha negato che la Moschea al-Aqsa sorgesse sulle rovine del Tempio di Gerusalemme, sostenendo che essa era una moschea \"3.000 anni fa come 30.000 anni fa\" e \"fin dalla creazione del mondo\", essendo stata \"costruita da Adamo o dagli angeli al suo tempo.\" "}
{"id": "2043534", "revid": "599013", "url": "https://it.wikipedia.org/wiki?curid=2043534", "title": "J\u00f6rg Woithe", "text": "Carriera.\nA Mosca 1980 Woithe fu favorito dall'assenza degli statunitensi a causa del boicottaggio, e in particolare di Rowdy Gaines, e Woithe vinse l'oro nei 100 stile libero col tempo di 50\"18, davanti agli svedesi Homertz e Johansson. Con la staffetta 4x200 sl della Germania Est a Mosca vince anche un argento, e ai mondiali del 1982 in Ecuador batte il primatista del mondo Gaines per 3 centesimi di secondo, laureandosi campione del mondo e vincendo anche un bronzo nei 200 sl vinti dalla stella emergente Michael Gross e nella staffetta 4x100 sl.\nA partire dal 1981 ai campionati europei Woithe vinse anche 7 medaglie d'argento e 3 di bronzo, tra gare individuali e staffette, ma solo nel 1987, all'ultima edizione alla quale partecip\u00f2, riusc\u00ec a vincere l'oro nella neonata disciplina dei 50 stile libero."}
{"id": "2043545", "revid": "1573940", "url": "https://it.wikipedia.org/wiki?curid=2043545", "title": "Nesolagus", "text": "Nesolagus \u00e8 un genere di mammiferi lagomorfi appartenenti alla famiglia dei Leporidi comprendente due specie: il coniglio striato di Sumatra (\"Nesolagus netscheri\"), diffuso nelle foreste pluviali dell'isola omonima, e il coniglio striato dell'Annam (\"Nesolagus timminsi\"), scoperto solo molto recentemente nelle giungle del Vietnam. \nLunghi entrambi intorno ai 40 cm, si riconoscono dalle striature brune sul dorso. Della specie di Sumatra, seppur oggi molto rara, sono stati in passato tenuti in cattivit\u00e0 alcuni esemplari, cos\u00ec che conosciamo alcune cose della loro biologia; della specie vietnamita, invece, non sappiamo praticamente niente."}
{"id": "2043549", "revid": "217830", "url": "https://it.wikipedia.org/wiki?curid=2043549", "title": "Gran Premio motociclistico della Comunit\u00e0 Valenciana", "text": "Il Gran Premio della Comunit\u00e0 Valenciana \u00e8 una delle prove che compongono il motomondiale e si svolge dal 1999 sul circuito di Valencia.\nStoria.\nDopo che gi\u00e0 nel 1998 si era svolta una gara extra, il GP di Madrid, sul suolo spagnolo, dalla stagione 1999 si \u00e8 aggiunta una terza prova in territorio iberico, che si va ad aggiungere ai gi\u00e0 presenti GP di Spagna e a quello di Catalogna.\nLa gara si \u00e8 sempre svolta sul circuito intitolato al pilota Ricardo Tormo e, dopo che nella prima edizione era stata inserita circa a met\u00e0 del calendario, nel mese di settembre \u00e8 rimasta nella stessa collocazione fino alla stagione 2001.\nDa quell'anno \u00e8 stata spostata al termine della stagione di gare, quale prova conclusiva dell'anno, e si svolge tra la fine di ottobre e l'inizio di novembre, potendo approfittare delle buone condizioni climatiche della zona.\nFino all'edizione del 2017 Daniel Pedrosa \u00e8 l'unico pilota ad essersi aggiudicato la vittoria nel Gran Premio in tre differenti classi."}
{"id": "2043552", "revid": "36426", "url": "https://it.wikipedia.org/wiki?curid=2043552", "title": "The great train robbery", "text": ""}
{"id": "2043563", "revid": "1613689", "url": "https://it.wikipedia.org/wiki?curid=2043563", "title": "One Republic", "text": ""}
{"id": "2043564", "revid": "599013", "url": "https://it.wikipedia.org/wiki?curid=2043564", "title": "Fanny Durack", "text": "\u00c8 stata la pi\u00f9 grande nuotatrice al mondo di tutte le distanze che vanno dagli sprint freestyle fino alla miglio maratona, dal 1910 al 1918."}
{"id": "2043565", "revid": "149727", "url": "https://it.wikipedia.org/wiki?curid=2043565", "title": "Landkreis Celle", "text": ""}
{"id": "2043575", "revid": "247222", "url": "https://it.wikipedia.org/wiki?curid=2043575", "title": "Pluxus", "text": "I Pluxus sono un gruppo musicale svedese originario di Stoccolma. Per la realizzazione della loro musica, di genere elettronico, utilizzano dei sintetizzatori vecchio stile, dei campionatori e dei computer.\nI Pluxus hanno pubblicato con la loro etichetta Pluxemburg quattro album, alcuni singoli e alcuni EP.\nNel 2008 il loro brano \"Transient\" \u00e8 stato utilizzato da una nota azienda automobilistica statunitense nella realizzazione di uno spot pubblicitario."}
{"id": "2043578", "revid": "401052", "url": "https://it.wikipedia.org/wiki?curid=2043578", "title": "Neuhausen/Spree", "text": "Neuhausen/Spree (in lusaziano inferiore \"Kopa\u0144ca\") \u00e8 un comune di abitanti del Brandeburgo, in Germania.\nAppartiene al circondario della Sprea-Nei\u00dfe (targa SPN).\nStoria.\nIl comune di Neuhausen/Spree venne creato il 24 marzo 2003 dalla fusione del precedente comune di Neuhausen con i comuni di Bagenz, Drieschnitz-Kahsel, Frauendorf, Gablenz, Haasow, Koppatz, Klein D\u00f6bbern, Kathlow, Gro\u00df D\u00f6bbern, Gro\u00df O\u00dfnig, Laubsdorf, Komptendorf, Roggosen e Sergen, che fino a tale data erano riuniti nell'Amt Neuhausen/Spree, contemporaneamente soppresso.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl territorio comunale \u00e8 suddiviso nelle seguenti frazioni (\"Ortsteil\"):\nAmministrazione.\nGemellaggi.\nNeuhausen/Spree \u00e8 gemellata con:"}
{"id": "2043579", "revid": "149727", "url": "https://it.wikipedia.org/wiki?curid=2043579", "title": "Kopa\u0144ca", "text": ""}
{"id": "2043580", "revid": "287204", "url": "https://it.wikipedia.org/wiki?curid=2043580", "title": "Vanuatu ai Giochi della XXIX Olimpiade", "text": "Vanuatu ha partecipato alle Olimpiadi di Pechino dall'8 al 24 agosto 2008. Un totale di tre atleti hanno gareggiato, tra cui due donne ed un uomo La giocatrice di Tennis tavolo Priscilla Tommy \u00e8 stata la portabandiera di Vanuatu nella cerimonia d'apertura.\nAtletica leggera.\nMoses Kamut e Elis Lapenmal, che hanno entrambi vinto la medaglia d'argento ai South Pacific Mini Games, hanno rappresentato Vanuatu nei 100 metri.\nFemminile\nMaschile\nTennis tavolo.\nFemminile"}
{"id": "2043583", "revid": "767487", "url": "https://it.wikipedia.org/wiki?curid=2043583", "title": "Bagenz", "text": "Bagenz (in basso sorabo \"Bage\u0144c\") \u00e8 una frazione del comune tedesco di Neuhausen/Spree, nel \"Land\" del Brandeburgo.\nStoria.\nIl 24 marzo 2003 il comune di Bagenz venne soppresso e aggregato al comune di Neuhausen, che contemporaneamente assunse la nuova denominazione di \u00abNeuhausen/Spree\u00bb.\nGeografia antropica.\nAlla frazione di Bagenz appartiene la localit\u00e0 di Kaminka.\nAmministrazione.\nBagenz \u00e8 amministrata da un consiglio di frazione (\"Ortsbeirat\") composto da 3 membri."}
{"id": "2043584", "revid": "118878156", "url": "https://it.wikipedia.org/wiki?curid=2043584", "title": "Drieschnitz", "text": ""}
{"id": "2043585", "revid": "1573940", "url": "https://it.wikipedia.org/wiki?curid=2043585", "title": "Crocidura russula", "text": "La crocidura rossiccia (Crocidura russula ), nota anche come toporagno dai denti bianchi maggiore, \u00e8 un piccolo toporagno diffuso in Europa e Nordafrica, dove frequenta soprattutto prati e zone boscose.\nDescrizione.\n\u00c8 leggermente pi\u00f9 grande della crocidura minore ma per il resto \u00e8 molto simile a essa tanto che le due specie si possono distinguere solamente dopo un'accurata ispezione della dentatura.\nDistribuzione.\n\u00c8 presente nei paesi del Nord Africa (Marocco, parte dell'Algeria e Tunisia) e dell'Europa sud-occidentale (Penisola Iberica, Francia, Germania, Austria, Belgio, Paesi Bassi e Svizzera). Nelle isole Canarie \u00e8 presente la sottospecie \"C. r. osorio\" in precedenza considerata una specie a s\u00e9 stante (\"C. osorio\").\nNell'aprile 2008 questa specie \u00e8 stata scoperta anche in Irlanda dove probabilmente \u00e8 stata introdotta accidentalmente dall'uomo. \nSebbene l'introduzione di questo toporagno potrebbe essere utile a sostenere da un punto di vista alimentare alcune specie minacciate di uccelli da preda, come il barbagianni, i mammiferi non autoctoni possono costituire una seria minaccia alla sopravvivenza delle pi\u00f9 piccole specie indigene, come il toporagno nano.\nQuesta specie non \u00e8 presente sul territorio italiano. La popolazione di \"Crocidura\" della Sardegna, un tempo classificata come \"Crocidura russula ichnusae\" \u00e8 oggi attribuita alla specie \"Crocidura ichnusae\" ()."}
{"id": "2043586", "revid": "136053", "url": "https://it.wikipedia.org/wiki?curid=2043586", "title": "Giovenco (fiume)", "text": ""}
{"id": "2043588", "revid": "1318658", "url": "https://it.wikipedia.org/wiki?curid=2043588", "title": "NorNed", "text": "NorNed \u00e8 il nome con il quale \u00e8 designato un cavo elettrico sottomarino che connette le reti elettriche di Norvegia e Paesi Bassi.\nDescrizione.\nSi tratta di un cavo elettrico bipolare HVDC (\"High Voltage Direct Current - Alta Tensione in Corrente Continua\") posato sui fondali del mare del Nord, ad una profondit\u00e0 massima di 410 metri, tra la citt\u00e0 di Feda in Norvegia ed il porto di Eemshaven nei Paesi Bassi. La lunghezza di 580\u00a0km lo colloca come il pi\u00f9 lungo cavo sottomarino al mondo (2008) per il trasporto di energia elettrica. Il peso complessivo dell'opera \u00e8 di 45.000 tonnellate e consente un trasporto elettrico di 700 MW con potenze di picco di 1GW ma solo per periodi non superiori a 15 minuti. La tensione continua trasportata di 450KV consente un approvvigionamento annuo di 1TWh.\nProgetto.\nNorNed \u00e8 un joint project tra l'operatore elettrico norvegese Statnett e quello olandese TenneT. I lavori, iniziati nell'autunno 2005 con costo di circa 550 milioni di euro ad opera della multinazionale ABB, hanno avuto inaugurazione ufficiale l'11 settembre 2008. I costi della realizzazione dovrebbero essere recuperati entro 15 anni, stimando il tempo di vita del cavo in almeno 50 anni.\nAspetti energetici.\nIl progetto NorNed consente alla Norvegia di esportare elettricit\u00e0 \"verde\" in quanto prodotta quasi esclusivamente per via idroelettrica, mentre ai Paesi Bassi di differenziare il proprio mix di approvvigionamento energetico. Considerando che la disponibilit\u00e0 idroelettrica norvegese varia stagionalmete ed annualmente, il cavo consente inoltre di trasformare la Norvegia da esportatore ad importatore di elettricit\u00e0 dai Paesi Bassi."}
{"id": "2043589", "revid": "92723", "url": "https://it.wikipedia.org/wiki?curid=2043589", "title": "Live at the Isle of Wight Festival 1970 (The Moody Blues)", "text": "Live at the Isle of Wight Festival 1970 \u00e8 un album dal vivo del gruppo rock The Moody Blues, uscito nel 2008.\nNel 2009 \u00e8 stato pubblicato l'omonimo DVD.\nCome suggerisce il titolo, il disco non \u00e8 altro che la registrazione del concerto tenuto dalla band inglese durante il festival dell'Isola di Wight nel 1970, a cui presero parte tantissime band di spicco tra cui Jimi Hendrix, The Doors, The Who, Miles Davis, Jethro Tull, Emerson, Lake &amp; Palmer, Sly &amp; The Family Stone, Joni Mitchell, Joan Baez, Family, Free, ecc. per un totale di 5 giorni di musica e con un pubblico di oltre 600.000 persone."}
{"id": "2043593", "revid": "31886", "url": "https://it.wikipedia.org/wiki?curid=2043593", "title": "Hogna ingens", "text": "Hogna ingens \u00e8 un ragno appartenente alla famiglia Lycosidae.\nCaratteristiche.\nRaggiunge una lunghezza totale (zampe comprese) di 8cm. Questa specie \u00e8 endemica delle isole Desertas, nell'arcipelago di Madera e si trova esclusivamente nella valle della Castanheira nell'isola di Deserta Grande. \nVive generalmente nascosta sotto le rocce e non tesse nessun tipo di ragnatela. Si tratta di una specie velenosa che si nutre di invertebrati e di lucertole muraiole di Madera.\nTassonomia.\nAl 2021 non sono note sottospecie e dal 1992 non sono stati esaminati nuovi esemplari."}
{"id": "2043594", "revid": "1544245", "url": "https://it.wikipedia.org/wiki?curid=2043594", "title": "Frauendorf (disambigua)", "text": ""}
{"id": "2043597", "revid": "767487", "url": "https://it.wikipedia.org/wiki?curid=2043597", "title": "Bobby Phills", "text": "Carriera.\nNativo di Baton Rouge, ha frequentato la Southern University per tutti e quattro gli anni del corso di laurea. Come \"senior\" (giocatore al quarto, ed ultimo, anno di college) nella stagione 1990-91 Phills \u00e8 stato il primo giocatore della nazione per tiri da tre segnati, classificandosi quarto miglior marcatore con 28,4 punti di media e tredicesimo nei recuperi con 3,2 per gara. Selezionato dai Milwaukee Bucks al secondo turno del Draft NBA del 1991, venne per\u00f2 tagliato dalla squadra gi\u00e0 a dicembre, senza giocare neanche una partita con quell'uniforme. Si un\u00ec agli Sioux Falls Skyforce della Continental Basketball Association, tenendo una media di 23,1 punti, prima di firmare per i Cleveland Cavaliers verso la fine della stagione.\nCoi Cavaliers ha giocato 10 partite nella stagione 1991-92, rimanendo nel roster l'anno successivo ed apparendo in 31 gare. La stagione 1993-94 vide Phills emergere come un solido giocatore NBA: gioc\u00f2 72 partite, segnando 8,3 punti di media. Membro fisso del \"backcourt\" di Cleveland, nel 1994-95 fin\u00ec con 11,0 punti di media: per la prima volta in doppia cifra. Continu\u00f2 a migliorare nel 1995-96, sviluppando un consistente tiro dalla lunga distanza (44,1% da tre) che gli permise di portare la sua media punti a 14,6. Ci\u00f2 in cui eccelleva restava comunque la difesa, e proprio quell'anno entr\u00f2 nel secondo quintetto difensivo della lega: Michael Jordan indic\u00f2 Phills come uno dei cinque avversari pi\u00f9 duri da lui incontrati.\nDopo un altro ottimo anno con Cleveland, nell'estate del 1997 firm\u00f2 da free agent con gli Charlotte Hornets, i quali, mentre costruivano una delle migliori squadre dell'Eastern Conference, videro in Bobby Phills il veterano giusto per guidare la squadra ed il \"defensive stopper\" da opporre a Jordan nei playoff: nonostante un infortunio che lo costrinse a saltare le prime 20 gare di stagione regolare, segn\u00f2 comunque 10,4 punti a partita, quarta stagione consecutiva in doppia cifra, migliorandosi l'anno successivo, 1998-99, stagione del \"lockout\", con 14,3.\nAlla vigilia della stagione 1999-2000, chiese al coach Paul Silas di spostarlo nel ruolo di sesto uomo, in modo da poter far giocare insieme Anthony Mason ed il nuovo acquisto degli Hornets, Derrick Coleman: gioc\u00f2 28 partite, con una media di 13,6 punti, ma soprattutto tanta leadership e formando un giovanissimo Baron Davis.\nMorte.\nIl 12 gennaio 2000, poco dopo aver terminato la seduta mattutina di allenamento degli Hornets, ha perso il controllo della sua Porsche 911, schiantandosi contro uno spartitraffico e successivamente contro un'altra automobile, che a sua volta \u00e8 finita contro un furgone. Phills \u00e8 morto sul colpo, mentre gli occupanti degli altri veicoli sono stati ricoverati in condizioni non gravi. Il giocatore, che stava facendo una gara di velocit\u00e0 con il compagno di squadra David Wesley, stava viaggiando a circa 160\u00a0km/h al momento dell'incidente.\nIl 9 febbraio 2000 gli Hornets hanno ritirato la maglia numero 13 in sua memoria."}
{"id": "2043600", "revid": "439868", "url": "https://it.wikipedia.org/wiki?curid=2043600", "title": "Gablenz", "text": "Gablenz (in alto sorabo: Jab\u0142o\u0144c) \u00e8 un comune della Sassonia, in Germania.\nAppartiene al circondario (\"Landkreis\") di G\u00f6rlitz (targa GR) ed \u00e8 parte della comunit\u00e0 amministrativa (\"Verwaltungsgemeinschaft\") di Bad Muskau.\nIl comune \u00e8 famoso anche per il \"Parco dei rododendri di Kromlau\" che ha il famoso \"ponte del diavolo\"."}
{"id": "2043602", "revid": "118883970", "url": "https://it.wikipedia.org/wiki?curid=2043602", "title": "Gro\u00df D\u00f6bbern", "text": "Gro\u00df D\u00f6bbern (in basso sorabo: \"Wjelike Dobrynje\") \u00e8 una frazione del comune tedesco di Neuhausen/Spree, nel \"Land\" del Brandeburgo.\nIl paese si fregia del titolo di \"P\u00fccklerdorf\" (\u00abpaese di P\u00fcckler\u00bb), in basso sorabo \"P\u00fccklerowa wjas\".\nStoria.\nIl 24 marzo 2003 il comune di Gro\u00df D\u00f6bbern venne soppresso e aggregato al comune di Neuhausen, che contemporaneamente assunse la nuova denominazione di \u00abNeuhausen/Spree\u00bb.\nAmministrazione.\nGro\u00df D\u00f6bbern \u00e8 amministrata da un consiglio di frazione (\"Ortsbeirat\") composto da 3 membri."}
{"id": "2043605", "revid": "118883972", "url": "https://it.wikipedia.org/wiki?curid=2043605", "title": "Gro\u00df O\u00dfnig", "text": "Gro\u00df O\u00dfnig (in basso sorabo: \"Wjeliki W\u00f3se\u0144k\") \u00e8 una frazione del comune tedesco di Neuhausen/Spree, nel \"Land\" del Brandeburgo.\nStoria.\nIl 24 marzo 2003 il comune di Gro\u00df O\u00dfnig venne soppresso e aggregato al comune di Neuhausen, che contemporaneamente assunse la nuova denominazione di \u00abNeuhausen/Spree\u00bb.\nAmministrazione.\nGro\u00df O\u00dfnig \u00e8 amministrata da un consiglio di frazione (\"Ortsbeirat\") composto da 3 membri."}
{"id": "2043606", "revid": "118878981", "url": "https://it.wikipedia.org/wiki?curid=2043606", "title": "Haasow", "text": "Haasow (in basso sorabo \"Ha\u017eow\") \u00e8 una frazione del comune tedesco di Neuhausen/Spree, nel \"Land\" del Brandeburgo.\nStoria.\nIl 24 marzo 2003 il comune di Haasow venne soppresso e aggregato al comune di Neuhausen, che contemporaneamente assunse la nuova denominazione di \u00abNeuhausen/Spree\u00bb.\nAmministrazione.\nHaasow \u00e8 amministrata da un consiglio di frazione (\"Ortsbeirat\") composto da 3 membri."}
{"id": "2043607", "revid": "118880156", "url": "https://it.wikipedia.org/wiki?curid=2043607", "title": "Kathlow", "text": "Kathlow (in basso sorabo \"K\u00f3t\u0142ow\") \u00e8 una frazione del comune tedesco di Neuhausen/Spree, nel \"Land\" del Brandeburgo.\nStoria.\nIl 24 marzo 2003 il comune di Kathlow venne soppresso e aggregato al comune di Neuhausen, che contemporaneamente assunse la nuova denominazione di \u00abNeuhausen/Spree\u00bb.\nAmministrazione.\nKathlow \u00e8 amministrata da un consiglio di frazione (\"Ortsbeirat\") composto da 3 membri."}
{"id": "2043609", "revid": "118883971", "url": "https://it.wikipedia.org/wiki?curid=2043609", "title": "Klein D\u00f6bbern", "text": "Klein D\u00f6bbern (in basso sorabo: \"Ma\u0142e Dobrynje\") \u00e8 una frazione del comune tedesco di Neuhausen/Spree, nel \"Land\" del Brandeburgo.\nStoria.\nIl 24 marzo 2003 il comune di Klein D\u00f6bbern venne soppresso e aggregato al comune di Neuhausen, che contemporaneamente assunse la nuova denominazione di \u00abNeuhausen/Spree\u00bb.\nGeografia antropica.\nAlla frazione di Klein D\u00f6bbern appartengono le localit\u00e0 di Grenze e Sch\u00e4ferberg.\nAmministrazione.\nKlein D\u00f6bbern \u00e8 amministrata da un consiglio di frazione (\"Ortsbeirat\") composto da 3 membri."}
{"id": "2043610", "revid": "93556", "url": "https://it.wikipedia.org/wiki?curid=2043610", "title": "Pablo Gargallo", "text": "Biografia.\nGargallo nacque a Maella, in Aragona, ma all'et\u00e0 di sette anni si trasfer\u00ec a Barcellona con la famiglia. Nel capoluogo catalano il giovane Gargallo fece i primi passi della sua carriera artistica, lavorando nello studio di Eusebi Arnau e frequentando gli artisti del gruppo \"Els quatre gats\" (\"I quattro gatti\"), come Picasso e Nonell. Collabor\u00f2 anche con Llu\u00eds Dom\u00e8nech i Montaner, lavorando a statue per i suoi edifici quali il Palau de la M\u00fasica Catalana e l'Hospital de Sant Pau a Barcellona e l'\"Institut Pere Mata\" di Reus, con sculture di pietra e bronzo.\nPablo Gargallo si trasfer\u00ec poi a Parigi, nel quartiere di Montparnasse, dove avrebbe vissuto parte della sua vita. Nel 1903 visse nella comune di artisti \"Bateau-Lavoir\" con Max Jacob, Juan Gris e altri artisti tra cui l'amico Picasso, che prese come modello per un busto in metallo. L'anno successivo Gris gli present\u00f2 la futura moglie Magali Tartanson, che spos\u00f2 nel 1915. Tornato in patria, Gargallo mor\u00ec nel 1934 a causa di una polmonite fulminante a Reus, citt\u00e0 in cui si era recato per inaugurare una mostra personale.\nCarriera artistica.\nPer tutta la durata del suo percorso artistico Pablo Gargallo mantenne simultaneamente due stili apparentemente molto diversi: uno classico, imparentato col primo modernismo e col novecentismo, e uno stile avanguardista, in cui speriment\u00f2 la disintegrazione dello spazio e delle forme e l'impiego di nuovi materiali.\nGargallo, influenzato dall'amico Julio Gonz\u00e1lez, svilupp\u00f2 uno stile di scultura basato sull'utilizzo di sottili placche di metallo e talvolta anche da carta e cartone, che formavano forme tridimensionali cave e dai contorni solo minimamente accennati. Tra le pi\u00f9 importanti creazioni di questa tipologia sono da ricordare le maschere di Greta Garbo e l'opera \"Kiki de Montparnasse\". In maniera analoga lo scultore applic\u00f2 i dettami del suo stile a sculture pi\u00f9 massicce come \"El Profeta\", tra i capolavori di Gargallo. \"Kiki\" fu prodotta in vari esemplari, alcuni dei quali sono ora visibili al Museo Reina Sofia, Madrid , Musee d'Art Moderne de la Ville de Paris, Parigi , Museo Pablo Gargallo di Saragozza , Museo di Arte Contemporanea di Alicante.\nUn'altra peculiarit\u00e0 di Gargallo fu lo sviluppo di sculture in materiali pi\u00f9 tradizionali come bronzo o marmo, ma secondo la tecnica del negativo: nacquero cos\u00ec sculture in cui le convessit\u00e0 del corpo umano furono tramutate dall'artista in superfici concave.\nPablo Gargallo \u00e8 considerato uno degli scultori spagnoli pi\u00f9 importanti e innovatori del XX secolo e anche uno dei rappresentanti pi\u00f9 significativi delle avanguardie internazionali. Nel 1985 gli \u00e8 stato dedicato il Museo Pablo Gargallo a Saragozza.\nAltri progetti.\nNegli anni Novanta furono coniate delle monete commemorative riferite a regioni della Spagna o a persone celebri.\nNel 1994 fu coniata dalla zecca nazionale di Madrid una moneta riferita alla regione a nord est della Spagna, nonch\u00e9 regione originaria di Gargallo, l'Aragona. Sul diritto della moneta \u00e8 raffigurata, oltre al valore facciale e al marchio di zecca, una delle sue sculture pi\u00f9 celebri, ovvero la Bailarina. "}
{"id": "2043611", "revid": "767487", "url": "https://it.wikipedia.org/wiki?curid=2043611", "title": "Komptendorf", "text": "Komptendorf (in basso sorabo \"G\u00f3rjenow\") \u00e8 una frazione del comune tedesco di Neuhausen/Spree, nel \"Land\" del Brandeburgo.\nStoria.\nIl 24 marzo 2003 il comune di Komptendorf venne soppresso e aggregato al comune di Neuhausen, che contemporaneamente assunse la nuova denominazione di \u00abNeuhausen/Spree\u00bb.\nAmministrazione.\nKomptendorf \u00e8 amministrata da un consiglio di frazione (\"Ortsbeirat\") composto da 3 membri."}
{"id": "2043612", "revid": "118880169", "url": "https://it.wikipedia.org/wiki?curid=2043612", "title": "Koppatz", "text": "Koppatz (in basso sorabo \"Kopac\") \u00e8 una frazione del comune tedesco di Neuhausen/Spree, nel \"Land\" del Brandeburgo.\nStoria.\nIl 24 marzo 2003 il comune di Koppatz venne soppresso e aggregato al comune di Neuhausen, che contemporaneamente assunse la nuova denominazione di \u00abNeuhausen/Spree\u00bb.\nAmministrazione.\nKoppatz \u00e8 amministrata da un consiglio di frazione (\"Ortsbeirat\") composto da 3 membri."}
{"id": "2043613", "revid": "767487", "url": "https://it.wikipedia.org/wiki?curid=2043613", "title": "Laubsdorf", "text": "Laubsdorf (in basso sorabo \"Libanojce\") \u00e8 una frazione del comune tedesco di Neuhausen/Spree, nel \"Land\" del Brandeburgo.\nStoria.\nIl 24 marzo 2003 il comune di Laubsdorf venne soppresso e aggregato al comune di Neuhausen, che contemporaneamente assunse la nuova denominazione di \u00abNeuhausen/Spree\u00bb.\nGeografia antropica.\nAlla frazione di Laubsdorf appartiene la localit\u00e0 di Heideschenke.\nAmministrazione.\nLaubsdorf \u00e8 amministrata da un consiglio di frazione (\"Ortsbeirat\") composto da 3 membri."}
{"id": "2043614", "revid": "118880189", "url": "https://it.wikipedia.org/wiki?curid=2043614", "title": "Roggosen", "text": "Roggosen (fino al 1933 \"Roggosna\"; in basso sorabo \"Rogozno\") \u00e8 una frazione del comune tedesco di Neuhausen/Spree, nel \"Land\" del Brandeburgo.\nStoria.\nIl 24 marzo 2003 il comune di Roggosen venne soppresso e aggregato al comune di Neuhausen, che contemporaneamente assunse la nuova denominazione di \u00abNeuhausen/Spree\u00bb.\nAmministrazione.\nRoggosen \u00e8 amministrata da un consiglio di frazione (\"Ortsbeirat\") composto da 3 membri."}
{"id": "2043615", "revid": "28406", "url": "https://it.wikipedia.org/wiki?curid=2043615", "title": "Crociata di Varna", "text": ""}
{"id": "2043616", "revid": "118880199", "url": "https://it.wikipedia.org/wiki?curid=2043616", "title": "Sergen", "text": "Sergen (in basso sorabo \"\u017dargo\u0144\") \u00e8 una frazione del comune tedesco di Neuhausen/Spree, nel \"Land\" del Brandeburgo.\nStoria.\nIl 24 marzo 2003 il comune di Sergen venne soppresso e aggregato al comune di Neuhausen, che contemporaneamente assunse la nuova denominazione di \u00abNeuhausen/Spree\u00bb.\nGeografia antropica.\nAlla frazione di Sergen appartiene la localit\u00e0 di Gr\u00fcntal.\nAmministrazione.\nSergen \u00e8 amministrata da un consiglio di frazione (\"Ortsbeirat\") composto da 3 membri."}
{"id": "2043622", "revid": "300067", "url": "https://it.wikipedia.org/wiki?curid=2043622", "title": "Dana Barros", "text": ""}
{"id": "2043625", "revid": "599013", "url": "https://it.wikipedia.org/wiki?curid=2043625", "title": "Don MacLean", "text": ""}
{"id": "2043627", "revid": "7073", "url": "https://it.wikipedia.org/wiki?curid=2043627", "title": "Brigante Mammone", "text": ""}
{"id": "2043629", "revid": "7073", "url": "https://it.wikipedia.org/wiki?curid=2043629", "title": "Gaetano Coletta", "text": ""}
{"id": "2043630", "revid": "1543377", "url": "https://it.wikipedia.org/wiki?curid=2043630", "title": "Marilyn Monroe", "text": "Dopo aver trascorso gran parte della sua infanzia in case-famiglia, Marilyn cominci\u00f2 a lavorare come modella, prima di firmare il suo primo contratto cinematografico nel 1946; dopo alcune parti minori, film come \"Giungla d'asfalto\" e \"Eva contro Eva,\" entrambi del 1950, furono i suoi primi successi di pubblico. Negli anni successivi, le sue interpretazioni in \"Niagara\" e \"Gli uomini preferiscono le bionde\" vennero apprezzate dalla critica e le valsero un Henrietta Award ai Golden Globe 1954. La definitiva consacrazione internazionale avvenne poi con le pellicole \"Come sposare un milionario\", \"Quando la moglie \u00e8 in vacanza\", \"Fermata d'autobus\" e \"A qualcuno piace caldo\", per la quale vinse un Golden Globe per la migliore attrice in un film commedia o musicale nel 1959.\nNel 1999, Monroe \u00e8 stata inserita dall'American Film Institute al sesto posto nella lista delle pi\u00f9 grandi star femminili di tutti i tempi e tra le 100 donne pi\u00f9 attraenti di tutti i tempi. Fra i successi come cantante vi sono \"My Heart Belongs to Daddy\" di Cole Porter, \"Bye Bye Baby\" e \"Diamonds Are a Girl's Best Friend\", inserite in \"Gli uomini preferiscono le bionde\", e \"I Wanna Be Loved by You\", cantata in \"A qualcuno piace caldo\". Per il suo fascino e la sua sensualit\u00e0 venne inoltre ritratta in numerose foto di pubblicit\u00e0 e di riviste, diventando un simbolo fuori da ogni tempo e, secondo Marlene Dietrich, la prima vera sex symbol. Negli anni e nei decenni successivi alla sua morte, la Monroe \u00e8 stata spesso citata come vera e propria icona della cultura pop.\nLe circostanze della sua prematura morte, dovuta a un'overdose di barbiturici, sono state oggetto di numerose congetture, sebbene il suo decesso sia ufficialmente classificato come \"probabile suicidio\". La successiva sparizione di tracce e documenti dalla casa dell'attrice, dove sembra fosse stato anche Bob Kennedy la sera della morte, nonch\u00e9 innumerevoli omissioni e varie incongruenze nelle dichiarazioni dei testimoni e nel referto autoptico, hanno dato adito a molteplici dubbi sugli eventi di quella notte. Tra le varie versioni formulate, una ipotizza la complicit\u00e0 dei Kennedy, che vedevano nella Monroe, che si era detta pronta a dichiarare pubblicamente le loro relazioni con lei, una minaccia per la loro carriera politica.\nBiografia.\nI primi anni.\nNorma Jeane nacque marted\u00ec 1\u00ba giugno 1926, alle 9:30 del mattino, al County Hospital di Los Angeles; la madre, Gladys Pearl Monroe (1902-1984), che lavorava alla Consolidated Film Industries ed era riuscita a ricoverarsi solo grazie a una colletta, era figlia di Otis Elmer Monroe e Della Hogane e si spos\u00f2 una prima volta con John Newton Baker, dal quale ebbe due figli, Robert Jasper \"Jackie\" Baker e Bernice Inez Gladys Baker. Dopo il divorzio con Baker, del quale mantenne per\u00f2 il cognome, divenne suo marito Martin Edward Mortenson, un fornaio norvegese, ma i due si separarono prima che Gladys rimanesse nuovamente incinta. L'identit\u00e0 del padre di Marilyn Monroe non \u00e8 mai stata chiarita definitivamente; i biografi concordano che Mortenson, sebbene fosse indicato come tale nel certificato di nascita di Norma Jeane, non fosse in realt\u00e0 il suo vero padre. Sembra pi\u00f9 probabile che fosse Charles Stanley Gifford, un impiegato alle vendite della Consolidated Film Industries, che avrebbe lasciato Gladys non appena lei lo inform\u00f2 della sua gravidanza; si ipotizz\u00f2 anche che la madre fosse rimasta incinta dopo uno stupro. Alcuni mesi dopo il parto, la bambina venne battezzata come \"Norma Jeane Baker Monroe\"; molti biografi suggeriscono che Gladys le abbia dato i suoi cognomi per evitare che venisse dichiarata illegittima.\nGladys era mentalmente instabile e finanziariamente non era in grado di prendersi cura della figlia; non riuscendo a convincere la madre Della a occuparsi della bambina, decise di affidare Norma Jeane a Wayne e Ida Bolender, una coppia molto religiosa di Hawthorne, una localit\u00e0 a sud-ovest di Los Angeles, che si occupava di bambini in affido in cambio di denaro, con cui Norma Jeane visse fino all'et\u00e0 di sette anni. Nella sua autobiografia, \"My Story\", scritta con Ben Hecht, Marilyn disse che era convinta che loro fossero i suoi genitori finch\u00e9 Ida non la corresse in malo modo, affermando che non doveva chiamarla \"madre\" e che avrebbe incontrato quella vera il giorno dopo; dopo la morte di Marilyn Monroe, Ida dichiar\u00f2 che rimasero sempre in contatto e che aveva avuto la seria intenzione di adottarla, cosa che non pot\u00e9 fare per il mancato consenso di Gladys. Norma venne poi affidata a una coppia di inglesi, prima di tornare ad abitare con Gladys in una piccola casa bianca, insieme con la coppia britannica. Dopo pochi mesi, in seguito a una caduta dalle scale, sua madre, che soffriva di un esaurimento nervoso a causa dei numerosi problemi familiari, venne prima ricoverata al Los Angeles General Hospital e poi portata al Norwalk State Asylum, dove le venne diagnosticata schizofrenia paranoide.\nDopo che la madre venne dichiarata incapace di intendere e di volere, Norma Jeane fu presa in custodia dalle autorit\u00e0 statali; la migliore amica di Gladys, Grace McKee, archivista di pellicole alla Columbia Pictures, divenne la sua tutrice, nonostante i pareri contrari dei suoi amici; con Grace cominci\u00f2 ad appassionarsi al cinema e alla vita hollywoodiana. Dopo il matrimonio della donna con Ervin Silliman Goddard il 4 aprile 1935, Norma Jeane fu mandata all'orfanotrofio Children's Home Society di Los Angeles, dove rimase dal 13 settembre 1935 al 1938; qui lavor\u00f2 per la prima volta come vivandiera con uno stipendio di 5 centesimi al mese. Durante la permanenza nell'istituto, venne affidata a diverse famiglie, dove sub\u00ec violenze e disattenzioni, e ogni volta ritornava all'orfanotrofio, venendo accusata di commettere furti; in alcuni casi, lei stessa affermava di maltrattare alcune bambine. Ricorda anche un episodio di molestie sessuali subite da un certo signor Kirmel all'epoca in cui aveva circa nove anni. Nel 1938, per quattro mesi, ritorn\u00f2 da Grace; la ragazzina affermava di essere molestata da Ervin, fatto di cui le fonti dubitano, venendo poi affidata prima a Olive Brunings, una prozia che viveva a Compton, e poi, nei primi mesi del 1938, ad Ana Lower, un'altra zia residente a Van Nuys.\nL'inizio della carriera.\nNel settembre 1941, Norma torn\u00f2 da Grace. In questi anni, frequent\u00f2 la Emerson junior High School, una scuola pubblica, e il Van Nuys High School; in quest'ultimo istituto Norma Jeane conobbe il figlio di un vicino, James Dougherty, con il quale cominci\u00f2 una relazione. Diversi mesi dopo, Grace e Ervin decisero di trasferirsi in Virginia, dove l'uomo aveva ricevuto un'offerta vantaggiosa di lavoro, senza tuttavia voler portare Norma con loro; per non farla tornare in orfanotrofio, Grace volle che Norma Jeane si sposasse con James, il quale, nonostante fosse inizialmente riluttante, si convinse nell'accettare la proposta. Sebbene Dougherty abbia in seguito confermato che i due erano innamorati e che avrebbero vissuto felici se i sogni di successo di Norma non l'avessero allontanata da lui, la Monroe ha sempre affermato che quello fosse un rapporto di convenienza organizzato da Grace, che pagava Dougherty perch\u00e9 le desse appuntamento. Il matrimonio venne organizzato da Ana Lower e si celebr\u00f2 il 19 giugno 1942; Norma, all'epoca sedicenne, abbandon\u00f2 gli studi per dedicarsi alla vita coniugale, divenendo di fatto una casalinga. Nel 1944 il marito decise di arruolarsi nella marina mercantile; inizialmente i due vissero a Isola di Santa Catalina, poi James part\u00ec per il Pacifico.\nLo stesso anno, Norma Jeane trasloc\u00f2 a Los Angeles, coabitando con la suocera. Qui lavor\u00f2 come operaia alla Radio Plane, la stessa fabbrica dove prima lavorava il marito: inizialmente fece l'impacchettatrice di paracadute, poi divenne addetta alla verniciatura delle fusoliere dei vari modelli di aeroplani. Il 26 giugno 1945 David Conover and\u00f2 allo stabilimento per fotografare \"ragazze che tenessero su il morale delle truppe al fronte\" per un servizio per la rivista \"Yank\"; Il fotografo la esort\u00f2 a intraprendere la carriera di modella e per quelle immagini venne eletta \"Miss lanciafiamme\". James e Norma divorziarono nel giugno 1946.\nPos\u00f2 poi per Andr\u00e9 De Dienes, che la pagava 200 dollari a ogni servizio fotografico. Le sue foto arrivarono sul tavolo di Emmeline Snively, direttrice della Blu Book School of Charm and Modeling, la pi\u00f9 importante agenzia pubblicitaria di Hollywood: la Snively le schiar\u00ec i capelli, le insegn\u00f2 come sorridere e la giusta tonalit\u00e0 della voce da utilizzare ma, a suo dire, fall\u00ec nell'insegnarle come camminare. Lavor\u00f2 quindi con Joseph Jasgur dell\"Hollywood Citizen-News\" per un servizio fotografico. Il 26 aprile 1946, all'et\u00e0 di 19 anni e mezzo, una sua foto scattata da De Dienes venne scelta per la copertina di \"Family Circle\"; Norma Jeane firm\u00f2 un contratto con la rivista il 23 luglio 1946. Le foto fecero il giro del mondo: sul settimanale di cinematografia e teatro italiano \"Film d'oggi\" comparve in tenuta da spiaggia, in Francia su \"Cinemonde\" apparve nelle vesti di una babysitter. In quei tempi Norma lavor\u00f2 anche con Earl Moran. Il 29 luglio comparve, con il nome di Norma, sul \"Los Angeles Times\".\nL'agente della ragazza sfrutt\u00f2 l'occasione riuscendo a ottenere alcune chiamate da importanti case cinematografiche, la Howard Hughes e la 20th Century Fox. Norma Jeane prese appuntamento e, dopo aver precedentemente parlato con il talent scout Ivan Kahn, si rec\u00f2 alla Fox, facendo una buona impressione al regista Ben Lyon, che la paragon\u00f2 a Jean Harlow: il 24 agosto 1946 firm\u00f2 il suo primo contratto cinematografico della durata di sei mesi, per un compenso di 125 dollari a settimana. Lo stesso Lyon le consigli\u00f2 poi di cambiare nome, suggerendole inizialmente di utilizzare come nome d'arte \"Carole Lind\", ispirandosi a Carole Lombard e Jenny Lind; seguendo le orme di Harlow, i due decisero di utilizzare il nome da nubile di sua madre, \"Monroe\", accantonando l'idea di usare \"Carole Lind\" come nome e scegliendo dunque \"Jeane Monroe\". Lyon poi sugger\u00ec di usare \"Marilyn\", pensando a Marilyn Miller, apprezzando il suono sensuale e la doppia \"M\".\nI primi film.\nMarilyn, per affinare le sue doti recitative, studi\u00f2 all'Actors Lab di Hollywood e recit\u00f2 al Bliss-Hayden Miniature Theatre di Beverly Hills. Nel 1947, prese parte al suo primo film, \"The Shocking Miss Pilgrim\" di George Seaton, con il ruolo, non accreditato, di una centralinista; per questo motivo l'attrice non compare nella pellicola, mentre si ode la sua voce. Recit\u00f2 poi in \"Scudda Hoo! Scudda Hay!\", con la regia di Arthur Pierson, che per alcuni problemi usc\u00ec nelle sale solo dopo alcuni mesi; la sua parte fu quasi completamente tagliata durante il montaggio, rimanendo alla fine un'unica scena dove lei saluta la protagonista della pellicola, June Haver. Dopo aver fatto la comparsa ne \"I verdi pascoli del Wyoming\" (\"Green Grass of Wyoming\") di Louis King e in \"You Were Meant for Me\" di Lloyd Bacon, senza venire accreditata in entrambi i film, Marilyn Monroe prese parte a \"Dangerous Years\" di Frederick Hugh Herbert, uscito nel 1948, dove il nome della diva appariva come quattordicesimo nei crediti. Lo stesso anno vinse il concorso di bellezza \"Miss California Artichoke Queen\".\nIl 25 agosto 1947 il rapporto con la Fox termin\u00f2 e il contratto non le fu rinnovato: Darryl Zanuck, capo della 20th Century, la reput\u00f2 non adatta al cinema per la sua \u00abinsufficiente recitazione drammatica\u00bb. Si ritrov\u00f2 dunque nuovamente senza lavoro; secondo Donald Spoto, in questo periodo fu costretta a prostituirsi lungo Sunset Boulevard per pagarsi le spese. In seguito, grazie all'agente Max Arnow, ottenne un nuovo contratto alla Columbia Pictures, della durata di altri sei mesi per 175 dollari alla settimana. Gir\u00f2 come attrice protagonista l'unico film previsto, \"Orchidea bionda\" (\"Ladies of the Chorus\"), un musical a basso costo affidato alla regia di Phil Karlson sotto la supervisione di Harry Cohn, non limitandosi alla recitazione ma cantando anche due canzoni previste all'interno della pellicola; il film per\u00f2 non port\u00f2 alcun successo n\u00e9 alla Monroe, n\u00e9 alla Columbia. Il 9 settembre 1948, dopo la fine delle riprese del film, il contratto scadde, senza ricevere un'offerta di rinnovo.\nIn questo periodo conobbe e frequent\u00f2 per un breve periodo due figli di Charlie Chaplin, Charles Chaplin Jr. e Sydney Chaplin, cominciando inoltre a seguire i corsi di recitazione di Natasha Lytess, che trovava la giovane attrice impacciata, criticando anche il modo nel quale le avevano insegnato a parlare, senza muovere le labbra; da allora le due cominciarono una lunga collaborazione, terminata solo nel 1954. Per impostare al meglio il suo timbro vocale nella dizione e nel canto, prese lezioni da Fred Karger, di cui Marilyn si innamor\u00f2; lui si limitava a criticarla in continuazione, e alla fine la lasci\u00f2, sposando anni dopo l'attrice Jane Wyman. Poco dopo, come conferma Richard Lamparski, cominci\u00f2 a lavorare come spogliarellista nel \"Mayan Theatre\" di Los Angeles. Nel 1949 ebbe una piccola parte in \"Una notte sui tetti\", pellicola dei fratelli Marx diretta da David Miller e prodotta da Lester Cowan per la United Artists; nell'incontro, Harpo e Groucho le chiesero di camminare e al vederla la paragonarono a Theda Bara, Bo Peep e Mae West fuse insieme. \u00c8 stato altres\u00ec scritto che Marilyn Monroe sarebbe l'incarnazione cinematografica di Daisy Mae, \u00abpersonaggio di uno dei pi\u00f9 popolari fumetti americani, che al suo apparire (1935) impose un nuovo archetipo al tipo androgino di donna americana\u00bb. \nAvendo letto sul \"Los Angeles Examiner\" che lo stesso Cowan la voleva mettere sotto contratto, si rec\u00f2 subito da lui ma, a detta del produttore, il contratto non era pronto. In seguito Cowan ritir\u00f2 in parte quanto promesso, comunicandole che doveva partire per pubblicizzare \"Una notte sui tetti\"; l'attrice quindi part\u00ec in treno, andando prima a New York, poi a Detroit, a Cleveland, a Chicago, a Milwaukee e a Rockford. Non avendo alcun contratto cinematografico, cerc\u00f2 una parte in qualche film, senza per\u00f2 riuscire a ottenere alcun ingaggio. Per il lancio pubblicitario del film fu intervistata da Earl Wilson, che la introdusse al pubblico come \"Mmmmmmm Girl\". Ottenne poi una piccola parte in \"La figlia dello sceriffo\" (\"A Ticket to Tomahawk\") della Fox, un western di Richard Sale dove Norma comparve in pi\u00f9 scene rispetto al passato, senza tuttavia recitare alcuna battuta. Fu poi il soggetto di un servizio fotografico di L\u00e1szl\u00f3 Willinger, che la spinse a fare alcuni piccoli ritocchi di chirurgia plastica al naso e al mento, ammorbidendo il suo aspetto.\nIl 31 dicembre 1948 incontr\u00f2, a una festa organizzata dal produttore Sam Spiegel, Johnny Hyde, un associato dell'agenzia William Morris che aveva apprezzato la sua recitazione nel film dei fratelli Marx; il talent scout, che presto si innamor\u00f2 di lei, credeva che Marilyn fosse destinata a diventare una grande stella e aveva i mezzi per aiutarla in questo senso. Hyde aveva gi\u00e0 scoperto Lana Turner e annoverava Rita Hayworth tra le sue clienti; con la sua insistenza, grazie anche all'amica Lucille Ryman della Metro-Goldwyn-Mayer, la fece inserire nel cast di \"Giungla d'asfalto\" (\"The Asphalt Jungle\") di John Huston, dopo aver superato un provino nel quale recitava sdraiata sul pavimento. Marilyn interpreta la parte di Angela Phinlay, amante di un ricco e malvagio avvocato, e la sua performance ebbe recensioni contrastanti. Joseph L. Mankiewicz, su suggerimento di Hyde, la inser\u00ec poi nel cast di \"Eva contro Eva\" (\"All About Eve\"), recitando la parte dell'amante di un critico teatrale. Hyde continu\u00f2 a cercare di firmare un contratto con la MGM senza riuscirci, nonostante i contatti con Dore Schary, trovandole comunque un ruolo per la Fox. Il suo salario era stato stabilito di 350 dollari a settimana ma Hyde riusc\u00ec a portarlo a 500 per il secondo film, convincendo Zanuck.\nContattata da Tom Kelley il 27 maggio 1949, decise di posare nuda per 50 dollari, soldi necessari per pagare l'affitto della sua abitazione, convinta che essendo un volto anonimo ci\u00f2 non avrebbe danneggiato la sua immagine; la fotografia, venduta per 900 dollari, venne inserita, senza citare il suo nome, nel calendario sexy \"Miss Golden Dreams\". Nel 1952 un ricattatore minacci\u00f2 di rendere il fatto di pubblico dominio, ma Norma, consigliata dalla Fox, decise di rivelare lei stessa ai media di aver posato nuda per sfuggire alla miseria; questa sua confessione fece apparire la vicenda commovente, comportando apprezzamenti e simpatie per la sua condizione di attrice in difficolt\u00e0 e accrescendo la sua popolarit\u00e0. Hugh Hefner compr\u00f2 poi il diritto di usare quelle fotografie, che vennero proibite in diversi stati, per il primo numero della sua nuova rivista \"Playboy\".\nLa consacrazione.\nTra il 1949 e il 1950, Hyde chiese ripetutamente a Marilyn di sposarlo, assicurandole che avrebbe lasciato moglie e figli per lei e promettendole una vita nel lusso, ma lei rifiut\u00f2; il suo agente cerc\u00f2 anche di assicurarle la parte di protagonista in \"Nata ieri\" (\"Born Yesterday\"). Quando Hyde ebbe un attacco di cuore fatale a Palm Springs il 18 dicembre 1950, Marilyn, che era in sua compagnia, si incolp\u00f2 della sua morte; subito prima di morire, le aveva garantito il futuro professionale procurandole un contratto settennale alla 20th Century Fox col compenso di 750 dollari alla settimana. Secondo la biografia di Spoto, dopo la morte del suo agente, Marilyn rinnov\u00f2 il contratto con il produttore e cofondatore degli \"studios\" Joseph Schenck, Nonostante Johnny Hyde avesse lasciato disposizioni perch\u00e9 venisse trattata come una della famiglia, Monroe venne cacciata dalla sua casa dalla moglie e il giorno successivo al funerale tent\u00f2 il suicidio, abusando di farmaci a casa di Lytess, che riusc\u00ec a trovarla in tempo. In questo periodo, Marilyn strinse una relazione, secondo quanto riferito dalla stessa Lytess, con il regista Elia Kazan.\nMarilyn ebbe alcuni ruoli minori in film come \"Lo spaccone vagabondo\" (\"The Fireball\") di Tay Garnett, \"Il messicano\" (\"Right Cross\") di John Sturges, \"Home Town Story\" di Arthur Pierson, \"Le memorie di un dongiovanni\" (\"Love Nest\") di Joseph M. Newman e \"L'affascinante bugiardo\" (\"As Young as You Feel\") di Harmon Jones; durante le riprese di quest'ultima pellicola, l'attrice era spesso in lacrime per dover nuovamente interpretare un ruolo minore e privo di espressivit\u00e0. Sempre nel 1950, Monroe apparve sulla rivista \"Collier\". Nel 1951 recit\u00f2 in \"Mia moglie si sposa\" (\"Let's Make It Legal\") di Richard Sale e fu protagonista di un nuovo scandalo: Earl Theisen le scatt\u00f2 una foto vestita soltanto da un sacco di patate. Nel marzo 1951, fu una delle presentatrici della cerimonia di premiazione degli Oscar. Si iscrisse poi all'Universit\u00e0 della California, Los Angeles, dove studi\u00f2 critica letteraria e artistica. In questo periodo prese alcune lezioni di recitazione da Michael Chekhov. Il 7 aprile 1952 apparve per la prima volta sulla copertina del settimanale \"Life\". Dopo pochi mesi usc\u00ec il film \"La confessione della signora Doyle\" (\"Clash by Night\") diretto da Fritz Lang; nell'occasione all'attrice venne data la possibilit\u00e0 di lavorare per la RKO Pictures, lo studio in cui la madre lavorava come montatrice negli anni venti. Lang mal vedeva i ritardi dell'attrice e la sua dipendenza da Lytess. La pellicola ebbe un buon successo ai botteghini, in parte attribuito alla curiosit\u00e0 suscitata dalla Monroe, che ricevette recensioni generalmente positive da parte della critica; questo fu il primo film nel quale il nome di Marilyn comparve nella locandina. Alcuni giornali, venendo a conoscenza della malattia di sua madre, l'accusarono pubblicamente di non assisterla a sufficienza.\nSempre nel 1952, cominci\u00f2 una relazione con il critico letterario Robert Slatzer, conosciuto anni prima. Dopo qualche giorno trascorso a Malib\u00f9 i due viaggiarono fino a Tijuana dove si sposarono il 4 ottobre. Secondo quanto raccont\u00f2 Slatzer a tale unione erano molto contrari Zanuck e Lytess, e vista la loro influenza su Norma, tre giorni dopo i due sposi decisero di annullarlo. Monroe conobbe poi Joan Crawford, con la quale ebbe l'unico rapporto saffico da lei confermato; dopo qualche tempo scopr\u00ec che Crawford l'aveva definita volgare, considerazione dovuta, secondo Monroe, a un suo rifiuto dell'attrice come amante. Per la vicenda del calendario e dell'onest\u00e0 delle sue risposte riceveva molta pi\u00f9 posta delle altre attrici, arrivando a quasi settemila lettere alla settimana. Alcune pellicole del 1952 contribuirono ad accrescere la sua fama; tra queste vi sono \"Matrimoni a sorpresa\" (\"We're Not Married!\") di Edmund Goulding con Ginger Rogers e \"Il magnifico scherzo\" (\"Monkey Business\") di Howard Hawks con Cary Grant, Ginger Rogers e Charles Coburn, primo film nel quale apparve con i capelli biondo platino. \"La tua bocca brucia\" (\"Don't Bother to Knock\") di Roy Ward Baker, con Richard Widmark e Anne Bancroft, fu il suo primo film da protagonista; recitando la parte di Nell Forbes, una babysitter dal passato turbolento, che si innamora di un pilota, \"regala un bel ritratto di una donna fragile e sperduta\". Fece poi parte di \"Il poliziotto e il salmo\" (\"The Cop and the Anthem\"), un episodio diretto da Henry Koster de \"La giostra umana\" (\"O. Henry's Full House\"), con Charles Laughton. Marilyn venne poi invitata alla parata per Miss America, il 2 settembre 1952, nella quale le ragazze sfilavano in costume da bagno, facendosi fotografare per pubblicizzare la campagna di reclutamento; un'immagine che evidenziava la sua scollatura dest\u00f2 scandalo.\nNel 1953 avvenne la definitiva consacrazione che la port\u00f2 a essere considerata una delle pi\u00f9 grandi stelle del cinema. Darryl F. Zanuck, notando nell'attrice del potenziale recitativo, pens\u00f2 a lei per il cast di \"Niagara\", diretto da Henry Hathaway; il ruolo scelto per lei era quello di una \"femme fatale\" che trama per uccidere il marito. Durante le riprese, Allan Snyder, il truccatore della Monroe, not\u00f2 in lei la paura del palcoscenico, sentimento che segn\u00f2 il suo comportamento sui set cinematografici nel corso della sua carriera. Il film, fortemente caratterizzato dalla presenza e dalla sensualit\u00e0 di Monroe, fu un successo; le recensioni sull'attrice furono generalmente positive, anche se la critica rilev\u00f2 che la sua recitazione fosse imperfetta. Il suo comportamento in occasione degli eventi promozionali per \"Niagara\" ricevette a volte dei commenti negativi, dovuti in parte agli abiti corti e provocanti con i quali si presentava alle serate di gala.\n\"Gli uomini preferiscono le bionde\" (\"Gentlemen Prefer Blondes\") di Howard Hawks vide l'attrice protagonista del musical, nel quale doveva recitare, cantare e ballare insieme con Jane Russell; celebre sono i brani \"Bye Bye Baby\" e \"Diamonds Are a Girl's Best Friend\", cantato indossando un vestito rosa di William Travilla che verr\u00e0 celebrato e imitato nei decenni successivi. Le due attrici divennero amiche, con Russell che ha descritto Monroe come una ragazza \"molto timida, molto dolce e molto pi\u00f9 intelligente di quanto la gente potesse dar credito\". Ha poi ricordato che Monroe mostrava notevole dedizione nel provare le coreografie ogni sera, anche dopo che la maggior parte della troupe aveva smesso di lavorare, arrivando tuttavia abitualmente in ritardo sul set per le riprese. Rendendosi conto che Marilyn rimaneva nel suo camerino per la paura del palcoscenico e che Hawks stava diventando impaziente per i suoi continui ritardi, Russell cominci\u00f2 ad accompagnarla fino al set. In occasione della premi\u00e8re del film a Los Angeles, Monroe e Russell lasciarono la loro firma e le loro impronte nel piazzale del Grauman's Chinese Theatre di Hollywood. L'adattamento cinematografico del romanzo di Anita Loos diventa un capolavoro del cinema, incassando oltre il doppio rispetto ai costi di produzione, e Marilyn diventa una vera e propria star del cinema, ricevendo nuovamente molte recensioni positive.\nAnche \"Come sposare un milionario\" (\"How to Marry a Millionaire\"), una commedia romantica di Jean Negulesco della quale fecero parte anche Betty Grable e Lauren Bacall, riscosse un notevole successo commerciale. Monroe riusc\u00ec a calarsi in un personaggio pi\u00f9 comico e brillante rispetto ai precedenti ruoli, avendo anche apprezzamenti dalla critica e dal pubblico. Sempre nel 1953, a soli 27 anni, si classific\u00f2 al primo posto della Quigley Poll, la classifica degli attori di maggiore successo commerciale, posizione che conserv\u00f2 fino al 1956. Tentando di uscire dallo stereotipo della \"dumb blonde\" (\"oca bionda\"), disse al \"New York Times\": \"Voglio crescere, svilupparmi e recitare importanti ruoli drammatici. La mia insegnante di recitazione, Natasha Lytess, dice a tutti che ho una grande anima, ma finora nessuno se n'\u00e8 interessato.\" Apparve poi per la prima volta in un programma televisivo, il \"Jack Benny Show\" di Jack Benny, e, nel mese di ottobre, firm\u00f2 un contratto discografico con la RCA Records. Dopo che Darryl F. Zanuck rifiut\u00f2 di farle fare un provino per \"Sinuhe l'egiziano\", entr\u00f2 a far parte del cast del western \"La magnifica preda\" (\"River of No Return\") di Otto Preminger, con Robert Mitchum.\n Lytess ebbe il compito di assistere Monroe, che si rifiutava di parlare con Preminger, e di valutare ogni scena girata; alla fine delle riprese, Marilyn disse \"Penso di meritare un progetto migliore a un film western di grado Z, in cui la recitazione \u00e8 in secondo piano rispetto al paesaggio e al CinemaScope\".\nAvrebbe poi dovuto partecipare al musical \"The girl in Pink Tights\", un rifacimento di una storia con Betty Grable, con Frank Sinatra. Nella sua biografia, la diva riferisce che letto il copione e trovandolo scialbo si rifiut\u00f2 di prendervi parte, venendo sospesa dalla 20th Century Fox, mentre altre fonti raccontano che il motivo per cui non si present\u00f2 era dovuto alla differenza di salario fra i due protagonisti che la donna non toller\u00f2; per Sinatra erano infatti previsti 5.000 dollari alla settimana contro i 1.500 di Monroe. Quando venne sospesa per la vicenda del musical, Joe DiMaggio, giocatore di baseball dei New York Yankees, le chiese di sposarlo. I due si erano conosciuti nel 1951 e, dopo anni di corteggiamento, i due convolarono a nozze il 14 gennaio 1954, presso il municipio di San Francisco; non poterono sposarsi in chiesa dato che entrambi erano divorziati. Poco tempo dopo, disse a un reporter \"Il matrimonio \u00e8 la mia carriera principale da ora in poi\". Durante la loro luna di miele in Giappone, Marilyn si rec\u00f2 dai soldati statunitensi feriti e cominci\u00f2 a cantare per loro; nei tre giorni che trascorse nel campo, si esib\u00ec per circa militari. In seguito disse che questa esperienza l'aiut\u00f2 a superare la paura di recitare e cantare davanti a grandi folle. I due si stabilirono poi a San Francisco; la loro unione fu difficile fin dall'inizio, a causa delle loro personalit\u00e0 in conflitto; la gelosia di DiMaggio, che talvolta sfociava nella violenza, mal si conciliava con la vita mondana della Monroe. Poco dopo il matrimonio, il 22 gennaio vinse l'Henrietta Award ai Golden Globe 1954 per la \"migliore attrice del mondo\".\nI successi internazionali.\nTornata a Hollywood nel marzo 1954, Monroe si chiar\u00ec con la 20th Century Fox e prese parte al musical \"Follie dell'anno\" (\"There's No Business Like Show Business\") di Walter Lang. Il film non ebbe un notevole successo commerciale, non riuscendo a recuperare il budget iniziale, e venne accolto negativamente anche da parte della critica; fu anche definito come il peggiore dei film di Marilyn Monroe. Anche la stessa attrice ebbe dei giudizi negativi sul film, cui aveva partecipato con la garanzia di un ruolo da protagonista in una successiva pellicola; Ed Sullivan descrisse l'interpretazione dell'attrice del brano \"Heat Wave\" come \"una delle pi\u00f9 evidenti violazioni del buon gusto\" cui aveva mai assistito.\n\"Quando la moglie \u00e8 in vacanza\" (\"The Seven Year Itch\") di Billy Wilder, che fu uno dei maggiori successi dell'attrice, fu l'adattamento cinematografico dell'omonima opera teatrale di George Axelrod. La celebre scena nella quale la gonna del vestito bianco di Marilyn viene sollevata dal passaggio di un treno della metropolitana, filmata all'incrocio tra Lexington Avenue e la 52\u00ba strada a New York il 15 settembre 1954 davanti a centinaia di fan, verr\u00e0 citata e parodiata innumerevoli volte fino a diventare un'icona del cinema del XX secolo; durante le riprese di questa sequenza, Wilder ricord\u00f2 l'espressione di rabbia sul volto di DiMaggio. In seguito, la coppia ebbe una furiosa lite e il 5 ottobre, dopo nove mesi di matrimonio, Monroe e DiMaggio si separarono. Il film di Wilder fu un successo commerciale, guadagnando circa 8 milioni di dollari, e la stessa Monroe ottenne numerose recensioni positive per la sua interpretazione. Nel periodo nel quale venne girato il film di Wilder, tra l'estate del 1954 e i primi mesi del 1955, Monroe rifiut\u00f2 alcuni ruoli minori in pellicole come \"L'altalena di velluto rosso\" (\"Girl in the Red Velvet Swing\") e \"Scandalo al collegio\" (\"How to Be Very, Very Popular\").\nNonostante fosse oramai una star del cinema, Marilyn era stanca dei ruoli da \"dumb blonde\" che Zanuck le affidava; quando Jayne Mansfield e Sheree North non raccolsero i successi di pubblico attesi, Zanuck, colpito anche dal notevole successo di \"Quando la moglie \u00e8 in vacanza\", decise di cedere alle richieste della Monroe. Il nuovo contratto che Marilyn stipul\u00f2 le lasciava maggior margine creativo, il diritto di approvazione del regista e la possibilit\u00e0 di fare un film all'anno con case di produzione diverse dalla Fox, che si assicur\u00f2 l'attrice per quattro film da girare in sette anni. Anche se il contratto fra le due parti fu inizialmente proposto ad agosto, questo venne firmato solo il 31 dicembre 1955, prevedendo un compenso di 100.000 dollari a film, oltre a un'ulteriore quota in base ai guadagni, e a un rimborso di 142.000 dollari per i film passati.\nDopo il matrimonio con DiMaggio, fu per un breve periodo l'amante di Frank Sinatra. Dopo aver preso alcune lezioni di recitazione da Constance Collier, nel marzo 1955 si trasfer\u00ec a New York per studiare all'Actor's Studio, con Lee e Paula Strasberg, conosciuta sul set di \"Follie dell'anno\". Si racconta che proprio per la frequentazione degli Strasberg perse sicurezza in s\u00e9 stessa, cominciando a sottoporsi a sedute di psicoanalisi. Il mese successivo, grazie a Collier, conobbe Greta Garbo; per via di questo rapporto, l'FBI apr\u00ec un fascicolo chiamato \"Love story Marilyn-Greta\". Nel mese di maggio, Monroe cominci\u00f2 a uscire con il drammaturgo Arthur Miller, conosciuto ai tempi del film \"L'affascinante bugiardo\". Durante tutto l'anno trascorso presso l'Actors Studio, Monroe cerc\u00f2 di attenuare la sua paura del palcoscenico, stringendo amicizia con Kevin McCarthy e Eli Wallach. Quando Strasberg sent\u00ec che Monroe era pronta per recitare davanti ai suoi coetanei, Monroe e Maureen Stapleton scelsero una scena presa dall\"'Anna Christie\" di Eugene O'Neill; nonostante, nel corso della prova, avesse vacillato, recit\u00f2 le sue battute senza dimenticare il copione, stupendo per le doti interpretative i presenti. Si dedic\u00f2 poi al servizio fotografico di Cecil Beaton presso l'Ambassador Hotel di New York. Cerc\u00f2 poi l'anonimato viaggiando con il nome di Zelda Zonk prima nel Connecticut e poi a New York all'Hotel Waldorf-Astoria. Nel mese di settembre Grace McKee, la tutrice della Monroe, si suicid\u00f2 ingerendo un quantitativo letale di barbiturici.\nMonroe torn\u00f2 a recitare con \"Fermata d'autobus\", il primo lavoro successivo al nuovo contratto, tratto da due opere teatrali di William Inge, per la regia di Joshua Logan. Il film venne girato nei mesi di maggio e giugno a Phoenix; a causa del maltempo e per il pesante trucco usato dall'attrice, Marilyn ebbe diversi problemi di salute, venendo in seguito ricoverata in ospedale con una diagnosi di bronchite acuta. Poco prima di cominciare le riprese, Monroe aveva rescisso il contatto con Natasha Lytess, sostituendola con Paula Strasberg, che divenne una presenza costante nella carriera successiva dell'attrice. Marilyn ebbe per questa pellicola una nomination al Golden Globe per la migliore attrice in un film commedia o musicale, premio poi andato a Deborah Kerr per \"Il re ed io\"; il critico cinematografico del \"Time\" Bosley Crowther grid\u00f2 alla sorpresa affermando che finalmente Monroe dimostrava di essere un'attrice; della stessa opinione era il giornalista del \"The Saturday Review\" Arthur Knight, dichiarando, chiamandola \"artista\", che erano finiti i tempi nei quali si pensava che fosse solo un corpo. Il 23 febbraio 1956 il nome Marilyn Monroe divenne il suo nome legale. Il 14 maggio apparve per la prima volta sulla copertina del \"Time\"; Marilyn venne ingaggiata da Richard Avedon per un servizio fotografico, nel quale prese le parti di Lillian Russell, Theda Bara, Clara Bow, Jean Harlow e Marlene Dietrich.\nIl 29 giugno 1956 Monroe si spos\u00f2 con Arthur Miller; nello stesso periodo, si convert\u00ec all'ebraismo, motivo per cui i suoi film vennero proibiti in Egitto e Siria. Dopo due settimane di luna di miele in Giamaica, nel novembre 1956 Marilyn decise di vivere nel ranch del marito a Roxbury nel Connecticut. Nel 1957, fond\u00f2 con il fotografo Milton H. Greene una sua societ\u00e0 di produzione, la Marilyn Monroe Production, il cui unico film prodotto fu \"Il principe e la ballerina\" (\"The Prince and the Showgirl\") di Laurence Olivier. Prima delle riprese, Olivier elogi\u00f2 l'attrice; commentando il cast una volta finito di girare il film, disse \"Marilyn era quasi meravigliosa, la migliore di tutti\". L'interpretazione della Monroe venne apprezzata anche dalla critica; il 13 maggio Monroe ritir\u00f2 all'istituto di Cultura Italiana di New York dalle mani di Anna Magnani il David di Donatello per la migliore attrice straniera. Dopo che venne tolta la carica di vicepresidente della casa di produzione cinematografica a Greene, considerato anche il deteriorarsi dei rapporti fra i due, dovuti in parte ad Arthur Miller, la societ\u00e0 non produsse altri film anche se non venne chiusa subito. Marilyn voleva un figlio da Miller, ma durante il loro rapporto ebbe alcuni aborti. Numerosi biografi hanno indagato sul reale numero di interruzioni di gravidanza avute dall'attrice; il numero non \u00e8 univoco, in quanto spesso ricorse a cliniche illegali, tuttavia, secondo Sarah Bartlett Churchwell, Monroe ebbe circa dodici aborti, mentre la stessa Marilyn disse di aver avuto quattordici interruzioni di gravidanza. Il notevole numero di questi interventi \u00e8 in parte dovuto all'endometriosi della quale soffriva. Sicuramente, nel corso della sua vita ebbe una gravidanza ectopica, un aborto spontaneo e uno volontario.\nDal 4 agosto al 6 novembre 1958 gir\u00f2, insieme con Jack Lemmon e Tony Curtis, \"A qualcuno piace caldo\" (\"Some Like It Hot\"), uno dei suoi film di maggior successo. Billy Wilder era il regista del film e, anche se l'altro film che gir\u00f2 con lei, \"Quando la moglie \u00e8 in vacanza\", ebbe un notevole successo commerciale, aveva esplicitamente detto che mai pi\u00f9 avrebbe lavorato con lei, per le sue paure di recitare, i suoi ritardi e per il fatto che non riusciva a ricordarsi le battute del copione. Monroe, che aveva da poco superato il trauma dell'aborto e voleva tornare a recitare, cerc\u00f2 allora di convincerlo, scrivendogli in una lettera nella quale vi era scritto che avrebbe gradito molto lavorare ancora con lui. Monroe accett\u00f2 l'idea di girare la pellicola in bianco e nero e Wilder accett\u00f2 di lavorare nuovamente con lei. Durante le riprese ebbe dei problemi nel riuscire ad addormentarsi e, dopo aver ingurgitato delle pillole in eccesso, venne portata al Cedars of Lebanon Hospital per un controllo. Nel mese di dicembre, poco dopo la conclusione delle riprese, una gravidanza si concluse con un aborto spontaneo. \"A qualcuno piace caldo\" fu un successo e venne acclamato sia dal pubblico sia dalla critica, ricevendo sei nomination ai Premi Oscar del 1960. Lo stesso Wilder ha definito il film \"il suo pi\u00f9 grande successo\"; parlando delle riprese disse \"lavorare con Marilyn era cos\u00ec difficile perch\u00e9 era del tutto imprevedibile\", definendola poi un \"genio assoluto come attrice comica\". Per questo film, Monroe vinse il Golden Globe come migliore attrice in un film commedia o musicale, superando attrici come Doris Day in \"Il letto racconta\" e Shirley MacLaine in \"Tutte le ragazze lo sanno\". Durante il ritiro del premio, consegnatole da Rock Hudson, era evidente il suo stato di ebbrezza, tanto che vennero censurati gli interventi dell'attrice durante la premiazione.\nPer rispettare il contratto con la Fox, che prevedeva per lei quattro film, accett\u00f2 di apparire in \"Facciamo l'amore\" (\"Let's Make Love\"), diretto da George Cukor. Il soggetto era inizialmente frutto di Norman Krasna ma venne riscritto in parte da Arthur Miller; il nuovo copione non venne apprezzato dai vari attori scelti per recitare la parte del protagonista, per cui Cary Grant, Yul Brinner, Rock Hudson, Charlton Heston e Gregory Peck rifiutarono tutti di girare il film. Il ruolo venne poi affidato a Yves Montand; quando Miller e Simone Signoret, moglie dell'attore, si recarono entrambi in Europa per motivi di lavoro, i due cominciarono una breve relazione, che si concluse quando Montand rifiut\u00f2 di lasciare la Signoret. Monroe sment\u00ec pubblicamente un suo rapporto con l'attore italo-francese; in quei tempi, nonostante vi fosse una diversit\u00e0 di vedute inconciliabile e avesse probabilmente cominciato un rapporto con J.F. Kennedy, era ancora sposata con Miller. Il film non ebbe il successo della critica e del pubblico dei precedenti film.\nIn questo periodo, la salute di Monroe peggior\u00f2 e lei cominci\u00f2 a vedere uno psichiatra di Los Angeles, il dottor Ralph Greenson; spesso si lamentava di soffrire di insonnia, e, secondo Greenson, ingeriva un'eccessiva dose di farmaci, progredendo verso la dipendenza da essi, notando per\u00f2 che poteva rinunciare ai farmaci per periodi prolungati senza subire alcuna crisi di astinenza. Secondo Greenson, questo stato psicologico era dovuto al deteriorarsi del rapporto tra Miller e Monroe, che era particolarmente insofferente verso il marito. Greenson ha dichiarato che il suo obiettivo principale era quello di imporre una drastica riduzione nell'assunzione di farmaci.\nNel luglio del 1960, sotto il caldo del deserto del Nevada, cominciarono le riprese de \"Gli spostati\" (\"The Misfits\"), diretto da John Huston, con Clark Gable, Montgomery Clift, Eli Wallach e Thelma Ritter; Miller scrisse la sceneggiatura del film come regalo di San Valentino per Monroe, contenente un ruolo scritto appositamente per l'attrice, tuttavia, quando cominciarono le riprese, i due si erano gi\u00e0 lasciati. L'11 novembre vi fu la separazione ufficiale della coppia e Marilyn ottenne il divorzio a Ciudad Ju\u00e1rez in Messico il 24 gennaio 1961. Monroe era spesso malata e, lontano dall'influenza del dottor Greenson, aveva ripreso il consumo di sonniferi e di alcool; nel mese di agosto, torn\u00f2 a Los Angeles dove venne ricoverata per dieci giorni in ospedale e, anche se non sono mai stati divulgati i motivi di questo ricovero, i giornali dell'epoca riportarono che era stata vicino alla morte. Tornata sul set, riusc\u00ec a completare il film; il ritardo di Marilyn alle scene era mal visto dal resto del cast, in particolare da Gable, che morir\u00e0 pochi giorni dopo la fine delle riprese. Questo fu anche l'ultimo film completato da Marilyn Monroe. La vedova di Gable, Kay, disse che lo stato di \"eterna attesa\" sul set de \"Gli spostati\" aveva contribuito alla morte dell'attore. Quando i giornalisti chiesero a Monroe se si sentiva in colpa per la morte di Gable, lei si rifiut\u00f2 di rispondere, ma privatamente espresse il suo rammarico per il trattamento che ebbe nei confronti dell'attore durante le riprese. Il film, che divenne un classico del cinema del XX secolo, ricevette recensioni contrastanti, senza diventare un successo commerciale, anche se alcuni come Kate Cameron del \"New York Daily News\" elogiarono le interpretazioni di Monroe e Gable.\nGli ultimi anni.\nNei mesi successivi, la dipendenza da alcol e da psicofarmaci della Monroe cominci\u00f2 a minare la sua salute. Il 7 febbraio 1961, Marilyn, sempre pi\u00f9 spesso preda di turbe psichiche, si rec\u00f2 volontariamente sotto il falso nome di Faye Miller al Payne Whitney Psychiatric Clinic, l'ospedale psichiatrico di New York; quando la permanenza nella casa di cura divenne per l'attrice una sorta di detenzione, l'ex marito Joe DiMaggio riusc\u00ec a farla uscire e a trasferirla al Columbian Presbyterian. Le fonti sono discordanti sul modo in cui lo sportivo riusc\u00ec a farla uscire dall'istituto; secondo alcune i due uscirono di nascosto dalla cantina, per altre riusc\u00ec semplicemente a farla trasferire nell'altra clinica, mentre altre ancora sostengono che, dopo aver trascorso tre giorni alla Payne Whitney, venne trasferita alla Columbian per tre settimane dove giunse DiMaggio. In ogni caso, dopo che fu dimessa, raggiunse DiMaggio in Florida. A maggio dello stesso anno sub\u00ec poi un intervento chirurgico per correggere un blocco alle tube di Falloppio; nel mese di giugno venne poi operata per calcoli alla cistifellea al Polyclinic Hospital di New York. L'11 luglio venne dimessa, venendo colpita da un microfono durante l'assalto dei giornalisti. Questi diversi interventi e le sue dipendenze non le permisero di girare alcun film per tutto il 1961.\nFrank Sinatra nel gennaio 1962 lasci\u00f2 definitivamente Marilyn, annunciando il proprio matrimonio con Juliet Prowse, che comunque poi non spos\u00f2, ma mancando alla promessa fattale tempo addietro di sposarsi con lei e, nello stesso periodo, l'ex marito Miller convol\u00f2 a nuove nozze con Inge Morath. Marilyn, sempre pi\u00f9 provata da queste notizie, dimagr\u00ec perdendo sette chili. Compr\u00f2 una villa a Brentwood per 90.000 dollari, in cui si trasfer\u00ec nel mese di febbraio; l'abitazione era situata nella West Los Angeles, al 12305 di Fifth Helena Drive. Il 5 marzo ricevette, durante i Golden Globe 1962, il suo secondo Henrietta Award. Il 23 aprile, a distanza di 14 mesi dal suo ultimo ricovero nella clinica newyorchese, cominciarono le riprese del film \"Something's Got to Give\", diretto da George Cukor con Dean Martin e Cyd Charisse; questo, che doveva essere il terzo dei quattro film promessi alla Fox, era un rifacimento di \"Le mie due mogli\". Il film doveva cominciare a gennaio ma, per conciliare la riabilitazione dell'attrice, la troupe cominci\u00f2 a lavorare solo alcuni mesi pi\u00f9 tardi. All'inizio delle riprese Marilyn si ammal\u00f2, tornando 5 giorni dopo, il 30 aprile, pur non essendo ancora in condizione di girare le scene; soffriva infatti di febbre alta e di frequenti sinusiti e si rifiutava di recitare se il resto del cast non era in ottime condizioni di salute.\nIl 19 maggio al Madison Square Garden, durante i festeggiamenti per il compleanno del presidente John Fitzgerald Kennedy, cant\u00f2 davanti a circa 15.000 persone \"Happy Birthday, Mr. President\", indossando un abito color carne; al termine fece un breve discorso e continu\u00f2 cantando \"Thanks for the Memories\" di Bob Hope. Il presidente la ringrazi\u00f2 dicendo \"Adesso, dopo aver ascoltato degli auguri cos\u00ec dolci, posso anche ritirarmi dalla politica\". Le fonti non concordano sul primo incontro fra l'attrice e JFK; secondo il giornalista Jean Marcilly, grazie alle confessioni fatte a lui dalla stessa Marilyn, in un periodo nel quale la diva viveva un momento particolarmente difficile con Miller, avendo da poco abortito, la donna chiese per tranquillizzarsi, con Frank Sinatra che le fece da intermediario, un incontro con il senatore che la rassicur\u00f2. Altri invece riferiscono che fu grazie a uno degli agenti avuti dall'attrice, Charles Feldman, che nel 1954 in una festa a casa sua i due si conobbero; fu una semplice presentazione informale, ma i due si incontrarono nuovamente a casa di Peter Lawford nel 1957, grazie al quale i due poterono incontrarsi ripetutamente negli anni successivi. Della relazione con il presidente si era confidata anche con il giornalista Sidney Skolsky. In seguito Kennedy prese le distanze dall'attrice; quando Marilyn Monroe gli regal\u00f2 un Rolex d'oro con incisa la frase \u00ab\"Jack, with love as always from Marilyn, May 29th 1962\"\u00bb (\"Jack, con amore come sempre da Marilyn, 29 maggio 1962\") l'orologio venne donato a un dipendente.\nMarilyn frequent\u00f2 anche Robert Kennedy, il fratello del presidente, che fu il suo ultimo amante. I due si erano probabilmente conosciuti quando John Kennedy si era deciso a non frequentare pi\u00f9 l'attrice. Le fonti dicono che aveva anche inizialmente promesso di sposarla e che Marilyn andava in giro dicendo ai suoi amici che sarebbe diventata moglie di un uomo molto importante. I biografi concordano nel dire che a quei tempi, durante le riprese di \"Something's Got to Give\", Marilyn affermava di essere incinta; non conosceva per\u00f2 l'identit\u00e0 del padre del bambino, ma si presume che il figlio potesse essere di Bob Kennedy. Abort\u00ec poche settimane dopo, il 20 luglio, presso la Cedars of Lebanon. Agnes Flanagan disse che Marilyn aveva per\u00f2 abortito con ogni probabilit\u00e0 nel Messico poche settimane dopo; tali testimonianze trovano conferma nelle indagini condotte da Fred Otash che giunse alla conclusione che abort\u00ec con l'aiuto di un medico statunitense che la segu\u00ec oltre confine. Alcuni biografi ritengono che venne costretta ad abortire, in quanto si ipotizzava che il padre del bambino fosse Bob Kennedy.\nIl 1\u00ba maggio Monroe torn\u00f2 poi sul set di \"Something's Got to Give\" e il 23 maggio gir\u00f2 una sequenza nella quale appare nuda in una piscina, rimanendo nell'acqua per ore e peggiorando cos\u00ec il suo stato di salute; commentando che voleva \"spingere Liz Taylor fuori dalle copertine delle riviste\", diede il permesso per far pubblicare dalla rivista \"Life\" diverse fotografie nelle quali si mostrava parzialmente nuda. Alla fine del mese si allontan\u00f2 nuovamente dalle scene per motivi di salute; per le continue assenze, che le consentirono di essere sul set solo 12 giorni su 35, l'8 giugno la Monroe venne licenziata e la 20th Century Fox intent\u00f2 contro di lei una causa da mezzo milione di dollari.Fece poi dei servizi fotografici con George Barris, che rifiut\u00f2 per molti anni di permetterne la pubblicazione, scattando anche alcune foto di nudo, e con Bert Stern per \"Vogue\"; per quest'ultimo, durante i tre giorni di lavoro all'hotel Bel-Air di Hollywood, scatt\u00f2 in totale 2.571 foto. Il lavoro completo verr\u00e0 poi pubblicato nel libro \"The Last Sitting\".\nLa questione legale con la 20th Century Fox si era risolta il 1\u00ba agosto e le venne rinnovato il contratto, prevedendo un milione di dollari per altri due film. Venne inoltre previsto di ricominciare in autunno le riprese di \"Something's Got to Give\". Vi era inoltre la possibilit\u00e0 di firmare un contratto con una casa di produzione italiana del valore di 10 milioni di dollari per quattro film, dei quali sarebbe stata regista, sceneggiatrice e attrice. Ad Allan Snyder, che la incontr\u00f2 alla fine di luglio, Marilyn confess\u00f2 di essere soddisfatta per le opportunit\u00e0 che aveva a sua disposizione, di non essere \"mai stata meglio\" e di \"essere di ottimo umore\". Il 4 agosto incontr\u00f2 Ralph Greenson, il suo psichiatra personale.\nLa morte e gli sviluppi successivi.\nMarilyn Monroe fu trovata morta nella camera da letto della sua casa di Brentwood, a Los Angeles, il 4 agosto 1962, all'et\u00e0 di trentasei anni. Il cadavere di Marilyn, che era privo di vestiti e con in mano la cornetta del telefono, fu scoperto da Ralph Greenson, il medico psichiatra che era stato urgentemente chiamato alle 3:30 da Eunice Murray, governante e amica dell'attrice, preoccupata perch\u00e9 non riusciva a entrare nella camera di Marilyn; la porta era chiusa dall'interno e, nonostante la Murray vedesse la luce accesa, non sentiva alcun rumore e nessuno rispondeva alle sue domande. La chiamata alla polizia per denunciare il fatto arriv\u00f2 alle 4:25 ora locale, come da successivi accertamenti telefonici. Alcuni biografi ritengono per\u00f2 che siano trascorse cinque ore dal momento del decesso a quando vennero avvisate le autorit\u00e0: in questo lasso di tempo Marilyn sarebbe stata portata al Saint John's Health Center di Santa Monica, ma l'ospedale avrebbe rifiutato di accettare il caso per l'eccessiva notoriet\u00e0 della vittima. Un'indagine formale nel 1982 del procuratore generale della contea di Los Angeles si concluse senza nessuna credibile evidenza di un complotto.\nSecondo il dottor Thomas Noguchi, che esegu\u00ec l'autopsia, la morte di Marilyn era con \"alta probabilit\u00e0\" un suicidio, dovuta a un'overdose di barbiturici; nel corpo dell'attrice trov\u00f2 8 milligrammi di Idrato di cloralio e 4,5 milligrammi di Pentobarbital per 100 millilitri di sangue. L'incerta ricostruzione degli eventi di quella notte, la presenza non confermata di Bob Kennedy nella casa dell'attrice la sera prima della sua morte e alcune incongruenze nelle dichiarazioni dei testimoni e nel referto autoptico hanno dato adito a molteplici interpretazioni sugli eventi di quella notte e sulle cause della scomparsa dell'attrice. Tra le varie versioni formulate, venne ipotizzata la complicit\u00e0 dei Kennedy, che vedevano nella Monroe, che si era detta pronta a confessare le loro relazioni con lei, una minaccia per la loro carriera politica oppure una vendetta della mafia americana nei confronti della famiglia Kennedy per alcune promesse fatte in campagna elettorale e non mantenute.\nJoe DiMaggio, insieme con Inez Melson, amministratrice dei beni di Marilyn e tutrice della madre dell'attrice, organizz\u00f2 il funerale, occupandosi delle spese; la cerimonia si tenne al Westwood Memorial Park l'8 agosto 1962. Tra le 31 persone tra parenti e amici che presenziarono al funerale, vi furono Robert Slatzer (a cui non fu concesso di vedere la salma), Greenson con la famiglia, Murray e Newcomb; non furono presenti invece Dougherty e Miller, gli altri ex-mariti. La madre Gladys, gi\u00e0 colpita dalla schizofrenia, malattia che la rese incapace di ricordare la figlia, non prese parte al funerale. La cerimonia venne celebrata da A.J. Soldancon, con le note di \"Over the Rainbow\"; l'orazione funebre doveva essere letta dal poeta Carl Sandburg, ma non gli fu permesso di partecipare e venne sostituito da Lee Strasberg. La bara era di bronzo massiccio ed era stata foderata con un tessuto di seta color champagne. L'attrice, durante il funerale di Constance Collier nel 1955, aveva confidato a Truman Capote che avrebbe voluto che le sue ceneri fossero disperse nelle onde del mare.\nMarilyn Monroe \u00e8 tumulata in un loculo di un colombario presso il Westwood Village Memorial Park Cemetery; l'attrice aveva fatto seppellire in quel cimitero Grace Goddard, poich\u00e9 vi era sepolta anche la zia di Grace, Ana Lower, che si era presa cura di lei per un breve periodo. Rimanendo fedele a una promessa fatta a Monroe, Whitey Snyder, il suo visagista personale, trucc\u00f2 il cadavere per la cerimonia; anche Pearl Porterfield, la costumista Marjorie Plecher e la parrucchiera Agnes Flanagan si occuparono del corpo dell'attrice, mettendole sulla testa la parrucca bionda che aveva portato nel film \"Gli spostati\" e vestendola con un abito verde di Emilio Pucci. Hugh Hefner ha poi acquistato il loculo accanto a quello di Marilyn per 85.000 dollari, mentre un altro loculo adiacente \u00e8 stato venduto per 125.000 dollari. L'ex marito, Joe DiMaggio, nei primi tempi dopo la morte di Marilyn, port\u00f2 personalmente una volta a settimana un mazzo di rose rosse sulla tomba dell'attrice; in seguito, sino al 1982 li fece recapitare da un fioraio, ma solo in ricorrenza del compleanno. Diversamente far\u00e0 Slatzer che porter\u00e0 per tutta la vita delle rose bianche sulla tomba.\nNel suo testamento dispose 10.000 dollari per la sorellastra Bernice Miracle; 5.000 dollari per l'amico Norman e Hedda Rosten (poi devoluti in favore della figlia, Patricia); 2.500 dollari ogni anno per X\u00e9nia Karlovna Ziller, vedova di Michael Chekhov; 5.000 dollari ogni anno a Gladys Baker; 10.000 dollari a cui si aggiunse un 25% del bilancio a May Reis, la sua segretaria; 25% del bilancio, che avrebbe dovuto donare a un ente di sua scelta a Marianne Kris; 50% del bilancio a cui si aggiungevano beni personali a Lee Strasberg. La seconda moglie di Lee Strasberg, Anna, ricav\u00f2 molto dai beni dell'attrice e cur\u00f2 il Marilyn Monroe Theater e il Marilyn Monroe Museum. Anna Freud cre\u00f2 la Hampstead Child-Therapy Clinic con sede a Londra, che fu l'ente beneficiario scelto da Kris per versare la percentuale indicata nel testamento; tale societ\u00e0 venne anche riconosciuta come \u00ablegataria principale\u00bb dei diritti dovuti all'immagine dell'attrice, ricavando circa un milione e mezzo di dollari all'anno per diversi anni. Nell'ottobre 1962, Inez Melson, con il suo legale Allen Stein, impugn\u00f2 il testamento, volendo dimostrare che lo scritto era stato redatto sotto l'influenza di Marianne Kris. Il procuratore di New York consider\u00f2 comunque valido il testamento.\nMarilyn aveva diversi progetti per il futuro: nel 1954 aveva acquistato i diritti per la trasposizione cinematografica della vita di Jean Harlow, avrebbe dovuto partecipare alla commedia dal titolo \"This God Business\" e voleva portare in scena \"Un tram che si chiama Desiderio\" di Tennessee Williams, volendo interpretare il ruolo di Blanche DuBois. Stava inoltre discutendo per ottenere i ruoli da protagonista di \"Irma la dolce\", di \"La signora e i suoi mariti\" e di \"Baciami, stupido\".\nDopo la sua improvvisa scomparsa, il suo ruolo in \"Something's got to give\" venne affidato a Doris Day e la pellicola usc\u00ec nel 1963 con il titolo \"Fammi posto tesoro\" (\"Move Over Darling\").\nMolti anni dopo, nel 1999, vennero recuperati dagli archivi della Fox gli oltre 500 minuti di girato per quella che avrebbe dovuto essere la versione originale del lungometraggio, ovverosia l'ultimo film con Marilyn Monroe, anche se incompiuto. Le bobine originali vennero opportunamente esaminate e restaurate, per poi confluire in un inedito montaggio di 37 minuti, uscito su VHS.\nRiconoscimenti.\nNel 1999 \u00e8 stata proclamata dall'American Film Institute la sesta pi\u00f9 grande attrice della storia del cinema. \"Diamonds Are a Girl's Best Friend\" si \u00e8 classificata inoltre al dodicesimo posto nella lista delle migliori canzoni statunitensi per film. Dal 1960 Marilyn Monroe ha una stella presso la Hollywood Walk of Fame, al 6774 di Hollywood Blvd.\nMarilyn Monroe nella cultura di massa.\nNella cultura popolare, oltre che nell'immaginario collettivo, l'immagine dell'attrice ha rappresentato una fonte di ispirazione per molte opere cinematografiche, artistiche e musicali. Tra i numerosi artisti che hanno utilizzato il volto o il corpo dell'attrice vi sono Andy Warhol (\"Twenty-five Colored Marilyns),\" Christo (\"Wrapped Magazine Marilyn\"), Salvador Dal\u00ed (\"Mao Monroe\"), Willem de Kooning (\"Marilyn Monroe\"), Richard Hamilton (\"My Marilyn\"), Mimmo Rotella \"Marilyn Monroe\", Wolf Vostell \"Marilyn Monroe\", Mel Ramos \"Peek-a-boo Marilyn\", Keith Haring (\"Marilyn Monroe\"), Gottfried Helnwein (\"Boulevard of Broken Dreams\" e \"Marilyn\"), Robert Indiana (\"The Metamorphosis of Norma Jean\", \"Marilyn, Marilyn\" e \"Sunburst Marilyn\"), David LaChapelle (\"Amanda Lepore as Andy Warhol's Marilyn\"), James Rosenquist (\"Marilyn Monroe I\") e Andy Warhol (\"Marilyn Diptych\").\nAnche la letteratura \u00e8 stata influenzata dalla biografia della Monroe; tra i testi che trattano dell'attrice vi sono \"Polaroids from the Dead\" di Douglas Coupland, \"Of Women and Their Elegance\" di Norman Mailer, \"Blonde\" e \"Three Girls\" di Joyce Carol Oates e \"Marilyn's Daughter\" di John Rechy, mentre, nella poesia vi sono opere quali \"You Remind Me of Marilyn Monroe\" di Steven Berkoff, \"Marilyn Monroe\" di Ernesto Cardenal e \"Love and Marilyn Monroe\" di Delmore Schwartz, e \"Norma Jeane Baker of Troy\" di Anne Carson per il teatro.\nIn campo musicale, vi sono numerosi brani che trattano dell'attrice, tra i quali \"The Jean Genie\" di David Bowie, \"Photograph\" dei Def Leppard, \"Candle in the Wind\" di Elton John, \"The Second Time Around\" di Sammy Cahn, \"Captain Crash &amp; the Beauty Queen From Mars\" dei Bon Jovi, \"Tabloid Junkie\" di Michael Jackson, \"Hollywood\" di Jay-Z, \"We Didn't Start the Fire\" di Billy Joel, \"I'm Gonna be Alright\" di Jennifer Lopez, Applause di Lady Gaga, \"Vogue\" di Madonna, \"Who Killed Marilyn?\" dei The Misfits, \"The Actor\" di Robbie Williams, \"She Takes Her Clothes Off\" degli Stereophonics, \"Celluloid Heroes\" dei The Kinks, \"State of Dreaming\" di Marina and the Diamonds, \"The Lady is a Vamp\" delle Spice Girls, \"Jitterbug Boy\" e \"A Sweet Little Bullet From a Pretty Blue Gun\" di Tom Waits e \"Marilyn Monroe\" di Nicki Minaj; anche Katy Perry la cita in \"Hey Hey Hey\", traccia contenente nel suo album \"Witness\". L'artista heavy metal Marilyn Manson ha scelto il suo nome d'arte come contrapposizione tra la purezza, secondo lui rappresentata dalla Monroe, e del male rappresentato dal criminale Charles Manson. Il nome del gruppo metal Norma Jean \u00e8 un riferimento al vero nome di Marilyn Monroe.\nNel cinema.\nDiversi film sono usciti ispirandosi direttamente o indirettamente alla persona e alla vita di Marilyn Monroe. Quando l'attrice era in vita, il film \"La divina\" del 1958, scritto da Paddy Chayesky, si ispirava proprio alla vita dell'attrice che dalla povert\u00e0 otterr\u00e0 la ricchezza al prezzo della felicit\u00e0. Tra le altre pellicole che trattano delle vicende dell'attrice vi sono \"Tommy\", \"La signora in bianco\", \"Norma Jean &amp; Marilyn\", \"Rat Pack - Da Hollywood a Washington\", \"Blonde\", \"James Dean - La storia vera\", \"Wonder Boys\", \"Mister Lonely\", \"Io &amp; Marilyn\", \"The Kennedys\", \"Marilyn\" e \"Smash\". Piccoli elementi direttamente riconducibili all'attrice sono spesso presenti anche in altri film come in \"L'appartamento\", \"Pulp Fiction\", \"Le ali della libert\u00e0\", \"L.A. Confidential\" e \"Una settimana da Dio\". Numerose sono anche le attrici e le cantanti che hanno posato per riviste e pubblicit\u00e0 imitando Monroe, come Drew Barrymore, Cindy Crawford, Heather Locklear, Daryl Hannah, Paris Hilton, Nicole Kidman, Jennifer Lopez, Lindsay Lohan, Anna Nicole Smith, Britney Spears, e Madonna, che nel videoclip di Material Girl rende omaggio al mito di Marilyn, reinterpretando la famosa scena del film \"Gli uomini preferiscono le bionde\" in cui l'attrice interpreta \"Diamonds Are a Girl's Best Friend\".\nNell'arte.\nMarilyn \u00e8 stata ritratta da numerosi pittori e artisti pop:\nMarilyn \u00e8 stata fotografata da numerosi fotografi:\nDoppiatrici italiane.\nNelle versioni in italiano dei suoi film, Marilyn Monroe \u00e8 stata doppiata da:"}
{"id": "2043640", "revid": "317190", "url": "https://it.wikipedia.org/wiki?curid=2043640", "title": "Spedizione dei 1000", "text": ""}
{"id": "2043644", "revid": "599013", "url": "https://it.wikipedia.org/wiki?curid=2043644", "title": "Mahmoud Abdul-Rauf", "text": "Il suo cambiamento di nome (da Chris Jackson a Mahmoud Abdul-Rauf) \u00e8 avvenuto nel 1993.\nCarriera.\n\u00c8 stata la terza scelta assoluta del draft NBA 1990, chiamato dai Denver Nuggets con cui ha giocato 6 stagioni. Nel 1993-94 ha sfiorato il record NBA di tutti i tempi per precisione ai tiri liberi quando concluse con il 95,6% dalla lunetta, contro il 95,8% stabilito da Calvin Murphy nel 1980-81. Sia nel 1992-93 che nel 1995-96 fatto registrare 19,2 punti di media a partita.\nNel marzo 1996 un suo gesto ha scaturito polemiche, quando rimase negli spogliatoi anzich\u00e9 essere in campo a cantare l'inno statunitense prima di una partita, dichiarando poi di considerare la bandiera a stelle e strisce un simbolo di oppressione. Tre mesi pi\u00f9 tardi \u00e8 stato scambiato dai Nuggets ai Sacramento Kings in cambio di \u0160ar\u016bnas Mar\u010diulionis e di una seconda scelta al draft 1996. Al primo anno con i Kings \u00e8 partito titolare in gran parte delle occasioni, mentre al secondo anno non \u00e8 mai stato schierato come partente.\nNel 1998 approda quindi in Turchia per una breve parentesi al Fenerbah\u00e7e. Il 22 giugno 1999 annuncia il ritiro, ma un anno dopo torna in NBA per un'ultima stagione, questa volta ai Vancouver Grizzlies, con cui ha giocato 11,9 minuti a gara.\nDopo due anni di pausa la sua carriera \u00e8 proseguita in Europa, all'Ural Great Perm' nel 2003-04 e al Roseto Basket nel 2004-05. Ha dichiarato poi il ritiro, ma \u00e8 tornato nuovamente in attivit\u00e0 nel 2006-07 accettando l'offerta dell'Aris Salonicco. Altre due esperienze, in Arabia Saudita e Giappone, sono state le ultime della sua carriera."}
{"id": "2043647", "revid": "61051", "url": "https://it.wikipedia.org/wiki?curid=2043647", "title": "Neomys fodiens", "text": "Il toporagno d'acqua eurasiatico o semplicemente toporagno d'acqua (Neomys fodiens ()) \u00e8 un mammifero insettivoro della famiglia dei Soricidi.\nDistribuzione e habitat.\nCon tre sottospecie (\"Neomys fodiens bicolor\", \"Neomys fodiens fodiens\" e \"Neomys fodiens niethammeri\", di cui tuttavia solo le ultime due vengono considerate valide dalla maggior parte degli autori) il toporagno d'acqua eurasiatico vive su quasi tutta l'Europa e nella parte sud-occidentale e settentrionale dell'Asia. Nelle Isole Britanniche \u00e8 largamente presente sul territorio dell'Inghilterra, Galles e Scozia, mentre \u00e8 assente dall'Irlanda, dall'Isola di Man, dalle Ebridi e dalle Isole Shetland. In Italia la specie pare diffusa in tutto il Nord, fino al Lazio ed al Molise, anche se mancano dati precisi sulla sua distribuzione.\nPredilige le aree boschive nei pressi di fonti d'acqua permanenti o di laghi, ai quali \u00e8 strettamente legato, a condizione che le rive siano ricoperte da abbondante vegetazione con presenza di tronchi d'albero.\nDescrizione.\nDimensioni.\nLa specie presenta dimensioni maggiori rispetto al normale toporagno: misura infatti circa 9\u00a0cm, cui si sommano 7\u00a0cm di coda. Nonostante le dimensioni e l'aspetto massiccio, tuttavia, un individuo adulto non supera 18 g d'estate, mentre d'inverno il suo peso \u00e8 ancora minore.\nAspetto.\nLe parti superiori del corpo sono di colore nero-ardesia, con varie sfumature diverse da individuo ad individuo che arrivano al marrone-grigiastro: le parti ventrali, invece, sono di colore grigio cenere o bianco sporco, ma per l'effetto di contrasto hanno aspetto candido. Anche la gola, la mandibola, le zampe e la parte inferiore della coda sono bianche, cos\u00ec come bianca \u00e8 una macchiolina presente al di sopra di ciascun occhio.\nIl muso del toporagno d'acqua \u00e8 tozzo e conico, ed i suoi occhi sono piuttosto piccoli ed azzurri. Le orecchie, ognuna munita di un ciuffo di peli bianchi, sono a forma di semicerchio e vengono completamente nascoste sotto il pelo. Le zampe sono larghe ed appiattite, le posteriori pi\u00f9 lunghe rispetto alle anteriori: le dita sono ricoperte di peli setolosi, che offrono una buona resistenza all'acqua e perci\u00f2 vanno a costituire una sorta di palmatura, che torna assai utile all'animale durante il nuoto. In ogni caso, l'animale utilizza tali setole anche a mo' di pettine per lisciarsi il pelo. Un altro adattamento ad uno stile di vita semiacquatico \u00e8 costituito dalla coda, che \u00e8 appiattita in senso laterale e dotata nella parte inferiore di una doppia frangia di robusti peli che fungono da chiglia, trasformando cos\u00ec l'appendice in un ottimo timone.\nBiologia.\nComportamento.\nI toporagni d'acqua sono animali perlopi\u00f9 solitari e piuttosto territoriali: ciascun territorio corrisponde in un tratto di fiume di una cinquantina di metri, nell'ambito del quale, oltre al proprietario, si possono trovare anche vari esemplari di passaggio. Questi animali hanno abitudini catadrome, ossia alternano periodi di veglia e di riposo durante tutto l'arco del giorno e della notte: risultano tuttavia pi\u00f9 attivi di giorno che di notte ed i loro \u00abturni\u00bb di attivit\u00e0 e di riposo sono leggermente pi\u00f9 lunghi di quelli dei toporagni comuni. Per riposare si scavano delle tane poco profonde lungo la riva: non cadono mai in letargo, perci\u00f2 anche d'inverno li si pu\u00f2 osservare mentre cacciano le prede sotto il ghiaccio. Il motivo di tale alternanza \u00e8 il loro metabolismo, estremamente veloce: se l'animale stesse tre ore senza mangiare, morirebbe sicuramente di fame \nIl suo ciclo vitale \u00e8 strettamente legato all'acqua, tuttavia alcuni di questi animali sono stati catturati in siti lontani chilometri dal fiume o dal lago pi\u00f9 vicino, ed in effetti non si \u00e8 mai saputo se tali animali risiedessero effettivamente in quei luoghi o se la loro presenza fosse ivi transitoria.\nPur essendo buoni nuotatori, \u00e8 assai raro che si avventurino a pi\u00f9 di due metri dalla riva, sia perch\u00e9 solitamente colonizzano ruscelli pi\u00f9 stretti di tale valore, che perch\u00e9 muoversi in acque cos\u00ec aperte e profonde li renderebbe doppiamente vulnerabili, sia agli attacchi di predatori aerei che di predatori acquatici. L'animale nuota in superficie galleggiando con la testa leggermente al disopra della superficie, mentre il corpo resta appiattito e le zampe si muovono come remi.\nL'animale \u00e8 in grado di camminare per un certo tempo sul fondo dei fiumi, aggrappandosi ai ciottoli posti sul fondo: altre volte li si pu\u00f2 osservare mentre spiccano dei netti salti fuori dell'acqua, probabilmente allo scopo di cogliere di sorpresa degli insetti che volano sulla superficie.\nIl loro raggio visivo, \u00e8 assai limitato, cosicch\u00e9 i toporagni si spaventano facilmente per qualsiasi improvviso rumore: le credenze popolari vogliono addirittura che basti un tuono a far morire d'infarto questi animali.\nAlimentazione.\nIn superficie, i toporagni d'acqua catturano perlopi\u00f9 girini e pulci d'acqua, mentre sul fondo predano vermi tricotteri ed altre larve di insetti. Si nutrono anche di una gran variet\u00e0 di animali acquatici, quali lumache, piccoli crostacei, rane e anche piccoli pesci, ma non disdegnano neppure animali morti. Si \u00e8 riusciti ad adescare questi animali perfino con esche di formaggio. Appena l'animale cattura del cibo in acqua, immediatamente torna a riva per asciugarsi e mangiare, poich\u00e9 un'eccessiva permanenza in acqua ne causerebbe la morte per freddo, a causa della dispersione del calore corporeo. Caso unico fra gli animali, questi animali non perdono tempo ad asciugarsi per poi mangiare, ma fanno le due cose contemporaneamente, consumando il pasto mentre con le zampe posteriori si pettinano il pelo.\nRiescono ad avere ragione anche di avversari di dimensioni assai maggiori delle loro: questo perch\u00e9 il loro morso \u00e8 leggermente velenoso, grazie ad una secrezione delle loro ghiandole mascellari, e pu\u00f2 perci\u00f2 risultare letale anche per piccoli roditori, mentre nell'uomo causa arrossamento e forte gonfiore.\nRiproduzione.\nPer i toporagni d'acqua europei la stagione della riproduzione va da met\u00e0 aprile a settembre, con una punta massima in maggio e giugno nell'Europa settentrionale. La femmina si costruisce tane pi\u00f9 profonde di quella che \u00e8 solita scavarsi per dormire; in queste scava una camera apposita, foderata di muschio e di piccole radici, oppure pu\u00f2 costruire un nido rotondo tessendo insieme erbe e foglie. Dopo un periodo di gestazione di 24 giorni partorisce dai 5 agli 8 piccoli, del peso di un grammo, ciechi e senza pelo. Questi si sviluppano rapidamente; sono svezzati a 27 giorni e sono indipendenti a 5-6 settimane. A volte la femmina ha una seconda nidiata in settembre.\nLa durata massima della loro vita \u00e8 di soli 15 mesi, ma la maggior parte muore prima di aver raggiunto la \u00abvecchiaia\u00bb.\nPredatori.\nI principali nemici dei toporagni d'acqua sono le civette, seguite da ermellini, donnole, vipere ed altri serpenti, ma molti cadono vittime anche di pesci predatori di maggiori dimensioni quali lucci, anguille e grandi trote."}
{"id": "2043648", "revid": "599013", "url": "https://it.wikipedia.org/wiki?curid=2043648", "title": "Mario Brunetta", "text": "Carriera.\nClub.\nBrunetta fu scelto al Draft 1985 all'ottavo giro (162\u00b0 scelta assoluta) dai Quebec Nordiques, mentre giocava nella lega giovanile QMJHL con i Quebec Remparts. Rimase poi per altre due stagioni in quel campionato, ma coi Lava Titan.\nDal 1987 cominci\u00f2 la carriera nell'hockey professionistico, dove per tre stagioni si divise tra la National Hockey League (coi Nordiques) ed i farm team della squadra canadese in AHL (nella prima stagione Fredericton Express, poi con gli Halifax Citadels).\nLe apparizioni in NHL si ridussero a sole 3 nell'ultima stagione, e Brunetta prefer\u00ec accasarsi in Italia: dalla stagione 1990-91 e per tre anni indoss\u00f2 la casacca giallorossa dell'Asiago Hockey AS. Poi si trasfer\u00ec a Milano ai Devils, con cui da \"back-up\" (ovvero portiere di riserva) vinse lo scudetto 1993-94. In quella stessa stagione venne convocato per la prima volta nella Nazionale italiana. L'anno dopo divenne titolare, ma la squadra non riusc\u00ec a ripetersi.\nPass\u00f2 quindi ai AS Mastini Varese Hockey, per una stagione. Dalla stagione 1996-97 si trasfer\u00ec nel campionato tedesco, dove fu per tre stagioni portiere titolare degli Eisb\u00e4ren Berlin con cui prese parte anche ad una edizione della EHL, la coppa dei campioni. Dopo una stagione in Elitserien con il Fr\u00f6lunda HC (1999-2000), torn\u00f2 a giocare nel campionato tedesco, ma in seconda serie con l'ERC Ingolstadt per due stagioni.\nHa chiuso la carriera al termine della stagione 2002-2003 giocata con i Quebec Aces nella lega semiprofessionistica QSPHL.\nNazionale.\nIn Nazionale gioc\u00f2 i mondiali del 1995, le Olimpiadi di Nagano 1998 ed i mondiali dello stesso anno. Le presenze totali sono state 21."}
{"id": "2043650", "revid": "174925", "url": "https://it.wikipedia.org/wiki?curid=2043650", "title": "Denarii", "text": ""}
{"id": "2043656", "revid": "71433", "url": "https://it.wikipedia.org/wiki?curid=2043656", "title": "Dirty Dancing", "text": ""}
{"id": "2043659", "revid": "287204", "url": "https://it.wikipedia.org/wiki?curid=2043659", "title": "Codice a zero", "text": "Codice a zero (\"Code to Zero\") \u00e8 un romanzo di Ken Follett pubblicato nel 2000 e ambientato negli anni della gara tra USA e URSS per il predominio dello spazio.\nInformazioni.\nIl romanzo \u00e8 ambientato nel 1958, pi\u00f9 precisamente nei giorni del lancio dell'Explorer 1, il primo satellite americano, tra il 29 e il 31 gennaio. La storia ruota attorno alle vicende personali del dottor Claude \u2018Luke\u2019 Lucas, un importante scienziato spaziale, che lavora al progetto agli ordini di Wernher von Braun e che \u00e8 in possesso di pericolose informazioni che potrebbero mettere a rischio la buona riuscita dell'operazione e determinare il fallimento degli Stati Uniti nella lotta per il predominio dello spazio.\nIspirandosi al misterioso doppio ritardo con cui venne lanciato l'Explorer (il 31 gennaio anzich\u00e9 il 29 come pianificato), Ken Follett inventa una spy story intricata ma scorrevolissima, che risulta particolarmente interessante anche come ricostruzione storica di un aspetto della guerra fredda oggi dimenticato.\nInteressante anche dal punto di vista strutturale, il romanzo si segnala per i numerosi flashback che, intercalati alla narrazione in realtime, fanno luce sul misterioso (e intrecciato) passato dei protagonisti.\nDi buon livello, e ben intercalate nella narrazione, anche le esplicazioni tecniche, che mettono in luce diversi aspetti interessanti e curiosi della tecnologia e degli strumenti che hanno permesso all'uomo i primi viaggi spaziali.\nTrama.\n29/31 gennaio 1958\nSono le 5 del mattino del 29 gennaio 1958; tutto il mondo attende il lancio dell'Explorer 1, il primo satellite americano, che potrebbe riequilibrare la partita per il controllo dello spazio tra Stati Uniti e Unione Sovietica dopo il doppio lancio dello Sputnik da parte dei russi solo pochi mesi prima. Un uomo si risveglia in un bagno pubblico di una stazione ferroviaria a Washington. \u00c8 vestito di stracci e ha l'aspetto di un barbone, ma non ricorda assolutamente nulla di s\u00e9. Un tizio di nome Pete gli rivela che si chiama Luke e che la sera prima ha preso una sbronza colossale; affamati, si recano in una mensa per poveri, ma il pastore che la gestisce afferma di non aver mai visto prima Luke. Quest'ultimo inoltre si rende conto di non essere un alcolizzato e di possedere una certa cultura, visto che riesce a completare un cruciverba alla perfezione. Decide cos\u00ec di fare qualcosa per scoprire la propria identit\u00e0 e si separa da Pete. Poco dopo si accorge di essere seguito e si domanda perch\u00e9: se qualcuno \u00e8 interessato a lui deve conoscere qualcosa sul suo conto che lui stesso ignora o non ricorda. Durante il pedinamento, Luke riesce ad aggirare i due uomini che gli stanno alle calcagna, allontanandone uno e avvicinandone un altro; a quest'ultimo chiede direttamente informazioni sulla sua identit\u00e0, ma non riceve alcuna risposta soddisfacente. Infine li semina entrambi. Pi\u00f9 tardi si imbatte in un poliziotto accompagnato da una ragazza che ha l'aspetto di una prostituta; Luke chiede all'uomo un'informazione per trovare la centrale di polizia pi\u00f9 vicina, ma questo, vedendo il suo aspetto da barbone, inizia a percuoterlo con un manganello. Cos\u00ec Luke prende a fare altrettanto e alla fine di una colluttazione il poliziotto sviene. La prostituta, il cui nome \u00e8 Doris Dobb detta Dee-Dee, gli consiglia di procurarsi al pi\u00f9 presto degli abiti decenti, perch\u00e9 se vuole scoprire la verit\u00e0 ed essere considerato da qualcuno non pu\u00f2 mantenere l'aspetto di un barbone. Luke accetta il suo consiglio e torna alla stazione ferroviaria dove si \u00e8 ritrovato solo poche ore prima, rubando la valigia di un passeggero. Inoltre ruba un'auto e si introduce in casa di una famiglia per lavarsi e cambiarsi. Acquisito un aspetto decente, Luke pu\u00f2 finalmente affrontare i suoi problemi e cercare la sua identit\u00e0. Nel frattempo per\u00f2 gli inseguitori, tra cui Anthony Carroll, il suo miglior amico di sempre e ora direttore dei servizi tecnici della CIA, sono sulle sue tracce. Luke si reca in una biblioteca per cercare informazioni e qui trova un libro che tratta della perdita della memoria: scopre che la sua \u00e8 un'amnesia globale autobiografica, in quanto non ricorda nulla sulla sua vita ma conserva le sue abilit\u00e0 e le sue conoscenze, come il saper parlare una lingua o guidare l'automobile. L'autrice del libro \u00e8 Billie Josephson, una psicologa cui Luke si sente particolarmente grato. Scavando nelle sue conoscenze e leggendo dei testi, Luke capisce che \u00e8 competente in matematica e fisica, soprattutto in materia di missili: scopre cos\u00ec di essere uno scienziato spaziale. Per cercare qualche suo possibile collega si reca all'Universit\u00e0 di Georgetown e qui trova finalmente qualcuno che lo riconosce. Dopo avergli fornito alcune informazioni sulla sua vita e sul suo lavoro, il collega mette subito Luke in contatto con un suo vecchio amico di Washington, Bern Rothsten, il quale si rende immediatamente disponibile ad aiutarlo e a sua volta gli d\u00e0 il numero della dottoressa Billie Josephson, ex moglie di Bern ma anche strettamente legata al passato di Luke. Billie accoglie Luke a braccia aperte e lo aiuta a capire cosa possa essergli successo; allo stesso tempo gli rivela che anni prima erano fidanzati e molto innamorati. Insieme compiono delle indagini e scoprono che la notte prima, proprio nell'ospedale dove lavora Billie, lo Georgetown Mind Hospital, un uomo \u00e8 stato ricoverato, narcotizzato e dimesso nel giro di pochissime ore. Poco dopo un collega di Billie ha ottenuto una promozione cui lei stessa ambiva; dietro tutto questo vi \u00e8 una fondazione di cui Anthony Carroll \u00e8 un membro di spicco. Finalmente Luke comprende che il suo miglior amico di un tempo ha voluto deliberatamente fargli dimenticare qualcosa, un segreto che molto probabilmente \u00e8 legato all'imminente lancio del missile. Luke deve scoprire di cosa si tratta. Billie chiede spiegazioni ad Anthony su quanto accaduto e lui si giustifica dicendo che Luke \u00e8 in realt\u00e0 una spia sovietica; Billie per\u00f2 non gli crede. Luke teme che quanto affermato da Anthony possa essere vero, ma Bern Rothsten gli assicura il contrario: anni addietro infatti Luke, sapendo che Bern aveva simpatie comuniste, aveva messo fine alla sua carriera di scienziato; cos\u00ec Bern aveva iniziato a scrivere libri per l'infanzia, raggiungendo un buon successo. Luke si reca nell'albergo dove alloggia, il Carlton, per cercare qualche informazione che possa tornargli utile; \u00e8 accompagnato da Billie, la quale mettendo piede nella stanza d'albergo viene assalita dai ricordi del passato: proprio l\u00ec in quella suite Billie e Luke fecero l'amore per la prima volta. La donna si rende conto che la passione che prova per lui non si \u00e8 mai assopita e che anzi \u00e8 pi\u00f9 viva che mai; Luke dal canto suo si sente molto attratto da Billie, ma sa di essere sposato con un'altra donna, Elspeth, di cui non ricorda niente. Poco dopo Luke si rende conto che Anthony Carroll e i suoi uomini lo hanno seguito e capisce che vogliono ucciderlo; riesce per\u00f2 a sfuggire ai colpi di pistola e a far perdere le sue tracce. La vita di Billie intanto \u00e8 profondamente cambiata dopo aver rivisto Luke, tanto che rifiuta la proposta di matrimonio del suo fidanzato Harold, che stava frequentando da tempo. La donna \u00e8 consapevole di non aver mai amato nessuno come Luke, al quale svela i motivi per cui non si sposarono anni prima: Luke la lasci\u00f2 dopo aver scoperto che lei era rimasta incinta di un figlio suo e aveva scelto di abortire. Con il senno di poi, Luke si rende conto di aver commesso un errore. Aiutato da Billie e Bern, Luke riesce a seminare ancora una volta Anthony e a prendere l'aereo per Huntsville, in Alabama, dove si era fermato poco prima di essere narcotizzato. Scopre attraverso la sua segretaria, Marigold Clarck, che prima di partire da Cape Canaveral, luogo dove deve avvenire il lancio del missile, aveva con s\u00e9 una cartellina beige; Luke capisce che la chiave del mistero potrebbe essere proprio in quella cartellina. Nel frattempo il lancio dell'Explorer 1, che doveva avvenire la sera del 29 gennaio, viene rinviato all'indomani. Anthony \u00e8 su tutte le furie per aver perso per l'ennesima volta Luke e decide cos\u00ec di rapire Larry, il figlio di Billie, cos\u00ec da farsi rivelare da lei dove \u00e8 diretto Luke. Il piano funziona: Billie \u00e8 costretta a confessare che Luke \u00e8 partito per Huntsville, ma dopo aver messo in salvo la vita di suo figlio, prende subito un aereo per avvertire l'uomo che ama del pericolo. Anthony giunge a destinazione prima degli altri e viene a sapere che anche Billie \u00e8 arrivata; cos\u00ec inventa qualcosa per raggirarla, facendole credere che Luke \u00e8 atterrato prima dell'ora prevista e indirizzandola verso un luogo inesistente. Poco dopo Billie capisce che le indicazioni stradali che le sono state date sono sbagliate e, temendo che la vita di Luke possa essere in pericolo, telefona a Marigold Clarck e ad Elspeth, rivelando a quest'ultima l'esistenza di una cartellina che Luke sta cercando. Anthony attende Luke a casa di quest'ultimo, pronto ad ucciderlo, ma Elspeth gli telefona e gli dice di mettersi subito alla ricerca della cartellina. Luke arriva a casa e fruga tra le sue cose, senza per\u00f2 trovare nulla. In seguito, si reca nell'ufficio dove lavora e qui trova finalmente la cartellina, scoprendo qualcosa di sconcertante: nel missile \u00e8 installato un meccanismo di autodistruzione; si tratta di un piano messo in atto dai russi, e da spie da loro assoldate, per decretare il fallimento dell'America nella gara per il dominio dello spazio. Proprio mentre Luke legge i documenti contenenti il segreto per il quale prima di essere narcotizzato era partito con tanta fretta per Washington, Anthony gli punta contro la pistola e gli confessa di essere una spia sovietica fin dai tempi di Harvard, dove entrambi studiavano. Poco dopo arriva Billie, che minaccia Anthony con una pistola. Anthony riesce a scappare ma ormai il suo segreto \u00e8 svelato: Luke avverte subito il colonnello Hide, capo della sicurezza a Cape Canaveral, e il lancio del missile viene impedito per una manciata di secondi. Come giustificazione per il secondo rinvio viene adottata la scusa di cause meteorologiche, ma tutti sanno che non pu\u00f2 trattarsi solo di questo. Nelle prime ore del 31 gennaio, Luke e Billie prendono un treno per Cape Canaveral. Durante il viaggio nella stretta cuccetta del treno, Billie confessa a Luke che vorrebbe fare l'amore con lui e che lo ha sempre amato, ma l'uomo, essendo un tipo poco istintivo e molto razionale, pur provando per lei un forte desiderio, \u00e8 riluttante a tradire una moglie che nemmeno ricorda. Billie per\u00f2 non si arrende e alla fine Luke cede. Trascorrono un'intensa notte di passione. Elspeth intanto \u00e8 furiosa per il rinvio del lancio del missile e apprende da Anthony che Luke \u00e8 arrivato alla verit\u00e0 ma non sospetta ancora di lei. Elspeth, che lavora a Cape Canaveral, cerca informazioni sulle precauzioni che i suoi superiori intendono adottare dopo aver scoperto del sistema di autodistruzione. Alla fine scopre che il colonnello Hide ha sostituito gli scrambler missile che dovevano provocare lo scoppio dell'Explorer. Elspeth osserva attentamente i movimenti di Hide e vede che ha nascosto gli scrambler nella sua cassaforte, di cui la donna riesce anche a scoprire la combinazione; a questo punto, Elspeth deve solo aspettare il momento giusto per introdursi nell'ufficio di Hide e prendere gli scrambler, ma proprio quando sarebbe pronta ad agire, arriva Luke. L'incontro tra i due \u00e8 carico di tensione: l'uomo temeva di confrontarsi con lei, non ricordando assolutamente niente del loro rapporto e sentendosi anche in colpa per averla tradita, mentre Elspeth, pur avendogli sempre nascosto fin dai tempi dell'universit\u00e0 di lavorare per i russi, \u00e8 comunque innamorata del marito. Luke ha intuito che Elspeth possa essere complice di Anthony e lei glielo conferma, chiedendogli per\u00f2 di non denunciarla, poich\u00e9 finirebbe dritta sulla sedia elettrica, e di lasciarla partire per l'Unione Sovietica. In questo modo Elspeth, seppur addolorata, pone fine al suo matrimonio fatto di inganni. L'ora del lancio dell'Explorer 1 \u00e8 vicina, e Cape Canaveral \u00e8 invasa da civili e giornalisti, curiosi di assistere all'evento storico. Luke viene raggiunto da Billie e proprio quando sembra tutto finito, a una manciata di minuti dal lancio, i due si accorgono che devono fronteggiare un nuovo pericolo: Elspeth \u00e8 riuscita a prendere gli scrambler e insieme ad Anthony \u00e8 pronta a collegarli a un radiotrasmettitore per far esplodere il missile. Ma Luke e Billie riescono in extremis ad impedire i loro propositi e sia Elspeth che Anthony perdono la vita.\nFlashback nel passato, 1941-1954\nNel 1941 Claude Lucas, da tutti chiamato Luke, \u00e8 uno studente di matematica e fisica all'Universit\u00e0 di Harvard, a Cambridge, nel Massachusetts. \u00c8 figlio di un ricco banchiere e sogna di diventare uno scienziato spaziale, credendo fermamente nell'importanza del progresso scientifico. Il suo miglior amico, con cui divide la stanza all'universit\u00e0, \u00e8 Anthony Carroll, ma \u00e8 in buoni rapporti anche con Bern Rothsten, un fervente comunista. Una sera incontra Elspeth Twomey, una ragazza incantevole che studia al Radcliffe College e che s'innamora di lui subito dopo il primo bacio; Luke ed Elspeth iniziano a frequentarsi e la loro relazione si fa sempre pi\u00f9 intensa, tanto che la ragazza gli confida il suo passato da attivista politica in favore dei lavoratori e iniziano a parlare di avere molti bambini nel loro futuro. Luke \u00e8 legato a lei ma non \u00e8 ancora sicuro di cosa sia l'amore. Un giorno Anthony gli presenta la sua nuova fidanzata, Billie Josephson, una ragazza ebrea molto bella e intelligente che studia psicologia, anche lei al Radcliffe, grazie a una borsa di studio; Luke e Billie rimangono immediatamente e irrimediabilmente attratti l'uno dall'altra. Una serie di imprevisti portano i due a rimanere soli durante un viaggio in auto nella notte, e resistere alla passione \u00e8 un'impresa per entrambi; Billie lo bacia e gli confessa di non essere innamorata di Anthony, mentre afferma di potersi innamorare di Luke nel giro di venti minuti. Luke per\u00f2, al contrario di Billie, non \u00e8 un tipo istintivo e decide di resistere alle sue emozioni; cos\u00ec, dopo averla accompagnata a casa, riparte verso Cambridge. Il giorno successivo, in seguito a un fatto avvenuto all'universit\u00e0 durante la notte, Anthony, Billie ed Elspeth ricevono una lettera di richiamo per essersi allontanati oltre l'ora consentita, e tutti e tre rischiano l'espulsione. Per Billie il rischio \u00e8 maggiore: venendo espulsa perderebbe anche la borsa di studio e non potrebbe permettersi di studiare in nessun'altra universit\u00e0; dovrebbe quindi rinunciare per sempre al suo sogno di diventare una psicologa. Luke vorrebbe aiutarla ma si chiede in che modo. L'entrata in guerra degli Stati Uniti in seguito all'attacco di Pearl Harbor da parte dei giapponesi gli fornisce la risposta: Luke si assume le responsabilit\u00e0 di quanto accaduto la notte precedente e afferma l'estraneit\u00e0 di Billie, Elspeth ed Anthony; inoltre annuncia di voler lasciare Harvard per arruolarsi e andare in guerra. Billie \u00e8 triste per il fatto di non poter pi\u00f9 rivedere Luke, mentre Elspeth \u00e8 delusa e disperata perch\u00e9 ha compreso che il suo fidanzato si \u00e8 sacrificato per Billie. Dopo due anni, nel 1943, Luke si reca a Washington per una licenza e rincontra Billie, che lo ama esattamente come prima. I due iniziano finalmente a frequentarsi liberamente e, tra litigi e continue riappacificazioni, il loro amore si fa sempre pi\u00f9 forte, anche se Billie, per timore di essere scambiata per una \"sgualdrina\", non vuole andare fino in fondo con Luke. Quando per\u00f2 si rende conto che lui \u00e8 vicino a ripartire per la guerra, decide che non c'\u00e8 pi\u00f9 tempo da perdere e si abbandona alla passione. Qualche settimana dopo la partenza di Luke, scopre di essere rimasta incinta. Nel 1945 la guerra \u00e8 finalmente finita. Luke rivede tutti i suoi amici a casa di Anthony ed \u00e8 pronto a riprendere la storia con Billie, la quale gli d\u00e0 appuntamento nella sua stanza. Ma prima che Luke ci arrivi, viene a conoscenza di qualcosa che lo lascia sconcertato: Billie aspettava un figlio suo e si \u00e8 fatta prestare i soldi da Anthony per abortire. La ragazza si giustifica dicendo che era in difficolt\u00e0 e che non avrebbe potuto tenere il bambino, dato che lui era in guerra, ma gli ripete di amarlo e lo supplica di non andarsene. Luke per\u00f2, sconvolto, non vuole sentire ragioni e le dice addio. Dopo aver perso Luke, Billie trascorre degli anni molto difficili cercando di dimenticarlo e alla fine decide di sposare Bern Rothsten, per il quale tuttavia non riuscir\u00e0 mai a provare la passione travolgente che la legava all'ex. Diventa psicologa e madre di un bambino, Larry. Luke invece, ormai divenuto un affermato scienziato spaziale, rincontra Elspeth, che non ha mai smesso di amarlo, nel 1954. I due si sposano ma la donna gli nasconde da sempre un grande segreto.\nEpilogo, 1969\nUndici anni dopo Luke e Billie hanno una grande famiglia formata da tre figli, oltre al primo figlio di lei, e un cane, proprio come Luke aveva sempre sognato. Lei \u00e8 un'affermata psicologa, mentre Luke fa parte della NASA e lavora al progetto Apollo 11, che spedisce Neil Armstrong sulla luna. L'Explorer 1 resta in orbita per ben 12 anni e rientra in atmosfera il 31 marzo 1970.\nPersonaggi principali.\nPersonaggi storici"}
{"id": "2043660", "revid": "599013", "url": "https://it.wikipedia.org/wiki?curid=2043660", "title": "Eddie Johnson (cestista 1959)", "text": ""}
{"id": "2043669", "revid": "344503", "url": "https://it.wikipedia.org/wiki?curid=2043669", "title": "Brenda Chapman", "text": "Vincitrice del Premio Oscar al miglior film d'animazione 2013 (condiviso con Mark Andrews) con \"Ribelle - The Brave\", 13\u00b0 lungometraggio Pixar.\nBiografia.\nNativa dello stato dell'Illinois, sin da piccola \u00e8 attirata dal mondo dell'animazione e da adolescente riusc\u00ec ad andare a studiare al California Institute of the Arts (CalArts). Durante le varie vacanze estive, ha iniziato la sua carriera professionale lavorando nel sindacato televisivo d'animazione. Dopo la laurea con un BFA in Disegno di Personaggi, fu una tirocinante della Disney nel film d'animazione \"La sirenetta\". \u00c8 stata una dei pi\u00f9 importanti artisti della storia Disney \"La bella e la bestia\", dove, lavorando in stretta collaborazione con Roger Allers, futuro regista Disney, ha definito molte delle sequenze chiave utilizzate nel film.\nIn seguito \u00e8 stata a capo del lungometraggio animato Disney, \"Il Re Leone\", seguendo sia gli scrittori e gli artisti del progetto..\nLa Chapman ha inoltre lavorato sulla storia e lo sviluppo di altri film d'animazione Disney come \"Bianca e Bernie nella terra dei canguri\" e \"Il gobbo di Notre Dame\".\nChapman \u00e8 la terza donna ad aver mai diretto un film d'animazione (Lotte Reiniger fu la prima con \"Le avventure del principe Achmed\", seguita da Arna Selznick con \"Gli orsetti del cuore - Il film\"). \u00c8 tuttora sposata con Kevin Lima, animatore e regista Disney.\nDurante la sua carriera, ha partecipato anche alla produzione di \"Chi ha incastrato Roger Rabbit\" (pubblicato da Disney Pictures attraverso la Touchstone Pictures), cos\u00ec come il film Dreamworks \"Galline in fuga\". Chapman \u00e8 stata tra i tre registi che hanno lavorato, nel 1998, a \"Il principe d'Egitto\", insieme con Steve Hickner e Simon Wells. \nNegli anni duemila approda ai Pixar Animation Studios, dove collabora su \"Cars - Motori ruggenti\" e, nel 2006, inizia a lavorare come regista su \"Ribelle - The Brave\". Durante la lavorazione del film, a causa di divergenze creative, Chapman viene sostituita da Mark Andrews, rimanendo accreditata come regista del film."}
{"id": "2043670", "revid": "38120", "url": "https://it.wikipedia.org/wiki?curid=2043670", "title": "Pasquale de Rossi (pittore)", "text": "Biografia.\nFu un autodidatta che si form\u00f2 all'interno dei canoni della scuola veneta e sub\u00ec grandi influenze da quella romana.\nLe origini vicentine.\nInforma delle origini vicentine del pittore il suo primo biografo, padre Pellegrino Antonio Orlandi, che nel 1704 registra il 1641 quale data di nascita e il 1670 quale anno di aggregazione all'Accademia del disegno a Roma. Tra i rarissimi documenti che riguardano direttamente l'artista \u00e8 lo Stato della anime della parrocchia romana di Sant'Andrea delle Fratte, che descrive la composizione della sua famiglia nel 1721: \"Pasqualino del Rossi, veneto, pittore, anni 81\", la moglie Caterina Fiaschetti di sessantuno anni, due figli e una figlia ventenni, una nipotina di tre anni. Le due testimonianze trovano accordo solo se si presume che l'artista fosse allora nel suo ottantunesimo anno di vita, e avesse pertanto compiuto gli ottant'anni. Sarebbe scomparso poco dopo, il 28 giugno 1722. In realt\u00e0, da tempo doveva aver abbandonato i pennelli, e forse aveva passato la tavolozza e gli altri strumenti del mestiere alle figlie che aveva istruito, una delle quali \u00e8 menzionata dall'Orlandi, sempre nell'Abecedario pittorico del 1704, per la predisposizione al disegno e alla pittura.\nIl periodo romano.\nBench\u00e9 la sua presenza a Roma sia registrata molto presto, con l'elezione a \"virtuoso\" nella Congregazione dei Virtuosi al Pantheon nel 1668, che precede di due anni l'iscrizione all'Accademia di San Luca, e possa risalire addirittura al 1666, quando una sua opera \u00e8 verosimilmente registrata nella collezione Doria Pamphilj, la critica ha ravvisato l'importanza dell'iniziale esperienza veneta, sia in ragione dello stile, sia in rapporto alle tematiche della sua pittura, che ricordano le opere di Pietro della Vecchia e di Matteo Ghidoni detto Matteo de' Pitocchi.\nLa sua inclinazione alla pittura di genere e di carattere aneddotico trova espressione in alcuni soggetti ricorrenti, come quello della Scuola di cucito e di lettura, bene esemplificato dalla tela del Louvre, il tema del maestro di musica con ragazzi che suonano o della maestra di ricamo con giovani donne e bambine, per i quali si ricordano le due tele gi\u00e0 in collezione Bellini a Firenze e il \"Maestro di scuola\" dello Statens Museum for Kunst di Copenaghen, o altri dipinti con concerti e con suonatori ambulanti, ad esempio la piccola tela della Walters Art Gallery di Baltimora, oppure singole figure, come il \"Fumatore\" e la \"Donna che cuce\" del Museo d'arte della citt\u00e0 di Ravenna, ma anche singole teste quali la \"Testa di uomo\" e la \"Testa di vecchio\" della Galleria Pallavicini di Roma; opere di piccolo formato destinate alle collezioni delle principali famiglie nella Roma del tempo, dai Colonna ai Chigi, dai Pallavicini ai Doria Pamphilj e agli Ottoboni, la famiglia papale di origine veneta; ma il collezionista che pi\u00f9 degli altri apprezz\u00f2 la sua pittura, seducente per la sensibile interpretazione secentesca del tenero modellato di Correggio e del giovane Annibale Carracci, per il brillante recupero dei modelli cinquecenteschi nel gruppo equilibrato delle Sacre Famiglie e per la spontanea facilit\u00e0 della sua spensierata pittura giovanile, fu il celebre Gaspar M\u00e9ndez de Haro, VII marchese del Carpio, che nei pochi anni del soggiorno a Roma in qualit\u00e0 di ambasciatore del re di Spagna presso il pontefice, tra il 1677 e il 1683, acquis\u00ec per la sua strepitosa raccolta, poi trasferita a Napoli a seguito della nomina a vicer\u00e9, oltre quaranta quadri dell'artista vicentino, dai soggetti pi\u00f9 vari.\nPasqualino Rossi lasci\u00f2 poche pale d'altare nelle chiese romane, se si considerano i lunghi decenni della sua permanenza a Roma, sua nuova patria bench\u00e9 le testimonianze antiche lo ricordino costantemente come \"Pasqualino veneto\": le tele nella cappella di Santa Rosa da Viterbo nella chiesa di Santa Maria in Aracoeli, il \"Cristo nell'orto\" nella chiesa dei Santi Carlo e Ambrogio al Corso, il \"Battesimo di Cristo\" della Basilica di Santa Maria del Popolo (posto nell'antico battistero, appena a sinistra dell'ingresso) e poche altre.\nIl periodo marchigiano.\nIn compenso, numerose sono le tele eseguite per gli edifici ecclesiastici delle Marche: a Fabriano, Serra San Quirico e Cagli. Se quelle della chiesa di San Bartolomeo a Cagli, con le storie della vita del santo, del 1699 circa, documentano la tarda attivit\u00e0 dell'artista (il quale nel 1706, \u00abin et\u00e0 avanzato, podagroso, e non capace d'alcuni anni in qua di pennelleggiar tanto bene, quanto faceva\u00bb, come riportava l'abate Melchiori, ancora forniva dieci dipinti alla collezione dell'arcivescovo di Magonza, Lothar Franz), le pi\u00f9 apprezzabili tele della chiesa di San Benedetto e di San Biagio di Fabriano risalgono agli anni settanta e mostrano la sua piena maturit\u00e0. Ma le opere pi\u00f9 seducenti si conservano a Serra San Quirico, nella Chiesa di Santa Lucia, dove si ammirano in particolare le cinque tele con \"Storie della vita di santa Lucia\", in sequenza narrativa come gli episodi nelle predelle degli antichi dipinti su tavola, la cui vivace sensibilit\u00e0 aneddotica trova i presupposti figurativi nella pala di santa Lucia di Lorenzo Lotto a Jesi."}
{"id": "2043677", "revid": "401052", "url": "https://it.wikipedia.org/wiki?curid=2043677", "title": "Schenkend\u00f6bern", "text": "Schenkend\u00f6bern, in lusaziano inferiore \"Derbno\", \u00e8 un comune del Brandeburgo, in Germania.\nAppartiene al circondario della Sprea-Nei\u00dfe.\nStoria.\nNel 2003 venne aggregato al comune di Schenkend\u00f6bern il soppresso comune di Gastrose-Kerkwitz.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 16 zone (\"Ortsteil\"), corrispondenti al centro abitato di Schenkend\u00f6bern e a 15 frazioni:"}
{"id": "2043681", "revid": "1305772", "url": "https://it.wikipedia.org/wiki?curid=2043681", "title": "Mattina", "text": ""}
{"id": "2043683", "revid": "254059", "url": "https://it.wikipedia.org/wiki?curid=2043683", "title": "Assia-Rheinfels", "text": "Il langraviato di Assia-Rheinfels, era un antico stato tedesco, esistente alternativamente in Germania tra il 1567 ed il 1754.\nEsso comprendeva l'area attorno a St. Goar (riva sinistra del Reno) oltre a Reichenberg, Hohenstein und Braubach (sulla riva destra del Reno), ed era retto da una linea collaterale della casa d'Assia.\nIl langraviato si era originato dalla divisione del langraviato d'Assia alla morte del Conte Filippo I d'Assia (\u2020 1567). Dei figli di Filippo I, il maggiore di essi, Guglielmo ottenne l'Assia-Kassel (comprendente circa met\u00e0 dei domini paterni), l'Assia-Marburg (un quarto dei territori) and\u00f2 a Luigi e Giorgio ricevette l'Assia-Darmstadt. All'ultimo figlio, Filippo II, tocc\u00f2 l'Assia-Rheinfels.\nLa prima linea dell'Assia-Rheinfels, ad ogni modo, si estinse gi\u00e0 dal 1583 dal momento che lo stesso Filippo non aveva avuto eredi e i suoi territori vennero suddivisi tra l'Assia-Kassel (che ne ricevette la maggior parte) e il restante venne diviso tra l'Assia-Marburg e l'Assia-Darmstadt.\nLa seconda linea comitale, ricreata nel 1627, si estinse nella linea principale nel 1667. Gli succedette nel 1693 la linea d'Assia-Wanfried, con Carlo (1693-1711), figlio di Ernesto d'Assia-Rheinfels e Rotenburg. A Guglielmo (1711-1731) successe Cristiano (1731-1754) con il quale si estinse la famiglia e il langraviato pass\u00f2 ad Ernesto Costantino d'Assia-Rotenburg."}
{"id": "2043684", "revid": "42179", "url": "https://it.wikipedia.org/wiki?curid=2043684", "title": "Autocombustione umana", "text": ""}
{"id": "2043685", "revid": "767487", "url": "https://it.wikipedia.org/wiki?curid=2043685", "title": "Lindsey Hunter", "text": ""}
{"id": "2043688", "revid": "547034", "url": "https://it.wikipedia.org/wiki?curid=2043688", "title": "Ainsi soit je... (singolo)", "text": "Ainsi soit je... \u00e8 il secondo singolo dell'album omonimo della cantautrice francese Myl\u00e8ne Farmer, pubblicato il 4 aprile 1988.\nHa venduto 180.000 copie e raggiunto la #12 posizione nella chart singles francese.\nLa traccia fu messa nuovamente in commercio nel 1997 in versione \"live\" per promuovere l'album Live \u00e0 Bercy.\nOltre al tour del 1996, \u00e8 stata presentata in versione live in due delle 13 serate a Bercy nel 2006 e durante la tourn\u00e9e 2009."}
{"id": "2043689", "revid": "149727", "url": "https://it.wikipedia.org/wiki?curid=2043689", "title": "Wilschwitz", "text": ""}
{"id": "2043691", "revid": "149727", "url": "https://it.wikipedia.org/wiki?curid=2043691", "title": "Atterwasch", "text": ""}
{"id": "2043693", "revid": "149727", "url": "https://it.wikipedia.org/wiki?curid=2043693", "title": "Wot\u0161owa\u0161", "text": ""}
{"id": "2043697", "revid": "149727", "url": "https://it.wikipedia.org/wiki?curid=2043697", "title": "Barklawa", "text": ""}
{"id": "2043700", "revid": "149727", "url": "https://it.wikipedia.org/wiki?curid=2043700", "title": "Grabko", "text": ""}
{"id": "2043705", "revid": "149727", "url": "https://it.wikipedia.org/wiki?curid=2043705", "title": "Gro\u00df Drewitz", "text": ""}
{"id": "2043706", "revid": "149727", "url": "https://it.wikipedia.org/wiki?curid=2043706", "title": "Gro\u00df Gastrose", "text": ""}
{"id": "2043707", "revid": "149727", "url": "https://it.wikipedia.org/wiki?curid=2043707", "title": "Klein Gastrose", "text": ""}
{"id": "2043708", "revid": "149727", "url": "https://it.wikipedia.org/wiki?curid=2043708", "title": "Kerkwitz", "text": ""}
{"id": "2043709", "revid": "149727", "url": "https://it.wikipedia.org/wiki?curid=2043709", "title": "Krayne", "text": ""}
{"id": "2043710", "revid": "149727", "url": "https://it.wikipedia.org/wiki?curid=2043710", "title": "Lausch\u00fctz", "text": ""}
{"id": "2043713", "revid": "149727", "url": "https://it.wikipedia.org/wiki?curid=2043713", "title": "L\u00fcbbinchen", "text": ""}
{"id": "2043714", "revid": "1714743", "url": "https://it.wikipedia.org/wiki?curid=2043714", "title": "Luigi IV d'Assia-Marburgo", "text": "Biografia.\nEra figlio del langravio Filippo I d'Assia (1504-1567) e di sua moglie, la duchessa Cristina di Sassonia (1505-1549). Alla morte del padre, ottenne in eredit\u00e0 dalla spartizione dei domini della sua casata, il langraviato d'Assia-Marburgo consistente nell'area dell'alta Assia, con la fortezza di Marburgo.\nIntrattenne rapporti d'amicizia col duca Cristoforo di W\u00fcrttemberg e fu considerato un buon amministratore dei propri beni. Riorganizz\u00f2 il sistema scolastico del proprio territorio e dell'Universit\u00e0 di Marburgo. Sotto la sua supervisione, il castello di Marburgo venne ristrutturato ad opera dell'architetto Ebert Baldewein. Tent\u00f2 di espandere i confini del proprio stato pacificamente; nel 1570 ottenne parte della marca di Fulda e nel 1583 alcuni territori dei conti di Nassau-Weilburg e Nassau-Saarbr\u00fccken.\nIl 10 maggio 1563 spos\u00f2 Edvige (1547-1590), figlia del duca Cristoforo di W\u00fcrttemberg e in seconde nozze, nel 1591, si rispos\u00f2 con Maria, contessa di Mansfeld. Alla sua morte, non avendo lasciato eredi, il suo territorio venne smembrato tra i domini dei suoi fratelli."}
{"id": "2043716", "revid": "149727", "url": "https://it.wikipedia.org/wiki?curid=2043716", "title": "Reicherskreuz", "text": ""}
{"id": "2043717", "revid": "149727", "url": "https://it.wikipedia.org/wiki?curid=2043717", "title": "Sembten", "text": ""}
{"id": "2043718", "revid": "599013", "url": "https://it.wikipedia.org/wiki?curid=2043718", "title": "Walt Williams", "text": ""}
{"id": "2043722", "revid": "149727", "url": "https://it.wikipedia.org/wiki?curid=2043722", "title": "Taubendorf", "text": ""}
{"id": "2043723", "revid": "149727", "url": "https://it.wikipedia.org/wiki?curid=2043723", "title": "Albertinenaue", "text": ""}
{"id": "2043724", "revid": "149727", "url": "https://it.wikipedia.org/wiki?curid=2043724", "title": "Lutzketal", "text": ""}
{"id": "2043726", "revid": "599013", "url": "https://it.wikipedia.org/wiki?curid=2043726", "title": "Derbno", "text": ""}
{"id": "2043727", "revid": "1714743", "url": "https://it.wikipedia.org/wiki?curid=2043727", "title": "Filippo II d'Assia-Rheinfels", "text": "Biografia.\nFilippo II nacque dal Langravio Filippo I d'Assia e dal Cristina di Sassonia (1505-1549). Alla morte del padre, l'Assia venne suiddivisa tra i quattro eredi, e perci\u00f2 Filippo II nel 1567 divenne langravio d'Assia-Rheinfels. Nel 1569 egli spos\u00f2 Anna Elisabetta del Palatinato-Simmern, figlia del Conte Palatino Federico III.\nFilippo mor\u00ec il 30 novembre 1583 al castello di Rheinfels e venne sepolto nella chiesa parrocchiale di St. Goar, dove in seguito i suoi fratelli gli eressero una meravigliosa tomba rinascimentale. Dal momento che il suo matrimonio rimase senza eredi, alla sua morte i territori di sua competenza vennero suddivisi tra i suoi fratelli in modo eguale."}
{"id": "2043733", "revid": "228587", "url": "https://it.wikipedia.org/wiki?curid=2043733", "title": "Daucioni", "text": "I Daucioni furono uno dei popoli germanici settentrionali citati da Tolomeo nella sua \"Geografia\". Secondo Tolomeo avrebbe vissuto in Scandia, l'attuale Scandinavia. I Daucioni vengono citati nello stesso passo dei Goutai, sicuramente riferito ai Goti della Svezia centro-meridionale. Questo accoppiamento implica che abitavano la stessa regione, ma anche questa cosa lascia delle zone d'ombra.\nNel 1930 Thomas D. Kendrick propose . Un solo passaggio nell'opera di Tolomeo dice tutto quello che sappiamo delle trib\u00f9 scandinave. Questi popoli sono elencati in forma paratassica. La lista usa il formato:\nche in questo caso diventa \nIn questa ipotesi alternativa, Kendrick decise di trasformare la D- in d', che elide la e di \"de\" prima di una vocale, tipico dell'antico greco. Eliminando la D ritenendola un'abbreviazione clitica (d') e togliendo la k, il termine modificato diventa Auioni (ovvero isolani, cfr. il germanico \"awi\"), ben noti nel \"De origine et situ Germanorum\" di Tacito, forse il nome degli abitanti dell'\u00d6land del tempo."}
{"id": "2043736", "revid": "113893210", "url": "https://it.wikipedia.org/wiki?curid=2043736", "title": "Bliesendorf", "text": "Bliesendorf \u00e8 una frazione (\"Ortsteil\") della citt\u00e0 tedesca di Werder (Havel), nel \"Land\" del Brandeburgo.\nAmministrazione.\nLa frazione di Bliesendorf \u00e8 rappresentata da un consiglio di frazione (\"Ortsbeirat\") di 3 membri."}
{"id": "2043737", "revid": "113893193", "url": "https://it.wikipedia.org/wiki?curid=2043737", "title": "Derwitz", "text": "Derwitz \u00e8 una frazione (\"Ortsteil\") della citt\u00e0 tedesca di Werder (Havel), nel \"Land\" del Brandeburgo.\nAmministrazione.\nLa frazione di Derwitz \u00e8 rappresentata da un consiglio di frazione (\"Ortsbeirat\") di 3 membri."}
{"id": "2043738", "revid": "113893125", "url": "https://it.wikipedia.org/wiki?curid=2043738", "title": "Glindow", "text": "Glindow \u00e8 una frazione (\"Ortsteil\") della citt\u00e0 tedesca di Werder (Havel), nel \"Land\" del Brandeburgo.\nStoria.\nIl 31 dicembre 2001 il comune di Glindow venne aggregato alla citt\u00e0 di Werder (Havel).\nAmministrazione.\nLa frazione di Glindow \u00e8 rappresentata da un consiglio di frazione (\"Ortsbeirat\") di 9 membri."}
{"id": "2043743", "revid": "2519", "url": "https://it.wikipedia.org/wiki?curid=2043743", "title": "Parco nazionale del Velebit settentrionale", "text": "Il parco nazionale del Velebit settentrionale (Sjeverni Velebit) \u00e8 il pi\u00f9 giovane parco nazionale della Croazia. Fu fondato nel 1999 ed \u00e8 attivo dal settembre dello stesso anno.\nSi sviluppa per 109\u00a0km\u00b2 nella parte settentrionale dei monti del Velebit, la pi\u00f9 grande catena montuosa della Croazia interamente protetta da un \"parco naturale\", un'area protetta con vincoli minori. Nelle vicinanze esiste anche il parco nazionale di Paklenica, nella zona meridionale del Velebit."}
{"id": "2043745", "revid": "767487", "url": "https://it.wikipedia.org/wiki?curid=2043745", "title": "Petzow", "text": "Petzow \u00e8 una frazione (\"Ortsteil\") della citt\u00e0 tedesca di Werder (Havel), nel \"Land\" del Brandeburgo.\nAmministrazione.\nLa frazione di Petzow \u00e8 rappresentata da un consiglio di frazione (\"Ortsbeirat\") di 3 membri."}
{"id": "2043746", "revid": "107300831", "url": "https://it.wikipedia.org/wiki?curid=2043746", "title": "Alpi Carniche e della Gail", "text": "Le Alpi Carniche e della Gail sono una sezione (in accordo con la definizione della SOIUSA) delle Alpi (Alpi Sud-orientali), comprese in Austria (Carinzia e Tirolo) e in Italia (Friuli-Venezia Giulia e, parzialmente, Veneto e Trentino-Alto Adige). La vetta pi\u00f9 elevata \u00e8 il Monte Coglians che raggiunge i 2.780 m s.l.m.\nConfini.\nLe Alpi Carniche e della Gail confinano a nord con le Alpi dei Tauri occidentali; a nord-est con le Alpi di Stiria e Carinzia; ad est con le Alpi di Carinzia e di Slovenia e con le Alpi e Prealpi Giulie; a sud con la pianura padana e con le Prealpi Venete; ad ovest con le Dolomiti.\nSuddivisione.\nLe Alpi Carniche e della Gail si suddividono in tre sottosezioni e tredici supergruppi:"}
{"id": "2043747", "revid": "113892950", "url": "https://it.wikipedia.org/wiki?curid=2043747", "title": "Ph\u00f6ben", "text": "Ph\u00f6ben \u00e8 una frazione (\"Ortsteil\") della citt\u00e0 tedesca di Werder (Havel), nel \"Land\" del Brandeburgo.\nStoria.\nIl 31 dicembre 2001 il comune di Ph\u00f6ben venne soppresso e aggregato alla citt\u00e0 di Werder (Havel).\nAmministrazione.\nLa frazione di Ph\u00f6ben \u00e8 rappresentata da un consiglio di frazione (\"Ortsbeirat\") di 3 membri."}
{"id": "2043748", "revid": "767487", "url": "https://it.wikipedia.org/wiki?curid=2043748", "title": "Pl\u00f6tzin", "text": "Pl\u00f6tzin \u00e8 una frazione (\"Ortsteil\") della citt\u00e0 tedesca di Werder (Havel), nel \"Land\" del Brandeburgo.\nAmministrazione.\nLa frazione di Pl\u00f6tzin \u00e8 rappresentata da un consiglio di frazione (\"Ortsbeirat\") di 3 membri."}
{"id": "2043749", "revid": "287204", "url": "https://it.wikipedia.org/wiki?curid=2043749", "title": "T\u00f6plitz", "text": "T\u00f6plitz pu\u00f2 riferirsi a:"}
{"id": "2043756", "revid": "107457633", "url": "https://it.wikipedia.org/wiki?curid=2043756", "title": "L\u00e9opold Zborowski", "text": "Biografia.\nZborowski e sua moglie Anna (nata Hanka Cirowska) erano contemporanei di artisti parigini come Henri de Toulouse-Lautrec, Paul C\u00e9zanne, Andr\u00e9 Derain e Amedeo Modigliani, che elabor\u00f2 alcuni loro ritratti. Di Zborowski, ne esistono tre dell'artista Modigliani, come un'opera che fu acquistata a Sotheby's nel 2003.\nGrande amico di Amedeo Modigliani, organizz\u00f2 diverse sue esposizioni e mise a disposizione dell'artista livornese il suo stesso domicilio a mo' di \"atelier\".\nOltre a Modigliani, Zborowski si occup\u00f2 di altri artisti come Andr\u00e9 Derain, Ren\u00e9 Ich\u00e9, Marc Chagall, Cha\u00efm Soutine, Th\u00e9r\u00e8se Debains e Maurice Utrillo.\nZborowski benefici\u00f2 largamente della celebrit\u00e0 postuma di Modigliani, e accumul\u00f2 una fortuna che perse per\u00f2 durante la crisi economica del 1929, morendo nel 1932 in miseria."}
{"id": "2043758", "revid": "1833487", "url": "https://it.wikipedia.org/wiki?curid=2043758", "title": "Borghetto dei Pescatori", "text": "Il Borghetto dei Pescatori \u00e8 un piccolo borgo del Municipio Roma X (ex Municipio Roma XIII) di Roma Capitale, situato nel quartiere marittimo Q. XXXIV Lido di Ostia Levante.\nStoria.\nLa zona del borghetto, a ridosso del Canale dei Pescatori, tra il Mar Tirreno e la pineta di Castel Fusano, fu insediata, nel 1890, da pescatori napoletani, ai quali la \"Pia Associazione di San Nicola nella Basilica di Bari\" don\u00f2 una statua raffigurante San Nicola di Bari, protettore dei pescatori, scolpita nel marmo di Trani.\nTra il 1919 e il 1928 venne costruita una chiesetta dedicata a San Nicola di Bari.\nSuccessivamente, nel 1931, quando con la costruzione del tratto di lungomare vennero demolite le baracche dei pescatori, questi rischiarono di essere riportati nelle loro zone d'origine, ma la scrittrice Margherita Sarfatti intervenne a loro favore facendo costruire sei case rosse a due piani. Il borghetto fu ufficialmente inaugurato il 4 aprile 1932.\nSport.\nIl borgo \u00e8 anche rappresentato dalle societ\u00e0 di calcio: A.S. Pescatori Ostia, che milita nel campionato di Promozione Lazio, e Dinamo Ostia, che milita nella serie B."}
{"id": "2043759", "revid": "767487", "url": "https://it.wikipedia.org/wiki?curid=2043759", "title": "Cenerentolo", "text": "Cenerentolo \u00e8 un mediometraggio comico diretto da Alessandro Paci.\n\u00c8 stato distribuito direttamente in DVD."}
{"id": "2043768", "revid": "791279", "url": "https://it.wikipedia.org/wiki?curid=2043768", "title": "Let There Be Blood", "text": "Let There Be Blood \u00e8 il nono album in studio della band thrash metal statunitense Exodus pubblicato nel 2008.\nSi tratta di una riedizione dell'album d'esordio, \"Bonded by Blood\" del 1985, a cui \u00e8 stato aggiunto un rifacimento di \"Hell's Breath\", brano contenuto in uno dei primi demo del gruppo."}
{"id": "2043772", "revid": "1005847", "url": "https://it.wikipedia.org/wiki?curid=2043772", "title": "Palazzo delle Poste (Bolzano)", "text": "Il Palazzo delle Poste di Bolzano (in tedesco \"Postgeb\u00e4ude Bozen\") \u00e8 un edificio sito in piazza Parrocchia 13, nella circoscrizione Centro-Piani-Rencio.\nStoria e descrizione.\nVenne edificato nel 1889-90, in forme neorinascimentali che si ispirano all'architettura viennese della famosa Ringstra\u00dfe, su progetto del costruttore locale Albert Canal, andando a sostituire l'antico Ospedale di Santo Spirito (\"Heilig-Geist-Spital\").\nOriginariamente l'edificio era di tre piani ed era sormontato da una cupola in vetro che dava luce ai piani inferiori. Negli anni trenta la cupola fu abbattuta per fare spazio ad un quarto piano.\nAttualmente nell'edificio sono presenti due sale che compongono l'ufficio postale centrale di Bolzano al pian terreno, mentre i piani superiori sono occupati dagli uffici della filiale di Poste Italiane e dalla sede di Bolzano del Ministero delle comunicazioni.\nDal 1924 un piano del palazzo divenne sede del Liceo Classico di Bolzano (sebbene in realt\u00e0, per il protrarsi dei lavori di ristrutturazione, le classi vi potranno fare ingresso solo alla fine del 1925). Il liceo ha poi trovato una nuova sede nel 1971."}
{"id": "2043774", "revid": "438678", "url": "https://it.wikipedia.org/wiki?curid=2043774", "title": "Gallerie ferroviarie", "text": ""}
{"id": "2043776", "revid": "1149807", "url": "https://it.wikipedia.org/wiki?curid=2043776", "title": "Ariel Winter", "text": "\u00c8 nota soprattutto per il ruolo di Alex Dunphy nella serie televisiva \"Modern Family\". \u00c8 stata anche doppiatrice in diverse produzioni televisive e cinematografiche a cartoni animati, tra cui la serie \"Phineas e Ferb\" e il film \"Bambi 2 - Bambi e il Grande Principe della foresta\".\nBiografia.\nWinter \u00e8 nata a Los Angeles, in California, il 28 gennaio 1998, figlia di Chrisoula e Glenn Workman. \u00c8 di origine tedesca. \u00c8 la sorella minore degli attori Shanelle Workman e Jimmy Workman.\nCarriera.\nWinter ha ottenuto il suo primo incarico nel settore dell'intrattenimento in uno spot pubblicitario di Cool Whip nel 2002 quando aveva quattro anni. Ha avuto il suo primo ruolo televisivo in un episodio di \"Listen Up!\" a cui seguirono apparizioni in diversi spettacoli come Monk e \"Bones.\" Nello spettacolo per bambini animato \"Phineas e Ferb\", ha doppiato il personaggio di Gretchen prima di vincere il ruolo regolare di Alex Dunphy nella serie \"Modern Family\", che ha debuttato nel 2009. Ha continuato a lavorare nell'animazione televisiva, includendo la voce di Marina la Sirena su Disney Junior e \"Jake\" in \"Jake e i pirati dell'Isola che non c'\u00e8\". Nel 2012, Winter \u00e8 stata scelta come Sofia, il personaggio principale di \"Sofia la principessa,\" una nuova serie animata della Disney. La serie \u00e8 stata presentata per la prima volta a gennaio 2013 su Disney Junior. Ha anche prestato la sua voce ai personaggi dei film d'animazione, Disney \"Bambi 2 - Bambi e il Grande Principe della foresta\" e \"L'era glaciale 2 - Il disgelo\".\nWinter \u00e8 apparsa nei lungometraggi, in particolare in \"Kiss Kiss Bang Bang\" e \"Speed Racer\". Per il suo ruolo da protagonista nel film \"The Chaperone\", \u00e8 stata nominata ai Young Artist Awards 2012 come miglior attrice in un film.\nVita privata.\nNell'ottobre del 2012, la sorella di Winter, Shanelle Workman, \u00e8 diventata la sua tutrice, sostenendo che la madre era stata violenta dal punto di vista fisico ed emotivo. Il 5 maggio 2014, il tribunale ordin\u00f2 la tutela a Workman e rimosse definitivamente Winter dalla tutela della madre. In seguito la madre rilasci\u00f2 una dichiarazione in cui affermava che \"la famiglia \u00e8 andata oltre il conflitto\". Il 15 maggio 2015, Winter ha dichiarato su Twitter che \u00e8 stata ufficialmente emancipata.\nNel giugno 2015, Winter \u00e8 stata sottoposta ad un intervento chirurgico di riduzione del seno.\nNell'aprile 2016 Winter \u00e8 stata accettata all'Universit\u00e0 della California, a Los Angeles (UCLA) e la partecipazione \u00e8 prevista per il prossimo autunno 2016. Tuttavia, il 12 settembre ha confermato di aver pianificato di partecipare all'UCLA nell'autunno 2017. Sulla sua decisione di andare al college, ha spiegato, \"Devi avere qualcos'altro che puoi fare. Sono sempre stata interessata alla legge, quindi penso che sar\u00e0 sicuramente qualcosa che mi piacerebbe fare\".\nWinter frequenta una chiesa greco-ortodossa.\nDoppiatrici italiane.\nNelle versioni in italiano dei suoi lavori, Ariel Winter \u00e8 stata doppiata da:"}
{"id": "2043777", "revid": "228587", "url": "https://it.wikipedia.org/wiki?curid=2043777", "title": "Mario Benjam\u00edn Men\u00e9ndez", "text": "Biografia.\nUfficiale dell'esercito argentino prese parte all'attivit\u00e0 repressiva condotta dalle forze armate contro la cosiddetta \"sovversione\" durante gli anni settanta; in particolare svolse un ruolo attivo, come comandante di una brigata di fanteria, nel Operativo Indipendencia, la brutale campagna di repressione militare effettuata dall'esercito nella provincia di Tucum\u00e1n nel 1975.\nEra cugino del tristemente famoso Luciano Benjam\u00edn Men\u00e9ndez, conosciuto come \"La Hiena\", ex generale che durante il periodo della dittatura aveva guidato il III Corpo dell'esercito, e che aveva sotto il suo comando oltre 60 centri di concentramento.\nGovernatore militare delle isole Malvinas durante la guerra delle Falkland del 1982, non fu in grado di respingere il corpo di spedizione britannico incaricato di riconquistare l'arcipelago e firm\u00f2 la capitolazione delle forze argentine sulle isole con il maggior generale Jeremy Moore il 14 giugno 1982. Durante la breve campagna si dimostr\u00f2 scarsamente determinato, passivo e indeciso, rendendosi responsabile di gravi errori tattici e della condotta troppo difensiva delle sue truppe. Sorpreso dallo sbarco nemico nella baia di San Carlos non contrast\u00f2 l'avanzata via terra britannica e venne infine bloccato con le sue truppe nella capitale Port Stanley dove si arrese rapidamente senza combattere ad oltranza come egli aveva preanunciato inizialmente.\nFu tacciato di tradimento dalla propaganda per aver firmato la resa senza un combattimento all'ultimo sangue e per aver ceduto alla guerra psicologica effettuata da uno specialista inglese via radio. Dopo il ritorno in patria fu rimosso dall'incarico insieme ad altri cinque ufficiali e sottoposto ad una commissione d'inchiesta.\nTra le sue dichiarazioni in una intervista, vent'anni dopo: \nIn effetti non fu un esponente di spicco della giunta militare, a differenza del cugino, e tutta la sua notoriet\u00e0 \u00e8 legata di fatto alla guerra delle Falkland."}
{"id": "2043778", "revid": "656701", "url": "https://it.wikipedia.org/wiki?curid=2043778", "title": "132 (numero)", "text": "Centotrentadue \u00e8 il numero naturale che segue il 131 e precede il 133."}
{"id": "2043781", "revid": "110157", "url": "https://it.wikipedia.org/wiki?curid=2043781", "title": "Circondario di Cloppenburg", "text": "Il circondario di Cloppenburg (targa CLP) \u00e8 un circondario (\"Landkreis\") della Bassa Sassonia, in Germania.\nComprende 3 citt\u00e0 e 10 comuni.\nCapoluogo e centro maggiore \u00e8 Cloppenburg.\nSuddivisione amministrativa.\nIl circondario di Cloppenburg comprende 3 citt\u00e0 e 10 comuni, non associati in alcuna comunit\u00e0 amministrativa."}
{"id": "2043787", "revid": "599013", "url": "https://it.wikipedia.org/wiki?curid=2043787", "title": "Richard Dumas", "text": ""}
{"id": "2043788", "revid": "63756", "url": "https://it.wikipedia.org/wiki?curid=2043788", "title": "133 (numero)", "text": "Centotrentatr\u00e9 \u00e8 il numero naturale che segue il 132 e precede il 134."}
{"id": "2043791", "revid": "1568601", "url": "https://it.wikipedia.org/wiki?curid=2043791", "title": "Grotta Maona", "text": "La grotta Maona \u00e8 una grande cavit\u00e0 carsica d'interesse turistico, situata nel comune di Montecatini Terme (PT). \nLocalizzazione.\nLa cavit\u00e0 \u00e8 situata lungo la strada che collega Montecatini Terme alla sua frazione Montecatini Alto, a breve distanza da quest'ultima. A pochi chilometri dalla grotta, a sud del comune di Monsummano Terme, \u00e8 situata la grotta Giusti.\nCaratteristiche.\nLa grotta ha una temperatura costante di circa 15\u00a0\u00b0C, \u00e8 profonda 20 metri ed ha una lunghezza di 200\u00a0m. Comprende numerose formazioni di \"cascate\" di stalattiti e stalagmiti ed \u00e8 accessibile tramite due pozzi, uno all'entrata ed uno all'uscita.\nTurismo.\nLa parte visitabile, aperta dal 1\u00ba aprile al 15 ottobre, comprende un itinerario con guide della durata di circa 20 minuti. La grotta \u00e8 situata in un complesso turistico comprendente anche alcuni locali d'intrattenimento. "}
{"id": "2043793", "revid": "1543377", "url": "https://it.wikipedia.org/wiki?curid=2043793", "title": "Grotta Giusti", "text": "La grotta Giusti \u00e8 una grande cavit\u00e0 carsica d'interesse culturale e turistico, situata nel comune di Monsummano Terme (PT), il cui nome deriva dalla famiglia del poeta Giuseppe Giusti, primi proprietari dello stabilimento. La scoperta della grotta, avvenuta nel 1849, ha poi determinato la coincidenza con il nome della frazione sorta attorno allo stabilimento termale.\nStoria.\nLa grotta, situata a sud-est di Monsummano Terme, nei pressi della strada statale per Fucecchio e non lontana dalle frazioni monsummanesi di Montevettolini, Pozzarello e Monsummano Alto, fu scoperta casualmente nella primavera del 1849, quando alcuni operai del Cav. Domenico Giusti, padre del poeta, stavano lavorando in una cava di calce di sua propriet\u00e0. \nDopo aver rimosso un grande masso, fu aperto un varco attraverso il quale furono gettate delle pietre, constatando in questo modo una notevole profondit\u00e0 e la presenza di acqua. Coloro che visitarono per primi la grotta, muniti di torce, si trovarono davanti ad un grandioso spettacolo della natura: la temperatura dell'ampia caverna era molto alta, come quella dei laghetti sotterranei, presenti fra i vari corridoi sotterranei stretti fra stalattiti e stalagmiti. Appresa la notizia della presenza di una caverna, il cav. Domenico Giusti si apprest\u00f2 a visitare il misterioso ambiente, constatando le meraviglie presenti sotto il colle di Monsummano. La grande estensione della cavit\u00e0 (300\u00a0m) e la temperatura degli ambienti, indusse Domenico Giusti a riflettere sulla possibilit\u00e0 di utilizzare la grotta per fini terapeutici. Negli anni immediatamente successivi alla scoperta della cavit\u00e0, si sparse velocemente la fama delle virt\u00f9 curative dei bagni a vapore della grotta di Monsummano.\nDa esperto di termalismo, gi\u00e0 amministratore delle Regie Terme di Montecatini fin dal 1818, il Cav. Giusti, fra il 1852 e il 1854, si impegna in una prima organizzazione degli spazi di accoglienza. Nel 1853 fa realizzare una \u00abfabbrichetta\u00bb composta da sala di ingresso e quattro stanzette ad uso di tepidario, utilizzati dai curanti dopo aver effettuato il bagno a vapore all'interno della grotta. Contestualmente il Cav. Domenico si rivolge al noto medico Antonio Targioni Tozzetti, incaricandolo di analizzare le caratteristiche chimiche dell'acqua e del vapore della grotta. Le sue osservazioni, pubblicate nel 1854, confermarono le capacit\u00e0 curative dei bagni a vapore. Il volume fu presto diffuso in tutti gli ambienti medici e intellettuali del Granducato di Toscana, aumentando cos\u00ec la fama della grotta di Monsummano. \nA partire dagli anni '60 lo stabilimento fu ampliato e nobilitato attraverso la realizzazione di un loggiato e terrazza, proprio come lo conosciamo oggi, nonch\u00e9 di nuovi ambienti attigui al primo nucleo architettonico. A ereditare il patrimonio familiare dei Giusti (1861), compreso lo stabilimento di Monsummano, fu Ildegarde Nencini-Giusti, sorella del poeta, scomparso prematuramente nel 1850. Con il cambio di gestione, nel quadro del processo risorgimentale italiano, la popolarit\u00e0 della grotta di Monsummano varca i confini nazionali, iniziando ad essere conosciuta anche in Europa. Questo per merito di un'attenta promozione curata dai proprietari, ma soprattutto grazie ai soggiorni di illustri personaggi come Giuseppe Garibaldi (1867), Luigi Kossuth (1871) e molti altri.\nNel 1873 Ildegarde Giusti si impegna nella realizzazione della struttura alberghiera, realizzata di fianco alla facciata dello stabilimento termale, davanti al quale nel 1875 furono collocate le statue raffiguranti Domenico Giusti e il figlio Giuseppe (oggi scomparse). Dopo l'apertura dell'albergo la struttura si distingue non solo per l'unicit\u00e0 della grotta - che evidentemente rappresentava un'offerta esclusiva - bens\u00ec per la volont\u00e0 di accogliere ospiti che facevano parte dei ceti sociali pi\u00f9 agiati. Questa scelta verr\u00e0 ampiamente ripagata nel secondo Ottocento, quando la grotta era costantemente frequentata da personaggi delle \u00e9lite nazionali ed europee: medici, intellettuali, artisti, politici, possidenti provenienti da moltissime nazioni soggiornavano spesso a Monsummano.\nDefinita dal maestro Giuseppe Verdi \"l'ottava meraviglia del mondo\", la grotta di Monsummano ad inizio Novecento poteva vantare numeri veramente considerevoli: nel 1910 furono effettuati 16\u00a0000 bagni a vapore. Superate le difficolt\u00e0 del periodo bellico del primo Novecento, lo stabilimento fu ristrutturato dai nuovi proprietari - S.p.a. Stabilimento termale Grotta Giusti - negli anni settanta del secolo scorso, intervento che andava a rivisitare gli spazi interni dello stabilimento e dell'albergo.\nGrotta Giusti oggi.\nAncora oggi gli ambienti del \"Paradiso\", \"Purgatorio\" e \"Inferno\" della Grotta Giusti richiamano visitatori e curanti da tutto il mondo. La temperatura costante di 34\u00b0 e un tasso di umidit\u00e0 del 90%, consentono di effettuare efficaci cure antroterapiche (durata circa 50 minuti). Meta privilegiata di celebrit\u00e0 e autorit\u00e0, lo stabilimento negli ultimi anni ha aperto una nuova piscina termale all'aperto, con impianto tecnologico di altissimo livello con uno specchio d'acqua di 750\u00a0m\u00b2, una grande cascata scenografica e idromassaggi subacquei con acqua termale a 35\u00a0\u00b0C, alimentata in modo perenne da acqua termale bicarbonata, solfata, calcica, magnesiaca a 35\u00a0\u00b0C.\nL'attuale propriet\u00e0 - Italian Hospitality Collection - ha inoltre allargato l'offerta dello stabilimento, utilizzando l'acqua termale per specifici trattamenti e offrendo consulenze mediche nella Spa della struttura. Oggi \u00e8 attivo anche un \"Centro Benessere\" per trattamenti estetici, con una nuova area dedicata all'Oriente, dove sono proposte discipline antiche e tecniche energetiche per ritrovare il giusto equilibrio interiore.\nL'antico albergo, oggi denominato \"Grotta Giusti Resort Golf &amp; Spa\", comprende 58 camere doppie e 6 Junior Suite, dotato di Internet point e centro business con sale per convention e piccole salette per meeting. Fra le varie proposte dello stabilimento, molto suggestiva \u00e8 l'attivit\u00e0 di diving, attraverso la quale \u00e8 possibile immergersi nel lago sotterraneo della grotta termale.\nCaratteristiche dell'ambiente sotterraneo.\nL'estensione degli spazi nel sottosuolo \u00e8 tale da consentire la scelta degli angoli con la temperatura pi\u00f9 congeniale: procedendo dall'ingresso verso la parte pi\u00f9 profonda della Grotta, si attraversano infatti tre zone, via via pi\u00f9 calde, che la tradizione ha battezzato Paradiso, Purgatorio ed Inferno. Nel Limbo si trova un pittoresco laghetto, in cui l'acqua ha una temperatura costante, d'inverno e d'estate, di 36\u00a0\u00b0C. Anche la temperatura dell'aria subisce limitatissime variazioni stagionali, oscillando intorno ai 31\u00a0\u00b0C nella prima cavit\u00e0 con un progressivo aumento della temperatura, che raggiunge al massimo i 34\u00a0\u00b0C, con un livello di umidit\u00e0 prossimo al 100%. La pressione atmosferica \u00e8 costante e uguale a quella esterna, in tutte le zone della Grotta. Un meccanismo naturale non ancora completamente spiegato garantisce un costante ed efficace ricambio dell'aria, che rende piacevole la permanenza nella Grotta, malgrado la profusa sudorazione indotta dall'elevato tasso di umidit\u00e0, pi\u00f9 che dalla temperatura. I vapori delle ricche acque termali generano un naturale bagno di salute e disintossicano l'organismo producendo un generale benessere di tutto il corpo..\nBrevi indicazioni per le cure.\nIndicazioni: Artropatie degenerative, reumatismi infiammatori cronici, artropatie dismetaboliche (gotta), malattie infiammatorie croniche delle alte e basse vie respiratorie anche di natura allergica, malattie della pelle (eczema cronico, dermatite seborroica, psoriasi). La sudorazione favorisce un intenso processo depurativo e detossicante che unito alla immediata sensazione di benessere ne fanno un trattamento unico, per il completo recupero del proprio equilibrio psicofisico. Controindicazioni: Et\u00e0 inferiore ai 12 anni, gravidanza ed allattamento, ciclo mestruale in atto. La Grotta non provoca repentini sbalzi pressori anche in soggetti con ipotensione fisiologica. Alle persone affette da malattie degne di nota si consiglia la consulenza medica.."}
{"id": "2043801", "revid": "767487", "url": "https://it.wikipedia.org/wiki?curid=2043801", "title": "Santuario della Gloriosa", "text": "Il santuario della Gloriosa, comunemente chiamato anche santuario della Madonna del Bosco, si pu\u00f2 annoverare tra i primi santuari sorti in Basilicata. Esso si trova nel territorio del comune di Montemilone, in provincia di Potenza.\nLa piccola chiesa in stile romanico, con l'annesso eremo dei frati, sorge sulle pendici di una collina, fra rigogliosi boschi di querce: giungendo dalla strada il santuario domina la valle dall'alto.\nAvvolto da un paesaggio dalle mille sfaccettature e sfumature, si eleva sopra l'antica grotta dell'oratorio del Casale di San Lorenzo su di un colle a circa 400 m. di altitudine nella cosiddetta \"Valle dei Greci\" e dista dal centro abitato 2 km.\nStoria e descrizione.\nIl santuario sorse per volere dei monaci basiliani, i quali preferivano far sorgere i loro santuari o conventi sulle rive dei fiumi oppure sui rilievi montuosi, con l'intenzione di sollevare sempre pi\u00f9 lo spirito verso il cielo.\nI lavori di costruzione iniziano nel 1187 e terminano intorno al 1198, su disegno degli architetti Luigi e Ruggero Sarolo di Muro Lucano, con un contributo della popolazione e con l'approvazione del vescovo di Minervino, ep. Leopardus.\nIl santuario \u00e8 un esempio di architettura romanica, si presenta con le caratteristiche forme chiuse e massicce tipiche di questo stile. Sono rintracciabili per\u00f2 influenze bizantine mediate dai motivi architettonici romanici; la chiesa infatti conserva l'antica pianta a tipologia classica orientale.\nLa facciata \u00e8 a salienti, cio\u00e8 il profilo del tetto segue le differenti altezze delle tre navate: \u00e8 pi\u00f9 alto in corrispondenza di quella centrale e pi\u00f9 basso sulle due laterali. Sobria e spoglia, \u00e8 impreziosita dal piccolo campanile, dal bel rosone ottagonale e dal portale in pietra sormontato da un arco a sesto acuto scavato nella parete.\nL'interno consta di un'aula divisa in tre navate da una duplice fila di pilastri a pianta quadrata, con piccolo zoccolo di base e una piastra aggettante smussata a mo' di capitello. Sui pilastri, si impostano i quattro archi che mettono in comunicazione le navate tra loro, quella centrale pi\u00f9 ampia delle laterali. \nIl presbiterio \u00e8 discretamente rilevato e, originariamente, accoglieva l'altare costituito da una gran mensa di pietra poggiata su di un cippo quadrangolare.\nL'aula presenta un solo altare (sostituito diverse volte nel corso dei secoli), tre absidi semicircolari, sei pilastri a base quadrata, che scandiscono le tre navate, e archi a tutto sesto. Misura 16.15 m. di lunghezza, 9.47 m. di larghezza e 9.45 m. di altezza. Oggi non possiamo pi\u00f9 ammirare le antiche pitture che un tempo decoravano interamente le pareti; un restauro del 1955 ne ha cancellato ogni traccia.\nSul lato sinistro si erge l'eremo, un tempo adibito anche a foresteria, viene fondato dai monaci di san Basilio, ai quali succedono nel 1361 i frati minori di san Francesco. In seguito, tra il 1728 e il 1820, \u00e8 testimoniata la presenza degli eremiti di Santa Maria della Religiosa o Rigliosa, probabili monaci locali che vivono vita eremitica secondo l'uso bizantino.\nRecentemente, ulteriori lavori di restauro, si sono resi necessari per risolvere i problemi strutturali sia del tempio mariano, che dell'adiacente eremo dei frati."}
{"id": "2043802", "revid": "656701", "url": "https://it.wikipedia.org/wiki?curid=2043802", "title": "135 (numero)", "text": "Centotrentacinque (135) \u00e8 il numero naturale dopo il 134 e prima del 136. "}
{"id": "2043804", "revid": "149727", "url": "https://it.wikipedia.org/wiki?curid=2043804", "title": "Landkreis Cloppenburg", "text": ""}
{"id": "2043807", "revid": "300067", "url": "https://it.wikipedia.org/wiki?curid=2043807", "title": "Micheal Williams", "text": ""}
{"id": "2043814", "revid": "179091", "url": "https://it.wikipedia.org/wiki?curid=2043814", "title": "Tr\u00eas Marias (Minas Gerais)", "text": ""}
{"id": "2043815", "revid": "656701", "url": "https://it.wikipedia.org/wiki?curid=2043815", "title": "136 (numero)", "text": "Centotrentasei (136) \u00e8 il numero naturale dopo il 135 e prima del 137."}
{"id": "2043816", "revid": "114102069", "url": "https://it.wikipedia.org/wiki?curid=2043816", "title": "Circondario di Cuxhaven", "text": "Il circondario di Cuxhaven (targa CUX) \u00e8 un circondario (\"Landkreis\") della Bassa Sassonia, in Germania.\nComprende 4 citt\u00e0 e 54 comuni.Capoluogo e centro maggiore \u00e8 Cuxhaven."}
{"id": "2043817", "revid": "599013", "url": "https://it.wikipedia.org/wiki?curid=2043817", "title": "Lionel Simmons", "text": ""}
{"id": "2043819", "revid": "149727", "url": "https://it.wikipedia.org/wiki?curid=2043819", "title": "Landkreis Cuxhaven", "text": ""}
{"id": "2043820", "revid": "1745361", "url": "https://it.wikipedia.org/wiki?curid=2043820", "title": "Danzaterapia", "text": "La danzaterapia \u00e8 un'arteterapia nella quale il terapista utilizza il corpo e il movimento come mezzo primario per raggiungere gli scopi terapeutici. \u00c8 quindi una tecnica di riabilitazione che utilizza l'espressivit\u00e0 corporea per regolare le emozioni e regolare il s\u00e9 psicofisico dell'individuo.\nStoria.\nLa danzaterapia ha radici che vanno indietro nei tempi: nelle danze di celebrazione e di crisi, nelle danze che definiscono identit\u00e0 di gruppo o individuali, per esempio la Santeria. Prima che negli USA (i primi dati risalgono al 1940) la danzaterapia era gi\u00e0 impiegata nel Regno Unito agli inizi del XX secolo. Marian Chace, seguace degli insegnamenti di Mary Wigman, \u00e8 considerata una tra i fondatori in America della danzaterapia. Marian Chace vede la danza come un mezzo attraverso il quale la persona pu\u00f2 comunicare le proprie necessit\u00e0 e bisogni, le proprie emozioni e sofferenze. Negli anni Trenta fonda una scuola di danza a Washington, in questa occasione ha modo di osservare alcuni suoi allievi e ci\u00f2 che con il corpo comunicano, acquisendo una maggiore comprensione sulla comunicazione non verbale. Inizia a focalizzare l\u2019attenzione sull\u2019io interiore di ogni danzatore e sul rapporto tra emozioni e movimenti. Propose alcuni atelier di danza per la comunicazione, centrandoli sulla relazione non verbale. In questo modo riscopre la danza come un mezzo dal grande valore comunicativo, grazie al quale anche chi non \u00e8 in grado di relazionarsi attraverso il linguaggio verbale pu\u00f2 comunque esprimersi. Nel 1966, insieme ad altri danzaterapeuti, fonda l\u2019American Dance Therapy Association, che ad oggi \u00e8 una delle pi\u00f9 importanti istituzioni internazionali di Danzaterapia.\nPossiamo affermare che la danza intesa come terapia deriva dalla nascita della Danza Moderna in contrapposizione alla Danza Accademica nel senso della Danza Espressiva, cio\u00e8 fin dai primi anni del Novecento. Si parla quindi all'inizio di danzatori e coreografi come Isadora Duncan, Ted Shawn, Ruth S. Denis, il pedagogo \u1e16mile Jaques-Dalcroze, Rudolf Laban, Mary Wigman, Martha Graham, Doris Humphrey e Jos\u00e9 Lim\u00f3n. L'ultima, che \u00e8 poi venuta in Italia, \u00e8 stata Mar\u00eda Fux.\nSe si danza seguendo un brano musicale tra il fondamenti della danzaterapia bisogna citare anche la musicoterapia nelle vesti di Rolando Benenzon. La musica viene scelta in modo accurato come forza vibrazionale induttiva all'esperienza e come traduzione di quella precisa qualit\u00e0 di energia che si desidera sviluppare anche a livello corporeo. E l'operatore coinvolgendo i partecipanti del gruppo su tutti i piani fino ad arrivare ai canoni della cantoterapia, ai mantra, ovvero al cantare insieme in una coreografia di corpi che si fondono in una armonia rigenerativa sul piano energetico e spirituale, passando per le tecniche di rebirthing e di meditazione dester\u00e0 ogni movimento che mostrer\u00e0 nel tempo un miglioramento funzionale a cui corrisponder\u00e0 anche un cambiamento del suo aspetto esistenziale nel metodo Trasmuda ideato e sperimentato dalla ricercatrice Renata Righetti, dopo anni di lavoro in diversi ambiti clinici, e dalla sua scuola di formazione per operatore di Trasmuda biopsicospirituale. Diverso \u00e8 l'approccio che si pu\u00f2 riassumere in \"Ci\u00f2 che non potete trovare nel corpo, non potrete trovarlo da nessun'altra parte\", cos\u00ec G.I. Gurdjeff ha fatto della scienza dei Movimenti una delle basi del suo insegnamento, riconoscendo che \u00e8 il corpo a ricevere e trasformare le energie e ricercando quindi l'equilibrio, la misura, ed il perfezionamento della sua stessa sostanza. La Danza Sacra \u00e8 la testimonianza pi\u00f9 vitale del lavoro di un maestro come Gurdjeff.\nPrincipi.\nL'idea di base \u00e8 che il corpo e la mente siano inseparabili e dunque: "}
{"id": "2043821", "revid": "656701", "url": "https://it.wikipedia.org/wiki?curid=2043821", "title": "138 (numero)", "text": "Centotrentotto (138) \u00e8 il numero naturale dopo il 137 e prima del 139. "}
{"id": "2043824", "revid": "599013", "url": "https://it.wikipedia.org/wiki?curid=2043824", "title": "Tombos", "text": ""}
{"id": "2043826", "revid": "93556", "url": "https://it.wikipedia.org/wiki?curid=2043826", "title": "Repubblica di Siberia", "text": "La Repubblica di Siberia (in russo: \u0421\u0438\u0431\u0438\u0440\u0441\u043a\u0430\u044f \u0440\u0435\u0441\u043f\u0443\u0431\u043b\u0438\u043a\u0430) fu fondata dal Governo provvisorio della Siberia autonoma il 17 luglio 1918 come Stato antibolscevico supportato dalla Legione Ceca e dall'Armata Bianca di P.V. Vologodsky. Occupava il territorio siberiano confinando ad ovest con la Repubblica dell'Idel-Ural, a sud con l'Autonomia di Alash che per un certo periodo la separarono, come Stati cuscinetto, dai bolscevichi.\nStoria.\nIl 3 novembre 1918 per ordine del generale Aleksandr Vasil'evi\u010d Kol\u010dak la Repubblica fu sciolta su ordine del comando dell'Armata Bianca (che non voleva separatismi dalla Russia) e l'unica entit\u00e0 politica rimase il \"Governo provvisorio della Siberia autonoma\". Il 22 dicembre il generale instaura la sua dittatura personale sul territorio.\nSuccessivamente ad est nei territori protetti dall'esercito giapponese si form\u00f2 uno Stato cosacco, lo \"Stato cosacco di Transbajkalia\" dell'Atamano Grigorij Michailovi\u010d Sem\u00ebnov e di Roman von Ungern-Sternberg con capitale \u010cita, che fu per\u00f2 in cattivi rapporti con il \"Governo provvisorio della Siberia autonoma\", in quanto desiderava l'indipendenza dalla Russia.\nIl 14 novembre 1919 l'ex capitale Omsk cadde nelle mani dei bolscevichi, ed il 7 febbraio 1920 con l'esecuzione di Kol\u010dak ogni opposizione al bolscevismo in Siberia \u00e8 spezzata."}
{"id": "2043827", "revid": "599013", "url": "https://it.wikipedia.org/wiki?curid=2043827", "title": "Tocantins", "text": ""}
{"id": "2043831", "revid": "812894", "url": "https://it.wikipedia.org/wiki?curid=2043831", "title": "Snopes", "text": "Snopes, o Urban Legends Reference Pages, \u00e8 un sito web specializzato nel confutare leggende metropolitane, bufale o notizie false che girano via email sotto forma di catene di Sant'Antonio. \u00c8 stata definito \"una fonte molto apprezzata per la soluzione di miti e voci\" su Internet. \u00c8 stata anche vista come fonte di verifica e debunker di leggende metropolitane e storie simili nella cultura popolare americana. Il sito \u00e8 gestito da Barbara e David Mikkelson, coppia californiana che si \u00e8 incontrata nel newsgroup alt.folklore.urban. Il marito ci lavora part-time, essendo un programmatore di professione.\nStoria.\nNel 1994, David e Barbara Mikkelson crearono un sito web di folklore urbano che sarebbe diventato Snopes.com. Snopes \u00e8 stata una delle prime enciclopedie online incentrata sulle leggende urbane che presentava principalmente i risultati delle ricerche delle discussioni degli utenti. Il sito \u00e8 cresciuto fino a comprendere un'ampia gamma di argomenti ed \u00e8 diventato una risorsa alla quale gli utenti di Internet hanno iniziato a presentare immagini e storie di dubbia veridicit\u00e0. David Mikkelson aveva originariamente adottato il nome utente \"Snopes\" (il nome di una famiglia di persone spesso sgradevoli nelle opere di William Faulkner) come nome utente nel newsgroup alt.folklore.urban.\nNel 2002 il sito era diventato abbastanza conosciuto che un episodio pilota, chiamato \"Snopes: Urban Legends\", \u00e8 stato realizzato con l'attore americano Jim Davidson come ospite, tuttavia non \u00e8 stato trasmesso sulle reti principali. Christopher Richmond e Drew Schoentrup diventarono poi proprietari con Mikkelson attraverso una partnership con i fondatori di una societ\u00e0 chiamata Proper Media. A met\u00e0 del 2014 Barbara non scriveva per il sito \"da diversi anni\" e David assumeva dipendenti per assisterlo. I Mikkelsons hanno divorziato in quel periodo e Barbara non ha pi\u00f9 una quota di propriet\u00e0 in Snopes.com.\nIl 9 marzo 2017 David Mikkelson ha rescisso un accordo di intermediazione con Proper Media, la societ\u00e0 che fornisce a Snopes lo sviluppo web, hosting e pubblicit\u00e0. Ci\u00f2 ha spinto Proper Media a non trasferire pi\u00f9 gli introiti pubblicitari e a intentare una causa in maggio. Alla fine di giugno, Bardav, la societ\u00e0 fondata da David e Barbara Mikkelson nel 2003 per possedere e gestire Snopes.com, ha avviato una campagna GoFundMe per raccogliere fondi per continuare ad operare. Hanno raccolto 500.000 dollari in 24 ore. Pi\u00f9 tardi, in agosto, un giudice ha ordinato a Proper Media di erogare i ricavi pubblicitari a Bardav mentre il caso era in corso.\nObiettivo.\nIl sito nasce nel 1996 come database per confermare o confutare le leggende urbane, sia quelle di vecchia data che le indiscrezioni di Internet. \u00c8 diventato tanto autorevole da essere citato da reti televisive come CNN e MSNBC. Alcune catene email addirittura girano con l'indicazione \"controllato su snopes.com\", per cercare di aggiungere credibilit\u00e0 alla storia. Mikkelson gestisce il sito web da casa sua a Tacoma in Washington.\nMikkelson ha sottolineato che la loro intenzione non \u00e8 semplicemente quella di smentire o confermare idee sbagliate e voci, ma di fornire delle prove per tali smentite e conferme. Laddove appropriato, le pagine sono generalmente contrassegnate come \"indeterminato\" o \"non verificabile\" quando non ci sono prove sufficienti per sostenere o confutare una determinata richiesta.\nNel tentativo di mostrare i pericoli del porre eccessiva fiducia nelle autorit\u00e0, qualsiasi essa sia, gli stessi Mikkelson hanno creato una sezione all'interno del sito (intitolata \"The Repository of Lost Legends\", dall'eloquente acronimo \"troll\") con una serie di \"false\" leggende metropolitane da loro create, con lo scopo di avvertire i lettori di usare sempre la propria testa:\nAccuratezza.\nNel 2012, FactCheck.org ha esaminato un campione delle risposte di Snopes alle rumor politiche riguardanti George W. Bush, Sarah Palin e Barack Obama e li ha trovati liberi da pregiudizi in tutti i casi. Nel 2012 \"The Florida Times-Union\" ha riferito che il ricercatore di leggende urbane di About.com ha riscontrato uno \"sforzo costante per fornire analisi imparziali\" e che le fonti citate da Snopes e le numerose analisi attendibili del suo contenuto confermano la sua accuratezza. Mikkelson ha detto che il sito riceve pi\u00f9 denunce di pregiudizi liberali che di pregiudizi conservatori ma ha aggiunto che gli stessi standard di debunking sono applicati a tutte le leggende politiche urbane.\nL'esperto di folklore Jan Harold Brunvald lo ha indicato come motivo per il quale egli non ha mai creato un sito simile.\nFinanziamento.\nI detrattori del sito hanno falsamente affermato che \u00e8 finanziato da un uomo d'affari e filantropo George Soros. Nel 2016 Snopes ha dichiarato che le proprie entrate derivano dalla pubblicit\u00e0. Nel 2016 ha anche ricevuto un premio di 75.000 dollari dalla James Randi Educational Foundation, un'organizzazione formata per smascherare le affermazioni paranormali. Nel 2017 ha raccolto circa 700.000 dollari da una campagna GoFundMe e ha ricevuto 100.000 dollari da Facebook come parte di una partnership di verifica dei fatti.\nIl 1\u00ba febbraio 2019 Snopes ha annunciato di aver concluso la sua collaborazione con Facebook per il controllo dei fatti. Snopes non ha escluso la possibilit\u00e0 di lavorare con Facebook in futuro ma ha detto che ha bisogno di \"determinare con certezza che i nostri sforzi per aiutare qualsiasi particolare piattaforma siano un vantaggio netto per la nostra comunit\u00e0 online, la pubblicazione e lo staff\". Snopes ha aggiunto che la perdita di entrate derivanti dalla partnership significava che l'azienda \"avrebbe avuto meno soldi da investire nella nostra pubblicazione e dovremo adattarci per rimediare alla situazione\".\nTraffico e utenti.\nNel marzo 2009, il sito contava pi\u00f9 di 6 milioni di visitatori al mese. Nel febbraio 2019 il rating Alexa di Snopes.com era 3.353. Circa il 75% dei visitatori proviene dagli Stati Uniti d'America. Nel 2017 il sito ha attirato 20 milioni di visitatori unici in un mese."}
{"id": "2043833", "revid": "656701", "url": "https://it.wikipedia.org/wiki?curid=2043833", "title": "140 (numero)", "text": "Centoquaranta (140) \u00e8 il numero naturale dopo il 139 e prima del 141.\nAltri ambiti.\n140 \u00e8:"}
{"id": "2043834", "revid": "400518", "url": "https://it.wikipedia.org/wiki?curid=2043834", "title": "Autostop organizzato", "text": ""}
{"id": "2043836", "revid": "88740", "url": "https://it.wikipedia.org/wiki?curid=2043836", "title": "Cappel", "text": ""}
{"id": "2043839", "revid": "287204", "url": "https://it.wikipedia.org/wiki?curid=2043839", "title": "Peter Gast", "text": "\u00c8 ricordato soprattutto con il suo pseudonimo, che gli fu attribuito da Friedrich Nietzsche, di cui fu amico per diversi anni. Fu anche destinatario di uno dei celebri \"biglietti della follia\" di Nietzsche stesso.\nBiografia.\nK\u00f6selitz nacque in una citt\u00e0 della Sassonia da Gustav Hermann K\u00f6selitz (1822\u20131910), vicesindaco \"(Vizeb\u00fcrgermeister),\" e da sua moglie Caroline (1819\u00a0\u2013 1900), nativa di Vienna. Suo fratello minore era il pittore Rudolf K\u00f6selitz.\nDal 1872 studi\u00f2 musica con Ernst Friedrich Richter presso l'Universit\u00e0 di Lipsia. Si trasfer\u00ec nel 1875 all'Universit\u00e0 di Basilea, dove segu\u00ec le lezioni di Jacob Burckhardt, Franz Camille Overbeck, e Friedrich Nietzsche. Nel 1877, K\u00f6selitz critic\u00f2 aspramente l'insegnante di musica basilese Selmar Bagge in un articolo di giornale, provocando un piccolo scandalo.\nA Basilea, si svilupp\u00f2 un'amicizia tra K\u00f6selitz e Nietzsche. K\u00f6selitz leggeva per Nietzsche durante i suoi ultimi periodi di quasi-cecit\u00e0, ed anche scriveva sotto dettatura del celebre filosofo. K\u00f6selitz collabor\u00f2 nella preparazione di tutti i lavori di Nietzsche successivi al 1876, rivedendo il manoscritto da mandare in tipografia, ed a volte intervenendo per rifinire la veste grafica dei testi. La rottura dei rapporti con l'ex amico Wagner e la sua ricerca di un'estetica \"meridionale\" con cui immunizzarsi dal tetro Nord tedesco portarono Nietzsche a stimare il valore di K\u00f6selitz quale musicista:\n\u00abNon saprei come vivere senza Rossini; tanto meno, senza il mio personale sud nella musica, la musica del mio \"ma\u00ebstro veneziano Pietro Gast.\u00bb\"\nCome amanuense, scrivendo a proposito di \"Umano, troppo umano,\" Nietzsche disse che Gast:\n\u00abin fondo era lui il vero scrittore, mentre io ero semplicemente l'autore.\u00bb\nNondimeno, K\u00f6selitz adorava il proprio insegnante, pur mantenendo un certo distacco dagli obbiettivi e dalle preoccupazioni del filosofo, preoccupato piuttosto della propria carriera di musicista. Cos\u00ec scriver\u00e0 ad un'amica, il 29 maggio 1885:\n\u00abAspetto sempre che Nietzsche se ne vada, solo per avere ancora una volta dei giorni senza contatti umani. Ma prima del 7 giugno sar\u00e0 difficile che parta. - Tu non sai come sto. Ci sono momenti nei quali perdo quasi la testa. Ma mi devo sempre sacrificare, solo per trovare me stesso il meno possibile ... Ora voglio e devo vivere da solo per qualche mese, per la mia nuova opera. E chi mi disturba in questo proposito \u00e8 il nemico della mia passione. Basta!\u00bb\nInoltre, Gast assunse posizioni anche critiche riguardo alle opere dell'amico. Appena dopo il crollo psichico di Nietzsche, egli scriveva a Franz Overbeck a proposito dell\"'Anticristo\", analizzato insieme a Paul Heinrich Widemann, scrittore e compositore:\n\u00abNoi troviamo che la visione dell'Imperium Romanum dei primi secoli d.C. ha bisogno di essere notevolmente modificata. Nietzsche chiaramente non vuole vedere l'esaurimento, la decadenza del mondo antico.\u00bb\nNella primavera 1881, durante un soggiorno a Recoaro, Nietzsche cre\u00f2 lo pseudonimo \"Peter Gast\" per K\u00f6selitz. Con tale nome fu conosciuto nel circolo Nietzsche, e con esso pubblic\u00f2 tutte le sue composizioni musicali. Tra esse, la pi\u00f9 ambiziosa fu l'opera comica in tre atti \"Il leone di Venezia (Der L\u00f6we von Venedig).\" Negli anni 1880, Gast e Nietzsche tentarono inutilmente a pi\u00f9 riprese di portarlo in scena. Debutt\u00f2 soltanto nel febbraio 1891 a Danzica con la direzione di Carl Fuchs (un corrispondente epistolare di Nietzsche), per\u00f2 sotto il titolo originale \"(Die heimliche Ehe\" ovvero \"Il matrimonio segreto).\" Negli anni 1930 sarebbe stato riproposto con il titolo suggerito da Nietzsche, \"Il leone di Venezia.\"\nDal 1899 al 1909, K\u00f6selitz lavor\u00f2 nel \"Nietzsche-Archiv\" di Elisabeth F\u00f6rster-Nietzsche a Weimar. In tali circostanze, fu in parte responsabile delle arbitrarie pubblicazioni delle opere del suo maestro, specie per quanto attiene alla cosiddetta \"Volont\u00e0 di potenza.\" Inoltre, secondo l'esatta osservazione di Mazzino Montinari, egli ment\u00ec deliberatamente in alcuni articoli con l'intento di difendere l\"'Archiv\" dalle critiche.\nNel 1909, K\u00f6selitz lasci\u00f2 l\"'Archiv\" e non ne parl\u00f2 pi\u00f9 pubblicamente; in lettere private, condann\u00f2 la sorella di Nietzsche, come peraltro aveva fatto prima di lavorare per lei.\nK\u00f6selitz era sovvenzionato da suo padre, e sporadicamente da un altro amico di Nietzsche, Paul R\u00e9e. Oltre alle attivit\u00e0 gi\u00e0 descritte, lavor\u00f2 pure come scrittore, usando vari altri pseudonimi, come Ludwig M\u00fcrner, Peter Schlemihl, Petrus Eremitus. Collabor\u00f2 con varie riviste, e scrisse parecchi racconti e favole."}
{"id": "2043840", "revid": "179091", "url": "https://it.wikipedia.org/wiki?curid=2043840", "title": "Oliveira (Minas Gerais)", "text": ""}
{"id": "2043841", "revid": "19744996", "url": "https://it.wikipedia.org/wiki?curid=2043841", "title": "Lega italiota", "text": ""}
{"id": "2043843", "revid": "656701", "url": "https://it.wikipedia.org/wiki?curid=2043843", "title": "141 (numero)", "text": "Centoquarantuno (141) \u00e8 il numero naturale dopo il 140 e prima del 142."}
{"id": "2043844", "revid": "767487", "url": "https://it.wikipedia.org/wiki?curid=2043844", "title": "Maona (storia)", "text": "In storiografia il termine Maona sta ad indicare l'associazione di un gruppo di mercanti, che finanziano in comune una impresa commerciale, o una spedizione oltremare; o anche che ricevono in concessione un territorio, o un bene (miniera, piantagioni, ecc.) da sfruttare in regime di monopolio, in cambio del finanziamento stesso al . Si tratta di un vocabolo diffuso in tutti i porti del Mediterraneo, pi\u00f9 noto agli studiosi di storia medievale e moderna.\nL'etimologia pi\u00f9 probabile \u00e8 quella suggerita da Michele Amari, che ne rintraccia la provenienza nell'arabo, da ma'\u016bnah (\"assistenza riconfortante\", \"contribuzione straordinaria\", o anche \"societ\u00e0 commerciale\").\nQueste associazioni furono caratteristiche soprattutto delle Repubbliche marinare Italiane, in particolare della Repubblica di Genova, che ad esempio istitu\u00ec la lucrosa Maona di Scio, per lo sfruttamento delle risorse e dei commerci incentrati sull'omonima isola egea di Scio (odierna Chio) e nella quale ebbero un ruolo preponderante i membri della nobile famiglia Giustiniani."}
{"id": "2043847", "revid": "278830", "url": "https://it.wikipedia.org/wiki?curid=2043847", "title": "Jin-Roh", "text": ""}
{"id": "2043848", "revid": "1226", "url": "https://it.wikipedia.org/wiki?curid=2043848", "title": "Hyper Text Mark-Up Language", "text": ""}
{"id": "2043852", "revid": "1272592", "url": "https://it.wikipedia.org/wiki?curid=2043852", "title": "142 (numero)", "text": "Centoquarantadue (142) \u00e8 il numero naturale dopo il 141 e prima del 143."}
{"id": "2043854", "revid": "12109", "url": "https://it.wikipedia.org/wiki?curid=2043854", "title": "Heinrich K\u00f6selitz", "text": ""}
{"id": "2043856", "revid": "656701", "url": "https://it.wikipedia.org/wiki?curid=2043856", "title": "143 (numero)", "text": "Centoquarantatr\u00e9 (143) \u00e8 il numero naturale dopo il 142 e prima del 144."}
{"id": "2043858", "revid": "767487", "url": "https://it.wikipedia.org/wiki?curid=2043858", "title": "Jim Les", "text": ""}
{"id": "2043860", "revid": "93556", "url": "https://it.wikipedia.org/wiki?curid=2043860", "title": "Kisoro", "text": "Kisoro \u00e8 il capoluogo del Distretto di Kisoro in Uganda occidentale, situata vicino al confine con la Repubblica Democratica del Congo.\nGeografia fisica.\nKisoro \u00e8 una caratteristica cittadina, situata sotto le cime del vulcano Mufumbiro che fanno parte della catena dei vulcani Virunga abitati dai gorilla.\nPopolazione.\nI suoi abitanti sono Bafumbira; comprende hutu, tutsi e la \"trib\u00f9 Batwa\".\nEconomia.\nKisoro, ha un'economia prevalentemente agricola e di allevamento. Al mercato che appare molto colorato si possono trovare i prodotti principali; patate, fagioli, mais e sorgo per la produzione di birra locale.\nNel centro della citt\u00e0 ha sede l\u2019\"Associazione Apicoltori Kisoro\"; dove poter assaggiare alcuni mieli locali delle foreste di Mgahinga e Bwindi.\nMonumenti e luoghi d'interesse.\nI visitatori sono attirati dalla presenza di parchi naturali nelle vicinanze, nei quali poter fare trekking e vedere i gorilla. Il parco pi\u00f9 vicino alla cittadina \u00e8 il Mgahinga Gorilla National Park. Poco a nord dell'abitato si trova il Lago Mutanda.\nDa Kiroro \u00e8 facile anche passare i valichi di frontiera per andare nella Repubblica Democratica del Congo e in Ruanda.\nInfrastrutture e trasporti.\nCon i mezzi pubblici si pu\u00f2 andare in direzione di Kampala, ma questi sono spesso in sovraccarico e in cattive condizioni inoltre le strade non sono molto buone, ed \u00e8 consigliato l'uso di fuoristrada.\nA Kisoro \u00e8 presente una nuova pista di decollo dove charter collegano la cittadina con Entebbe."}
{"id": "2043861", "revid": "1305772", "url": "https://it.wikipedia.org/wiki?curid=2043861", "title": "Morte di una strega", "text": ""}
{"id": "2043862", "revid": "19745187", "url": "https://it.wikipedia.org/wiki?curid=2043862", "title": "Rete di Ospitalit\u00e0", "text": ""}
{"id": "2043863", "revid": "656701", "url": "https://it.wikipedia.org/wiki?curid=2043863", "title": "145 (numero)", "text": "Centoquarantacinque (145) \u00e8 il numero naturale dopo il 144 e prima del 146."}
{"id": "2043864", "revid": "2075278", "url": "https://it.wikipedia.org/wiki?curid=2043864", "title": "Popular music", "text": "La popular music - o musica popolare contemporanea - \u00e8 una macrocategoria che include tutti i generi e le correnti nati e affermatisi all'interno dell'industria musicale, prodotta con logiche di distribuzione di massa e rivolto a un pubblico eterogeneo dal punto di vista socioculturale e incorpora in s\u00e9 sia il mainstream che l'underground musicale.\nIn musicologia la popular music \u00e8 spesso distinta dalla musica colta e dalla musica tradizionale, assieme alle quali, secondo Philip Tagg, forma un \"triangolo assiomatico\" di macrogeneri musicali.\nDefinizione.\nIl musicologo Allan Moore descrive la popular music come \nPer gli studiosi \u00e8 complesso decidere entro quali parametri definire la popular music. Il musicologo Frans A. J. Birrer riassume in quattro categorie:\nSecondo Richard Middleton e Peter Manuel invece tali categorie prese singolarmente sono insufficienti a definire la musica popolare, proponendo come parametri sia il lato della diffusione della musica tramite i media, sia la musica prodotta dall'alto o dal basso, analizzandole poi dal punto di vista del mercato.\nOrigine del nome e distinzioni.\nIl termine \"popular music\" nacque negli anni venti ed era usato in senso molto ampio per riferirsi all'intero \"corpus\" della musica occidentale di massa, intesa come \"di gradimento generale, diffuso\" (\"having popular appeal\").\nLa necessit\u00e0 di riferirsi a un concetto ingombrante come \"popular music\" in termini comprensibili e comuni a tutti, ha generato un dibattito ancora aperto e una serie di espressioni, spesso usati erroneamente come sinonimi da studiosi e appassionati: musica leggera, commerciale, di massa, rock, pop. Una tale proliferazione di termini nasce probabilmente dall'esigenza di rendere al meglio nella lingua italiana la traduzione inglese di popular music. Sebbene si possano riscontrare casi in cui si \u00e8 deciso di tradurre letteralmente dall'inglese \"popular music\" all'italiano \"musica popolare\", molti studiosi accusano il termine \"musica popolare\" di creare confusione. In molti quindi preferiscono l'uso del termine \"popular music\" applicato alla lingua italiana.\nLa \"popular music\" non va confusa con la \"pop music\" (o musica pop), espressione che, pur condividendone le radici (infatti \"pop\" vale come contrazione di \"popular\"), viene \u00abormai acquisita come parola identificativa di un non ben identificabile sottoinsieme della musica \"popular\", pi\u00f9 facile e commerciale di altri\u00bb, connotato da \u00abuno stile di sicura presa sul pubblico e di facile consumo\u00bb, che divenuta fenomeno di consumo di massa a partire dagli anni cinquanta del Novecento.\nDopo l'affermazione del rock and roll degli anni cinquanta, le correnti principali che costituiscono il macroinsieme \"musica popolare\" sono il \"pop\" e il \"rock\". Questo ha creato frammentazione e specificazione del senso generale dell'espressione \"popular music\" si \u00e8 prodotto all'incirca alla met\u00e0 del XX secolo, nel momento in cui forme di musica ritenute tradizionalmente come meno \"colte\" si sono impossessate di uno status culturale pi\u00f9 solido: il \"pop\" si \u00e8 affermato come musica di facile ascolto e di intrattenimento su larga scala, mantenendo il senso originario di \"popular appeal\" e plasmando la sua struttura su logiche commerciali ben precise, mentre il rock, ereditando il portato anche sociale dell'eversione rock &amp; roll, si \u00e8 conquistata un'identit\u00e0 controculturale e underground.\nL'espressione \"musica popolare\" \u00e8 una traduzione letterale dell'inglese \"popular music\", ma quest'ultima, riassumendo tra le tante definizioni datele, \u00e8 concepibile come musica \"fatta per la gente\", creata cio\u00e8 per essere accessibile a un numero quanto pi\u00f9 grande possibile di persone con l'aiuto dei media. la seconda \u00e8 invece musica \"fatta dalla gente\", di tradizione e generalmente a trasmissione orale. Con lo sviluppo in quest'ordine dell'editoria musicale, della radio e dell'industria discografica, il termine inglese \"popular music\" ha assunto significati autonomi rispetto alle forme musicali appartenenti alla musica popolare.\nUn altro tentativo di traduzione \u00e8 stato fatto con \"musica leggera\", ma - in modo simile alle espressioni \"musica pop\", \"musica commerciale\" e \"musica di consumo\" - non ricopre il significato di \"popular music\" in modo esauriente.\nStoria.\nMusica tradizionale e musica \"colta\".\nPrima dell'Ottocento, in Europa, le uniche correnti musicali concepite erano la musica popolare (oggi tradizionale, cio\u00e8 precedente all'industria musicale) e la musica generalmente intesa oggi come \"colta\"; ci\u00f2 mostra una netta divisione sociale e culturale tra il pubblico.\nI compositori professionisti potevano lavorare solo su commissione di un'istituzione religiosa o alle dipendenze di una corte, mentre le composizioni di autori dilettanti o minori si potevano tradurre nelle cosiddette variazioni e reinterpretate dai compositori famosi (es. variazioni sul tema della follia, variazioni Goldberg di Bach ecc.).\nTra il XVIII e il XIX secolo, con l'ascesa della borghesia, i concerti vengono aperti ad un pubblico pi\u00f9 ampio, e i compositori, per utilizzare un termine moderno, diventano dei \"liberi professionisti\", producendo composizioni anche per \"uso domestico\", cio\u00e8 spartiti di facile reperibilit\u00e0 e a basso costo in modo che chiunque potesse suonare le musiche pi\u00f9 popolari anche a casa propria. Esempi di questa tendenza si possono trovare nei \"lied\" tedeschi e nelle \"canzonette\" per pianoforte di Donizetti, due forme con una struttura comune a molti brani pop moderni. A questo si aggiunse poi sul finire del Settecento un notevole aumento di concerti di musica popolare nei \"giardini di piacere, sale da ballo, teatri popolari e concerti da camera\". Nasce infatti un'editoria che stampa spartiti musicali e che ne tutela il diritto di composizione (una prima forma del moderno diritto d'autore), ma non ancora di esecuzione. I primi esecutori di musica popolare collaborarono con l'industria dello spartito musicale per diffonderne i prodotti, sempre pi\u00f9 persone si trovarono cos\u00ec coinvolte nella musica, partecipando a cori amatoriali, o all'attivit\u00e0 delle orchestre.\nNapoli intorno ai primi dell'Ottocento vide il fiorire di negozi e numerosi editori musicali (Guglielmo Cottrau, Fratelli Fabbricatore e Fratelli Clausetti, per citarne alcuni) che diedero l'avvio a quella che oggi viene chiamata l'epoca della Canzone classica napoletana. Nel 1839 nacque cos\u00ec il primo concorso canoro di Piedigrotta.\nLe canzoni proposte presentano caratteristiche tipiche della musica popolare partenopea ma in forma di arrangiamenti ed esecuzioni tali da sembrare arie d'opera lirica; le canzoni pi\u00f9 di successo vengono stampate su fogli singoli detti \"copielle\", contenenti testo e melodia, spesso diffuse dai \"posteggiatori\", musici vagabondi che suonavano le canzoni o in luoghi al chiuso o lungo le vie della citt\u00e0 Con l'editoria degli spartiti venduti in massa (la canzone \"te voglio bene assaje\" vendette ben 180.000 copielle) nasce una prima forma di industria musicale.\nContemporaneamente, negli Stati Uniti, Stephen Foster, musicista autodidatta e compositore di ispirazione musicale europea, in particolare italiana e tedesca, mette in scena spettacoli goliardici parafrasando la musica folclorica americana nello stile dei neri, adottando un'orchestra di bianchi che facevano uso di strumenti quali violini, banjo e chitarre.\nHillbilly, Race records e Tin Pan Alley.\nTra l'Ottocento e il Novecento la scena musicale si concentra nelle grandi citt\u00e0, a New York in particolare poich\u00e9 gli editori spostano i propri uffici vicino ai teatri.\nL'editoria newyorkese \u2013 e di conseguenza il genere di musica che viene da essa divulgata\u00a0\u2013 viene soprannominata Tin Pan Alley da un noto giornalista del periodo; tra gli appartenenti a questa categoria nei primi anni si possono citare personaggi di spicco quali Cole Porter e George Gershwin, di estrazione classica ma fortemente influenzati dal nascente ragtime.\nLa musica tin pan alley domina i gusti degli americani, conquistando cospicui successi nelle vendite, su tutti il brano After the ball (1891) di Charles K. Harris supera i cinque milioni di spartiti venduti.\nNei primi del novecento il fonografo di Thomas Edison viene soppiantato dall'invenzione del grammofono da parte di Emile Berliner, in quanto il supporto utilizzato, il disco, \u00e8 pi\u00f9 resistente ai cambiamenti climatici e soprattutto \u00e8 possibile farne delle copie, cosa che non era pensabile per il cilindro dell'americano; prende cos\u00ec piede l'industria discografica.\nNei primi decenni del nuovo secolo la categorizzazione discografica \u00e8 cos\u00ec organizzata: la musica di tin pan alley, dal maggior successo; hillbilly, antenata della musica country, proveniente dalle campagne e di ispirazione principalmente irlandese e africana, riprende l'amalgama strumentale degli spettacoli comici di Stephen Foster; i cosiddetti \"race records\", la musica dei neri comprendente il ragtime, poi jazz e il blues.\nLa popular music nasce quindi con la commercializzazione discografica e editoriale della musica popolare.\nInnovazioni tecnologiche e dopoguerra.\nCon l'introduzione commerciale della radio (intorno agli anni venti) il copyright acquista anche il diritto di esecuzione e nascono due associazioni di editori: la ASCAP che si occupa di musica tin pan alley e la BMI che si occupa di musica nera e hillbilly.\nLe associazioni in sostanza richiedono un pagamento alle radio per la trasmissione dei brani, queste ultime per\u00f2, salassate dalle esose richieste degli editori newyorkesi, trasmettono solo canzoni registrate dalla BMI perch\u00e9 molto pi\u00f9 economiche. Tin Pan Alley \u00e8 in declino.\nL'invenzione del microfono negli anni trenta porta i cantanti a sperimentare una nuova forma di canto, fino ad allora le esibizioni erano possibili solo con urli, voci molto alte e potenti, fischi o addirittura megafoni, con la nuova tecnologia invece \u00e8 possibile anche solo \"sussurrare\", creare un'atmosfera pi\u00f9 intima e confidenziale: nasce la figura del crooner; tra i maggiori esponenti troviamo Dean Martin, Frank Sinatra e Bing Crosby.\nDopo la seconda guerra mondiale le tecnologie prima utilizzate per lo spionaggio, soprattutto di provenienza tedesca, vengono utilizzate per migliorare la qualit\u00e0 delle registrazioni in studio.la rivista billboard rinomina la categoria race records con rhythm &amp; blues, definita cos\u00ec, oltre che per utilizzare un termine politicamente corretto, anche per definire un innovativo impatto ritmico, poi accresciuto ulteriormente in seguito all'introduzione del basso elettrico (1951).\nLe major del tempo sono la Columbia e la RCA, la prima nel 1948 inventa e adotta il vinile 33 giri, pi\u00f9 adatto per le registrazioni di musica colta, la seconda preferisce usare il formato 45 giri che diventa inizialmente il preferito per i brevi singoli di popular music.\nLook e consumismo.\nLa nascita del bebop segna anche la presa di coscienza da parte degli afroamericani della loro centralit\u00e0 artistica e l'evoluzione della popular in un fenomeno culturale molto pi\u00f9 vicino alla sociologia che alla musica.\nAlla fine degli anni quaranta, i giovani di colore che ascoltano bebop ci tengono a dare una particolare immagine di s\u00e9, immagine che riflette quella degli esecutori della loro musica preferita, indossano zoot suits cio\u00e8 larghi abiti trafugati dai magazzini della marina militare e vengono chiamati zooties.\nGli anni cinquanta segnano l'inizio del consumismo in ogni campo industriale: gli esperti di marketing e pubblicit\u00e0 vedono nel fenomeno dell'emancipazione giovanile terra fertile per i nuovi prodotti e il mercato discografico non \u00e8 pi\u00f9 solo legato alla musica dell'artista ma anche alla sua immagine, grazie soprattutto all'avvento della televisione.Nel '51 il dj statunitense Alan Freed fonda il primo programma di musica r&amp;b, \"The Moondog House\".\nI critici sono discordanti sulla nascita del rock &amp; roll: c'\u00e8 chi d\u00e0 la paternit\u00e0 del genere a Ike Turner con rocket 88 (1951), chi a Chuck Berry e T-Bone Walker che fanno della chitarra elettrica lo strumento principe, ma la maggior parte per convenzione fa risalire l'origine a Bill Haley &amp; his comets con Rock Around the Clock che divenne un notevole successo nel 1955.\nL'esplosione del rock &amp; roll porta i media a congestionare questa nuova percezione della cultura giovanile nella figura di Elvis Presley che scandalizza l'America con le sue movenze sul palco; tra gli altri protagonisti del genere si possono citare Jerry Lee Lewis, Little Richard, Buddy Holly e Ritchie Valens, la morte di questi ultimi due in un incidente aereo nel 1959, l'allontanamento dalle scene di Elvis per il servizio militare, lo scandalo di incesto e bigamia in cui piomb\u00f2 Jerry Lee Lewis e soprattutto lo scandalo \"payola\" che si pu\u00f2 interpretare come un attacco diretto e mirato alla musica rock per favorire il ritorno del perbenismo americano; tutti questi avvenimenti segnano la fine del rock &amp; roll come fenomeno musicale e, almeno in superficie, culturale.In Giamaica con Theophilus Beckford nasce lo ska.\nTra la fine del '50 e l'inizio dei '60 fa la sua apparizione nelle scene musicali e cinematografiche il primo personaggio costruito appositamente per soddisfare le richieste del pubblico dei teenager: Fabiano Anthony Forte detto Fabian. Questo periodo vede il ritorno in auge della musica sullo stile dei crooner (Paul Anka, Al Martino), dei gruppi vocali (The Supremes, The Isley Brothers) e strumentali (Shadows, Link Wray, Dick Dale, The Ventures).\nI nuovi idoli sono giovani ben educati e dall'immagine pulita, soprattutto italoamericani dalla voce impostata e cristallina, figure ben lontane da personaggi come Eddie Cochran o Gene Vincent.\nSi impone cos\u00ec un nuovo modello di successo per il mondo discografico, modello che viene prontamente adottato dal fondatore della prima etichetta discografica diretta completamente da afroamericani: la Motown Records di Berry Gordy.\nL'intuizione vincente di Gordy \u00e8 rendere la musica r&amp;b ampiamente accettabile e fruibile da un pubblico pi\u00f9 numeroso, per fare ci\u00f2 si occupa personalmente della supervisione in ogni fase produttiva di ogni singolo, sviluppa un proprio sound e caratterizza ogni pezzo con un certo appeal, elimina la figura del manager, assume come vicepresidente e rappresentante l'amico Barney Ales, unico bianco dello staff, in modo da facilitare i rapporti con i distributori, impone ai suoi artisti una certa immagine pubblica facendo seguire loro i corsi della International Talent Management Incorporated su come comportarsi, parlare o persino fumare una sigaretta in modo accattivante.\nIn un ambiente a conduzione famigliare ma quasi dittatoriale per gli artisti, Gordy percepisce i gusti del pubblico bianco e i meccanismi del pop riuscendo a proiettare nella parte alta della classifica cantanti come Diana Ross, Marvin Gaye, Smokey Robinson, Stevie Wonder e i Jackson five, sperimentando una logica di \"vendibilit\u00e0 della musica\" che si paleser\u00e0 negli anni a venire influenzando pesantemente le manovre commerciali delle grandi etichette discografiche.\nMainstream e underground musicale.\nL'impressione che si pu\u00f2 dare della storia della musica in generale e della storia del popular in particolare \u00e8 comunque molto generica, sarebbe praticamente impossibile elencare e definire con precisione ogni periodo attraversato dalla musica moderna senza che si parli di mainstream e di underground musicale.\nPer la musicologia infatti non \u00e8 sempre facile tracciare una linea di demarcazione netta tra queste due correnti a causa di continui fraintendimenti dei termini e di accavallamenti stilistici, per esempio il termine rock inteso come \"musica ribelle\" e controculturale \u00e8 successivo agli anni cinquanta, poich\u00e9 in questo periodo il termine \"pop\" era essenzialmente sinonimo di rock and roll, infatti questa musica, per quanto gi\u00e0 allora rivoluzionaria e selvaggia, all'epoca ne era l'anima commerciale.\nNegli anni sessanta, il rock &amp; roll \u00e8 ormai superato e sostituito in popolarit\u00e0 dal beat, in questo periodo la popular music diventa pi\u00f9 internazionale che mai grazie all'attenzione mediatica mondiale riservata ai Beatles e alla diffusione delle fanzine a loro dedicate.\nAnche l'Italia dopo il 1955 (il primo pezzo rock and roll italiano \u00e8 \"Coccinella\" di Ghigo Agosti) conosce la nuova e dilagante invasione anglosassone del beat (I Corvi, I Giganti, Equipe 84).Il riff di \"You Really Got Me\" (1964) dei Kinks inventa virtualmente l'hard-rock.Nella seconda met\u00e0 dei '60 il pop conosce il bubblegum dei Monkees, Turtles e Ohio Express.\nIl termine rock oggi pu\u00f2 essere inteso sia come \"musica alternativa\" che come \"caratteristica aggressiva\", quest'ultima definizione ha dato origine alla denominazione di generi che con la cultura alternativa non c'entrano niente, per esempio all'ossimoro ideologico del genere pop/rock.\n\u00c8 dunque in questo periodo, con l'intromissione del rock, che avviene la scissione semantica tra i termini pop e popular, in quanto la popular music assume anche un'identit\u00e0 culturale rilevante e l'attenzione della critica specializzata.\nSe il beat inglese di met\u00e0 anni sessanta costituisce il lato mainstream, la musica di tendenza stimolata dai media e dall'industria discografica, in reazione al consumismo del decennio precedente e in linea con il germe anticonformista del rock &amp; roll inizia a formarsi nella popular music anche una sottocultura che da un lato lega alla musica tematiche dal forte impatto sociale pescando dal linguaggio della musica folk (Contemporary folk music), con Bob Dylan, Pete Seeger e Woody Guthrie che fanno del \"messaggio\" un punto di forza, da un altro lato va incontro a una ricerca tecnica e stilistica ribelle e provocatoria o pi\u00f9 semplicemente \"alternativa\" con gruppi e artisti come Fugs, Standells (a questi due in particolare si deve lo sviluppo dell'ideologia controculturale, dando di fatto alla luce il rock inteso come musica ribelle).\nGli idoli dell'epoca sono musicisti sempre pi\u00f9 impegnati in composizioni che abbandonano la struttura tradizionale della canzone di Tin Pan Alley: i Velvet Underground di Lou Reed compongono raffinate suite di musica rumoristica mentre il virtuoso della chitarra Frank Zappa si occupa di collage di suoni e lunghe suite strumentali., Jimi Hendrix inventa nuovi tecniche e stili per la chitarra elettrica, e gruppi come Pink Floyd, The Doors e Grateful Dead, tra i massimi esponenti del rock psichedelico, sono artefici di lunghe jam sessions con brusche dissonanze.\n Don Van Vliet, in arte Captain Beefheart, ispirato dal free jazz, \u00e8 autore di composizioni con armonie politonali nell'album Trout Mask Replica.\nIn quegli anni prende piede la controcultura hippie legata alla musica psichedelica, agli allucinogeni come simboli di una nuova presa di coscienza, alla protesta e alla rivoluzione sessuale, che culminer\u00e0 con la cosiddetta Summer of Love del '67.I Led Zeppelin sono il primo gruppo il cui successo di massa non dipende dalla programmazione radiofonica dei singoli, in pi\u00f9 lanciano l'hard rock e definiscono l'LP come mezzo pi\u00f9 adeguato per il rock.\nI Black Sabbath, invece, si impongono come antesignani del metal e delle sue future evoluzioni.\nIntanto prende forma la cultura Glam, corrente che valorizza, quasi estremizzandolo, l'impatto visivo dell'artista (T. Rex e New York Dolls).La ricercatezza tecnica proseguir\u00e0 con il gi\u00e0 citato progressive rock, che trover\u00e0 una sua et\u00e0 dell'oro anche in Italia.In Germania con gruppi come Can, Kraftwerk, Tangerine Dream e poi in America con i Suicide si definisce la musica elettronica in senso moderno e l'hip hop diventa popolare grazie al dj giamaicano Clive Campbell.\nIn reazione al progressive e conseguentemente alla diffusione di un dilagante nichilismo nato dalle ceneri del movimento hippie, nella met\u00e0 degli anni settanta esplode e si consuma il movimento punk, originato musicalmente da un'estremizzazione del garage, che ritorna a fare del messaggio e del linguaggio il suo punto di forza insieme alla velocit\u00e0 e alla linearit\u00e0 delle esecuzione con gruppi come Ramones, Clash, Sex Pistols, Pop Group, Damned e Cramps, ma poche delle band citate riusciranno poi a evolvere ulteriormente il punk verso qualcosa di veramente nuovo, cosa che avverr\u00e0 invece negli Stati Uniti con la new wave dei Pere Ubu, Devo, Talking Heads, Television, in Inghilterra con Ultravox, Gang of Four e Joy Division, mentre i Roxy Music insieme a Smiths e Simple Minds contribuiranno a influenzare l'onda new romantic poi portata al successo da Spandau Ballet e Duran Duran.Mammagamma (1982) degli Alan Parsons Project \u00e8 il primo brano suonato interamente da un computer, confermando cos\u00ec l'inizio dell'era della musica digitale.\nSiouxsie and the Banshees fanno prendere forma al movimento dark che influenzer\u00e0 gruppi come Cure e Bauhaus.\nBrian Eno, ex Roxy Music, porta alla luce la no wave di Lydia Lunch e Arto Lindsay, movimento sostenuto anche dagli australiani Birthday Party di Nick Cave, derivante dal punk e caratterizzato dal rifiuto delle convenzioni imposte dalla musica pop.\nSi pu\u00f2 notare che questo periodo \u00e8 ricchissimo di varie correnti musicali e band legate a etichette discografiche indipendenti, questo grazie a una rivoluzione auto-editoriale (\"do it yourself\") lanciata dal punk, questa tendenza in ambito musicale nei primi anni ottanta crea molta confusione tra ci\u00f2 che pu\u00f2 essere definito pop e ci\u00f2 che pu\u00f2 essere definito rock (si veda anche la popolarit\u00e0 mainstream acquisita dal metal) si specifica infatti che questa spaccatura culturale all'interno della musica occidentale non \u00e8 assolutamente netta ma generalmente individuabile, comunque la popular music conosce in definitiva le caratteristiche principali delle proprie correnti mainstream e underground, identifica cio\u00e8 una corrente relativamente impopolare e ricercata che ne influenza una popolare e di tendenza con nuovi elementi tecnici, stilistici e ideologici.\nI video musicali e Internet.\nIl video si accosta alla musica fin dalla nascita del cinema sonoro ma l'importanza comunicativa che ha l'immagine dell'artista si comprende appieno solo negli anni cinquanta con le riprese dei concerti dei musicisti rock &amp; roll. Il video musicale pu\u00f2 essere quindi considerato un incentivo espressivo notevole per gli artisti, si pensi ad esempio alle sperimentazioni musicali/visuali degli anni sessanta oppure ai Devo che li usano per diffondere la loro teoria della \"devo-luzione\", i Pink Floyd li hanno usati ampiamente nel corso dei loro tour e sono un elemento essenziale per il gruppo Residents.Ma l'idea vera e propria di uno sfruttamento commerciale \"di massa\" arriva negli anni ottanta.Mtv (prima messa in onda 1981) e network simili dalla met\u00e0 degli anni ottanta si affermano come un ulteriore mezzo divulgativo e una notevole opportunit\u00e0 di acquisire visibilit\u00e0 e popolarit\u00e0, le trasmissioni video portano anche a una suddivisione commerciale dei generi per venire incontro ai gusti di pi\u00f9 persone, in particolare dei giovani, questo perch\u00e9 appunto la tv si rivolge a un pubblico sempre pi\u00f9 vasto e per funzionare deve poter agire su pi\u00f9 \"target\".\nOvviamente la necessit\u00e0 di audience e la presenza dell'aspetto visuale porta i network a favorire un certo tipo di band o di solista piuttosto che un altro, nascono le boy band (Take That, *NSYNC) e le girl band (Spice Girls, Destiny's Child) gruppi vocali la cui immagine gioca un ruolo fondamentale.\nIn questo periodo le major escono dalla crisi in cui si erano trovate dopo l'esplosione delle etichette indipendenti, ma negli anni novanta si trovano ad affrontare un altro fenomeno che piegher\u00e0 la curva delle vendite discografiche.\nInternet \u00e8 un'altra notevole innovazione per quanto riguarda la diffusione della musica, ma in modo diverso rispetto alla radio o alla televisione, infatti il fruitore diventa un ascoltatore attivo, cio\u00e8 gli viene data la possibilit\u00e0 di venire a conoscenza di un parco molto pi\u00f9 ampio di generi musicali e soprattutto di scegliersi la \"propria\" musica, perch\u00e9 in internet non esiste necessariamente la logica del target mediatico, ogni utente pu\u00f2 scegliere cosa ascoltare quando vuole, non deve cio\u00e8 seguire una programmazione obbligata e le varie correnti musicali vengono generalizzate in minor misura. Si sviluppa anche una sorta di passaparola virtuale, simile a ci\u00f2 che avveniva negli anni sessanta, e un ritorno dell'indie, tutto questo ha portato lo sviluppo di una nuova corrente denominata New Weird America e di fatto all'abolizione, o comunque all'attenuazione, della figura del divo, poich\u00e9 vi \u00e8 una sorta di ridistribuzione dei fan e divisione in pi\u00f9 movimenti culturali.Siti come Myspace e YouTube permettono a chiunque di diffondere la propria musica nel web gratuitamente, ci\u00f2 ha fatto la fortuna di molte band, come ad esempio Arctic Monkeys, Cansei de Ser Sexy e Ok Go."}
{"id": "2043865", "revid": "656701", "url": "https://it.wikipedia.org/wiki?curid=2043865", "title": "146 (numero)", "text": "Centoquarantasei (146) \u00e8 il numero naturale dopo il 145 e prima del 147."}
{"id": "2043866", "revid": "1265762", "url": "https://it.wikipedia.org/wiki?curid=2043866", "title": "Governo provvisorio della Siberia autonoma", "text": "Il Governo provvisorio della Siberia autonoma (PGAS), o in totale Governo social-rivoluzionario-menscevico provvisorio della Siberia autonoma, \u00e8 stato un governo fantoccio instaurato in Siberia, creato dal movimento bianco.\nStoria.\n\u00c8 entrato in vigore il 29 giugno 1918 durante la guerra civile russa dopo un colpo a Vladivostok e dopo che le Legioni Cecoslovacche ebbero preso il controllo del territorio all'inizio di giugno, ed il 7 entrarono a Omsk che divenne la sede del Governo. Il 17 luglio il Governo proclama la Repubblica di Siberia, la quale per\u00f2 sar\u00e0 sciolta il 3 novembre per ordine del generale e \"Capo di Stato\" Aleksandr Vasil'evi\u010d Kol\u010dak e del Governo provvisorio panrusso, che non intendevano attuare una secessione dalla Russia ma lottare per una Russia unita antibolscevica. Il 22 dicembre durante una breve rivolta a Omsk, Kol\u010dak allontan\u00f2 i menscevichi dal governo e govern\u00f2 con poteri dittatoriali fino alla fine, il 7 febbraio 1920 quando con la morte del \"dittatore bianco\" il governo fu sciolto e la Siberia conquistata dai bolscevichi dopo la breve esperienza del Governo provvisorio del Priamur'e.\nAd est nei territori protetti dall'esercito giapponese vi erano due Stati, uno cosacco e uno Ucraino, lo Stato cosacco di Transbajkalia dell'Atamano Grigorij Michailovi\u010d Sem\u00ebnov con capitale \u010cita, e l'Ucraina Verde di Roman von Ungern-Sternberg, con lo stato cuscinetto di Buriazia, che furono per\u00f2 in cattivi rapporti con il \"Governo provvisorio della Siberia autonoma\" in quanto essi volevano la secessione dalla Russia."}
{"id": "2043867", "revid": "656701", "url": "https://it.wikipedia.org/wiki?curid=2043867", "title": "147 (numero)", "text": "Centoquarantasette (147) \u00e8 il numero naturale dopo il 146 e prima del 148."}
{"id": "2043872", "revid": "656701", "url": "https://it.wikipedia.org/wiki?curid=2043872", "title": "148 (numero)", "text": "Centoquarantotto (148) \u00e8 il numero naturale dopo il 147 e prima del 149."}
{"id": "2043874", "revid": "124086099", "url": "https://it.wikipedia.org/wiki?curid=2043874", "title": "Misa Amane", "text": " \u00e8 un personaggio del manga e anime \"Death Note\", creato da Tsugumi Ohba e Takeshi Obata.\nFa la sua prima comparsa nel terzo volume del manga e dal quarto in poi diventa uno dei personaggi pi\u00f9 importanti per lo sviluppo della storia. \u00c8 una idol dal carattere infantile e ingenuo e veste in stile Gothic Lolita.\nCarattere.\nMisa \u00e8 molto estroversa e si dimostra molto popolare grazie alla sua carriera. Attrae una grande folla mentre visita Light vicino alla sua scuola. \u00c8 iperattiva, impulsiva e altrimenti infantile, dimostrata dalla sua tendenza a parlare in terza persona. Nonostante sia considerata idiota da molti, a Misa viene mostrato di avere momenti di intelligenza, come quando ide\u00f2 un piano per poter scoprire l'identit\u00e0 di Kira travestendosi per non essere riconosciuta (risultando irriconoscibile, come sottolinea Ryuk quando fa vedere le sue foto) e assicurandosi di non lasciare le sue impronte sulle cassette inviate alla Sakura TV facendole toccare ad una sua amica in modo da evitare qualunque coinvolgimento (verr\u00e0 comunque arrestata a causa di un suo capello rimasto sopra una di esse) quando inganna con successo Kyosuke Higuchi facendogli rivelare di essere il Kira della Yotsuba.\nStoria.\nUn anno prima dell'inizio della storia i genitori di Misa furono assassinati da un rapinatore. Questo fu un duro colpo per Misa, che inizi\u00f2 a pregare ogni giorno che l'assassino morisse, anche perch\u00e9 si scopr\u00ec che il criminale sarebbe potuto uscire dal processo senza pena. Casualmente Light Yagami, ovvero Kira, lo uccise usando il Death Note: da allora Misa si dichiar\u00f2 dalla parte di Kira.\nMisa viene trovata dallo \"shinigami\" Rem, che le d\u00e0 il Death Note del defunto Jealous. Jealous era uno \"shinigami\" innamorato di Misa e quando questa venne aggredita in una strada buia da un uomo che voleva ucciderla, egli us\u00f2 il suo Death Note per uccidere quell'uomo e salvare la ragazza. Questo fu un grande sacrificio: gli \"shinigami\" esistono per dare la morte ed \u00e8 inconcepibile che invece salvino una vita. Quando l'assassino mor\u00ec, Jealous si polverizz\u00f2 poich\u00e9 aveva volontariamente salvato un essere umano sapendo che questo sarebbe dovuto morire. Rem allora consegna il Death Note di Jealous a Misa, poich\u00e9 lei era la naturale erede. Misa accetta anche lo scambio con gli occhi dello \"shinigami\", ottenendo la possibilit\u00e0 di vedere il nome delle persone e quanto tempo resta loro da vivere in cambio di met\u00e0 della sua vita.\nMisa invia quindi un messaggio alla Sakura TV di Tokyo che questa trasmette, in cui Misa si spaccia per il vero Kira e, durante la trasmissione, uccide diverse persone per dimostrarne la fondatezza. Questo attira l'attenzione del vero Kira, Light Yagami, che decide di scoprire chi sia l'imitatore. Misa scopre poi che Kira si trova nel Kant\u014d e lo individua subito, anche grazie agli occhi dello \"shinigami\" che le permettono di vedere che Light non ha la durata della vita sotto il suo nome (caratteristica comune a chi possiede un Death Note). Si innamora del ragazzo al primo sguardo: i due iniziano quindi a lavorare assieme a dei messaggi finti da inviare in TV, in uno dei quali Light dice di smetterla con le morti inutili, al quale Misa risponde affermativamente. Misa un giorno si trova a fare delle riprese vicino all'universit\u00e0, e durante una pausa decide di andare a salutare Light, imbattendosi casualmente anche in Elle (del quale vede il vero nome, avendo il potere degli occhi del dio della morte). Light cerca di farsi rivelare il nome per telefono, ma Misa viene immediatamente arrestata con l'accusa di essere il secondo Kira. Durante la prigionia la ragazza chiede a Rem di ucciderla, per evitare di confessare e tradire Light. Rem, non riuscendoci, la invita invece a rinunciare alla propriet\u00e0 del quaderno, in modo da perdere ogni ricordo.\nElle, per vedere se effettivamente Light (anch'egli senza alcun ricordo del Death Note, in quanto ne rinuncia alla propriet\u00e0) e Misa sono i due Kira, manda Soichiro Yagami, padre di Light, per fare loro un test. Soichiro li porta in un posto fuori Tokyo e, fingendosi disperato, punta loro contro una pistola, sparando poi a salve. Il test dimostra che i due non sono Kira, poich\u00e9, secondo Soichiro, se loro fossero stati Kira, l'avrebbero ucciso prima che potesse sparare. Elle non \u00e8 comunque convinto, ma li libera ugualmente e li fa partecipare alle investigazioni sul caso Kira. Per precauzione Elle si lega con delle manette a Light, in modo da non perderlo mai di vista. Intanto compare un nuovo Kira e Misa viene usata come esca per permettere agli assistenti di Elle, Aiber e Wedy, di piazzare delle cimici nella sala riunioni della sede dalla societ\u00e0 Yotsuba: si scopre infatti che \u00e8 uno dei dirigenti dell'azienda a usare il Death Note di Misa, che Rem gli ha consegnato per sbarazzarsi dei suoi concorrenti.\nMisa si unisce cos\u00ec al gruppo d'indagine su richiesta di Elle, e viene aiutata da Rem, la quale la intercetta, toccandola con un frammento del quaderno affinch\u00e9 la possa vedere. Il dio della morte le rivela che in passato Light era Kira e lei il secondo Kira, le consiglia come comportarsi per non destare sospetti, e le fa intuire quale dei dirigenti della Yotsuba \u00e8 l'attuale Kira: si tratta di Higuchi. Misa riesce a convincerlo a rivelarle di essere Kira, registrando la sua dichiarazione con il cellulare, e permettendone cos\u00ec l'arresto.\nLight, prima di perdere la memoria, aveva convinto Ryuk a scrivere due regole false sul quaderno, per fare in modo che sia lui che Misa venissero scagionati. La prima consiste nella morte di tutti coloro che hanno toccato il quaderno, qualora si cerchi di distruggerlo volutamente; la seconda invece consiste nella morte di chi ha usato il quaderno, se non dovesse scrivere un nuovo nome a distanza di 13 giorni dall'ultimo. Con quest'ultima regola Elle non pu\u00f2 fare altro che liberare Light e Misa. La ragazza dissotterra il quaderno rimasto al fine di recuperare i ricordi, per poi tornare a uccidere i criminali su ordine di Light. Decide inoltre di fare nuovamente lo scambio degli occhi con Ryuk, dimezzando una seconda volta la sua vita.\nElle, ormai certo della colpevolezza di Misa, intuisce che la regola dei 13 giorni \u00e8 falsa. Rem, capendo che questo era il piano di Light fin dall'inizio, uccide Elle prima che possa testare il quaderno e arresti Misa, morendo a sua volta. \nNella seconda parte della storia Misa convive con Light e continua a giustiziare i criminali giapponesi. In seguito alle difficolt\u00e0 di Kira causate da Near e Mello, Misa viene facilmente convinta da Light a rinunciare nuovamente al Death Note con la falsa promessa di un futuro da sposa senza preoccupazioni per il Death Note. In realt\u00e0 Light vuole solo evitare che la ragazza non possa testimoniare, oltre che impossessarsi del suo quaderno, per cederlo a Teru Mikami (suo nuovo collaboratore, a suo dire pi\u00f9 intelligente di Misa). Misa rimane cos\u00ec fuori dagli eventi fino alla fine della storia. \nMuore nel 2011, a 26 anni, suicidandosi il giorno di San Valentino. Nel manga dopo i dodici volumi ve n'\u00e8 uno speciale, il 13\u00ba, in cui \u00e8 descritta la morte di Misa. Non avendo pi\u00f9 il Death Note, Misa perde nuovamente i ricordi legati al suo utilizzo, ma non quelli legati a Light, che continua ad amare. Quando Tota Matsuda si lascia sfuggire che Light \u00e8 morto, la ragazza disperata compie questo gesto estremo. Nell'anime le scene finali che la riguardano lasciano la questione in sospeso, in quanto la ragazza \u00e8 mostrata sul tetto di un grattacielo, al d\u00ec l\u00e0 delle ringhiere di protezione, intenta a guardare il tramonto. L'insieme della scena fa supporre che lei si getti nel vuoto, seppure tale gesto non venga mostrato.\nFilm.\nMisa compare nel secondo film di \"Death Note\", ovvero \"Death Note - Il film - L'ultimo nome\", dove \u00e8 interpretata da Erika Toda. Come nel manga, anche nel film \u00e8 innamorata alla follia di Light. Alla fine del film i suoi ricordi sul Death Note vengono cancellati, ma non la sua ossessione per Light, ucciso da Ryuk. A differenza del manga, nel film Misa ha i capelli castani."}
{"id": "2043876", "revid": "729019", "url": "https://it.wikipedia.org/wiki?curid=2043876", "title": "Sopracciglio", "text": "Il sopracciglio (dal latino \"supercilium\"; ha doppio plurale, \"m.\" e \"f.\": \"sopraccigli\" e \"sopracciglia\") \u00e8 un rilievo cutaneo ricoperto da piccoli peli irti al di sopra dell'occhio che segue la forma dell'arcata sopraccigliare e separa quindi la palpebra superiore dalla fronte.\nNel complesso presenta una parte ingrossata mediale, la \"testa\", seguita da un \"corpo\" e dall'estremit\u00e0 laterale affusolata, la \"coda\".\nPer estensione con sopracciglia si intendono anche i peli che ricoprono il sopracciglio.\nVascolarizzazione e innervazione.\nL'irrorazione sanguigna \u00e8 deputata a rami dell'arteria oftalmica e alla vena oftalmica superiore.\nI vasi linfatici sono tributari dei linfonodi parotidei.\nL'innervazione motoria \u00e8 data da rami del nervo facciale, mentre quella sensitiva da rami del nervo oftalmico.\nStruttura.\nIl sopracciglio \u00e8 costituito, dall'interno verso l'esterno, da un periostio (connettivale e ricco di grasso) aderente all'osso frontale, ricoperto da uno \"strato muscolare\", uno \"strato sottocutaneo\" (lasso e con poco grasso) e, in superficie, dalla cute.\nLo strato muscolare \u00e8 formato dalle fibre dei tre muscoli pellicciai presenti in questa regione: il muscolo orbicolare dell'occhio, il muscolo frontale e il muscolo corrugatore del sopracciglio.\nLa cute \u00e8 spessa con peli irti (sopracciglia), ghiandole sebacee e ghiandole sudoripare.\nFunzione.\nLa funzione principale del sopracciglio \u00e8 quella di impedire che fluidi corporei (sudore) e liquidi (come la pioggia) arrivino nell'occhio disturbando in tal modo la vista.\nSpesso, specialmente nelle donne, il sopracciglio viene modellato per motivi estetici. In alcuni casi i peli sono totalmente asportati e sostituiti da un tatuaggio.\nChirurgia.\nNel caso di sopracciglia cadenti, dovute a conformazione naturale o ad un rilassamento della regione temporale, \u00e8 possibile intervenire con un lifting temporale."}
{"id": "2043877", "revid": "122234213", "url": "https://it.wikipedia.org/wiki?curid=2043877", "title": "150 (numero)", "text": "Centocinquanta (150) \u00e8 il numero naturale dopo il 149 e prima del 151."}
{"id": "2043878", "revid": "42179", "url": "https://it.wikipedia.org/wiki?curid=2043878", "title": "Sopracciglia", "text": ""}
{"id": "2043880", "revid": "42179", "url": "https://it.wikipedia.org/wiki?curid=2043880", "title": "Sopraccigli", "text": ""}
{"id": "2043882", "revid": "19745492", "url": "https://it.wikipedia.org/wiki?curid=2043882", "title": "Grotta del Trullo", "text": ""}
{"id": "2043885", "revid": "116829656", "url": "https://it.wikipedia.org/wiki?curid=2043885", "title": "Castello di Hetzendorf", "text": "Il castello di Hetzendorf \u00e8 un palazzo barocco situato a Meidling, nella periferia ovest di Vienna che fu usato dalla famiglia imperiale asburgica.\nL'edificio era in origine un padiglione di caccia. Nel 1694 fu ricostruito dall'architetto Johann Lucas von Hildebrandt.\nNel 1742, il castello di Hetzendorf \u00e8 stato acquisito dall'imperatrice Maria Teresa, che ha incaricato l'anno successivo, l'architetto Nicol\u00f2 Pacassi di ampliare l'edificio, per renderlo la residenza vedovile della madre l'imperatrice Elisabetta Cristina. Diversi e ben noti artisti come Daniel Gran, Lorenzo Mattielli e Carlo Innocenzo Carloni, hanno creato capolavori artistici e architettonici come gli affreschi dei soffitti. Una delle caratteristiche principali del palazzo \u00e8 la sala d'ingresso.\nIl palazzo serv\u00ec da residenza a vari membri della famiglia imperiale, fra i quali vanno evidenziati gli imperatori Giuseppe II, Francesco II e l'ultimo imperatore austriaco, Carlo I insieme con la moglie, Zita di Borbone-Parma.\nInoltre nel castello morirono nel 1801 Massimiliano d'Asburgo-Lorena, principe arcivescovo di Colonia e nel 1814 Maria Carolina d'Asburgo-Lorena, regina di Napoli.\nLa Repubblica d'Austria detiene il palazzo dal 1918. Nel ventunesimo secolo l'edificio ospita una scuola di moda, che di solito non \u00e8 aperta al pubblico.\nDal 2005, durante il \"Festival du Jardin und die Gartentage\", il parco (altrimenti non accessibile al pubblico) apre una volta all'anno per tutti gli amanti dei giardini."}
{"id": "2043886", "revid": "767487", "url": "https://it.wikipedia.org/wiki?curid=2043886", "title": "Banco da falegname", "text": "Il banco da falegname \u00e8 il primo ed il pi\u00f9 importante tra gli attrezzi per la lavorazione manuale del legno, perch\u00e9 permette di tenere fermi i legnami nelle posizione pi\u00f9 conveniente e comoda per il taglio, la piallatura, la foratura, in modo che tutte queste operazioni possano essere effettuate con entrambe le mani libere.\nDescrizione.\nNella sua versione moderna \u00e8 ancora sostanzialmente identica a quella in uso nel settecento ( e prima ). Si tratta di un piano di lavoro assai pesante e robusto (lo spessore pu\u00f2 variare da 5 a 10\u00a0cm; comunemente lungo da 2 a 2,5 metri e largo da 70\u00a0cm in su, costruito in legno massiccio (generalmente olmo, faggio, rovere o addirittura noce), che poggia su una robusta intelaiatura costituita de quattro grosse gambe collegate tra loro da traverse tiranti, sempre in legno duro. Di solito il piano del banco non \u00e8 permanentemente fissato alla base, ma \u00e8 semplicemente appoggiato su di essa, per agevolarne lo smontaggio e il trasporto. Contro il rischio di infortuni, quattro (o pi\u00f9') robusti tenoni, praticati sull'intelaiatura di base sono inseriti in corrispondenti alveoli (detti mortase) preparati nella superficie inferiore del ripiano. L'ingente peso del ripiano stesso, mantiene il tutto assiemato in modo sicuro. A volte la stessa base \u00e8 smontabile, perch\u00e9 i tiranti longitudinali finiscono con tenoni passanti nelle gambe, e sono bloccati con cunei o altri accorgimenti. L'altezza da terra del piano di lavoro \u00e8 generalmente tra gli 80 e i 90\u00a0cm. a seconda dall'uso che se ne voglia fare. Banchi \"da falegname\" propriamente detti sono in genere pi\u00f9 bassi: qui sono le operazioni di piallatura che vengono considerate in precedenza a tutte le altre, che' tali esigono l'operatore di applicare forza verso il basso. Dove invece i banchi destinati agli intagliatori devono portare la superficie di lavoro pi\u00f9' vicina agli occhi dell'artigiano..\nIl banco da falegname normalmente \u00e8 fornito di due morse - in legno quelle tradizionali, di metallo quelle moderne - nelle quali le ganasce fisse sono costituite dalle stesse fiancate del banco. Le viti che spostano le ganasce sono comunemente fatte d'acciaio, ma spesso sono di un legno molto duro, com' erano fatte una volta e di un'essenza particolarmente indicata a questo impiego. La morsa di sinistra, quella detta \"morsa da banco\", ha la ganascia mobile che si sposta parallelamente al lato maggiore del banco stesso e permette di stringere le assi in modo da piallarne la costa o di segarle. La morsa di destra detta \"toppo da scorrere\", o \"carretto\", o \"carrello\", \u00e8 di solito sagomata a foggia di 'L', il cui tratto maggiore verticale scorre per il lato lungo del banco, mentre la parte pi\u00f9 corta ( la base di questa L ) risulta rivolta in parallelo al lato corto adiacente. Nel \"carretto\" sono presenti una o pi\u00f9' mortase a sezione rettangolare ( si vedano i \"cani\" qui' sotto ) nella quale si innesta un fermo che si fa protendere al disopra del ripiano del banco, mentre altre mortase sono disposte in fila, lungo tutto il bordo anteriore. In questo modo, con un secondo fermo, si pu\u00f2 bloccare un asse o tavola di qualsiasi misura, per poterne lavorare la faccia superiore.\nI fermi che vengono inseriti nelle mortase di cui sopra, chiamati cani - o anche pappagalli nonch\u00e9 altri termini, a seconda delle usanze regionali - sono costituiti da un oggetto di ferro, o legno duro, a sezione quadra e munito di testa, il cui gambo viene infilato in uno dei fori quadrati del banco, mentre la testa \u00e8 quella contro la quale viene stretto il pezzo da lavorare. Altri tipi di fermo sono il \"granchio\", simile al cane ma con la testa pi\u00f9 bassa, in modo da poter piallare senza ostacoli anche tavole di basso spessore, ed il \"barletto\" o \"bracciolo\", un ferro a forma di L con la testa ricurva, per tener fermo il pezzo sul banco.\nLungo tutto il lato opposto a quello delle morse, si trova tradizionalmente un ampio recesso, a mo' di cassetta lunga quanto il detto banco, dove si ripongono gli attrezzi in uso, cosicch\u00e9' non ingombrino il piano di lavoro.\nStoria.\nIl primo modello di banco da falegname di cui si abbia assoluta certezza, sembra sia nato nell'epoca romana quando, a seguito della diffusione della pialla, emerge la necessit\u00e0 di fissare solidamente il pezzo da piallare con cunei, pioli, o fermi incastrati verticalmente nel tavolo di lavoro. Nel 1934, a Saalburg, in Germania, \u00e8 stato rinvenuto il piano di un banco da falegname di epoca romana (circa 250 a.C.). Si tratta di un robusto pancone di legno di quercia di circa 7\u00a0cm di spessore, lungo 2,55 metri e largo 36\u00a0cm, con quattro mortase inclinate per incastrarvi le gambe, che erano quindi divaricate. Vi era poi una quinta mortasa vicino ad una delle estremit\u00e0, e quasi certamente ospitava un fermo verticale per bloccare l'asse da piallare. Banchi simili, con poche variazioni, sono rimasti in uso, in Europa, fino al XVIII secolo, quando le morse a vite sono diventate di uso comune sui banchi da falegname.\nQuanto sopra per\u00f2 non esclude che versioni di tale oggetto non siano state impiegate in precedenza. La maestria artigianale degli antichi egizi, per fare un esempio, porta a supporre che costoro abbiano usato qualcosa di analogo. E lo stesso vale per tutte le altre culture. Non \u00e8 ragionevole aspettarsi che durante tutti i secoli precedenti all'epoca romana, artigiani e operai lavorassero acquattati a terra. Assenza di prove che possano corroborare tale supposizione, non implica prova di tale assenza."}
{"id": "2043888", "revid": "767487", "url": "https://it.wikipedia.org/wiki?curid=2043888", "title": "Bob Bass", "text": ""}
{"id": "2043889", "revid": "287204", "url": "https://it.wikipedia.org/wiki?curid=2043889", "title": "L'et\u00e0 del dubbio", "text": "L'et\u00e0 del dubbio \u00e8 un romanzo di Andrea Camilleri, il quattordicesimo con protagonista il commissario Salvo Montalbano, pubblicato da Sellerio il 23 ottobre 2008.\nTrama.\nIl commissario Montalbano fa un sogno insieme tragico e ridicolo ma che rivela come i due pensieri fissi degli ultimi anni lo accompagnino anche nel sonno: l'idea della morte e la sua relazione con Livia. Nel sogno si sta svolgendo il suo funerale; glielo annuncia Catarella, a cui di solito \u00e8 affidata questa comunicazione funebre dei morti ammazzati. Alla cerimonia assistono il dottor Pasquano che al solito si rifiuta scontrosamente di dare particolari sul morto prima di aver eseguito l'autopsia, il questore Bonetti-Alderighi che non autorizza Montalbano ad indagare sulla sua stessa morte, l'amico e collega Mim\u00ec Augello.\n&lt;poem&gt;\n\u00abAstutava il cellulare e tornava dintra. Attrovava che avivano gi\u00e0 mittuto il coperchio sulla cascia e che il corteo cominciava a cataminarisi.\n- Lei viene? - gli spiava Bonetti-Alderighi.\n- Beh, s\u00ec - arrispunniva. Ma appena arrivati nel cortile, uno dei portatori cadiva e la cascia annava a sbattiri 'n terra con un botto che l'arrisbigli\u00f2.\u00bb\n&lt;/poem&gt;\nNel sogno manca solo colei la cui presenza al suo funerale Montalbano darebbe per scontato: la sua fidanzata Livia che, raggiunta per telefono dall'irritato defunto, gli annuncia che forse non far\u00e0 in tempo ad intervenire e che, per dirla tutta, approfitter\u00e0 della sua morte per sentirsi libera da una relazione che si trascina stancamente.\nIl forte rumore che sveglia Montalbano \u00e8 causato dal temporale che agita il mare fino a lambire il terrazzino della sua casa e che ha fatto sbattere violentemente le imposte. Uscito per recarsi al lavoro, il commissario si trova imbottigliato nel traffico bloccato da una frana, e aiuta una giovane che dice di chiamarsi Vanna Digiulio e di avere appuntamento con la zia in arrivo nel porto di Vig\u00e0ta con un yacht che porta il suo nome, \u201cVanna\u201d. Le cose per\u00f2 non stanno cos\u00ec, e Montalbano se ne accorge quasi subito: proprio l'equipaggio del \u201cVanna\u201d recupera un cadavere sfigurato alla deriva su un canotto.\nMontalbano insospettito chieder\u00e0 la collaborazione alle indagini della capitaneria di porto, nella persona dell'ufficiale Laura Belladonna, una bella trentenne che fa perdere la bussola al commissario. Montalbano, come un adolescente appassionato colpito dal classico colpo di fulmine, si innamora e inaspettatamente ricambiato.\nMontalbano intuisce che avere sfigurato il cadavere \u00e8 servito a evitare che venga riconosciuto immediatamente. Quando il morto viene identificato si scopre che si tratta di un francese, come risulta dal passaporto trovato nel suo albergo, dall'improbabile nome di \u00c9mile Lannec, che corrisponde a quello di un personaggio letterario di Georges Simenon.\nLa proprietaria del \u201cVanna\u201d \u00e8 una cinquantenne in ottima forma, di nome Livia Acciai, vedova Giovannini, che vive in pratica sempre in mare, spostandosi tra i paesi i cui visti si trovano, guarda caso, sul passaporto del defunto. Inoltre, attraccato accanto allo yacht c'\u00e8 un grosso motoscafo, l'\u201cAsso di cuori\u201d, che insospettisce molto Montalbano. Il commissario convince il suo vice Mim\u00ec Augello a presentarsi a bordo dell'imbarcazione sotto mentite spoglie e a tentare di sedurre la vedova. L'azione ha successo e indagando sull'identit\u00e0 del morto e su il suo falso passaporto viene alla luce un traffico di diamanti dal Sudafrica verso l'Europa.\nPurtroppo c'\u00e8 un'altra vittima: uno dei marinai del \u201cVanna\u201d, infiltrato delle forze dell'ordine, viene trovato morto. Si rif\u00e0 viva la sedicente Vanna Digiulio, che \u00e8 in realt\u00e0 un commissario sulle tracce dei trafficanti di diamanti. La possibilit\u00e0 che lo yacht e il motoscafo \u201cAsso di cuori\u201d si dileguino \u00e8 molto alta, Montalbano decide di intervenire in forze con diversi agenti armati; ma le cose non andranno come previsto, e ci scapper\u00e0 una terza vittima.\nCritica.\nL'autore dichiara in un'intervista in seguito alla pubblicazione di questo romanzo, nel 2008, a proposito del colpo di fulmine del suo personaggio:"}
{"id": "2043899", "revid": "144796", "url": "https://it.wikipedia.org/wiki?curid=2043899", "title": "Schleswig-Holstein-Sonderburg-Augustenburg", "text": "Schleswig-Holstein-Sonderburg-Augustenburg (ed in danese \"Slesvig-Holsten-S\u00f8nderborg-Augustenborg\") fu un ramo collaterale della Casato degli Oldenburg (in danese, \"Oldenborg\") che prendeva il nome dal titolo di \"Duca di Augustenborg\", conferito dal re di Danimarca al Capo di questa famiglia. \nStoria.\nQuesta casata deriv\u00f2 nome da Ernest Gunther duca di Augustemborg, un membro della Casa ducale di Schleswig-Holstein (del ramo di S\u00f8nderborg) e membro cadetto della casa reale della Danimarca: era terzo figlio del duca Alessandro (1573-1627), secondo duca di Sonderborg, figlio del duca Giovanni (1545-1622), il primo duca, a sua volta figlio del re Cristiano III di Danimarca. \nErnest Gunther fece costruire un castello negli anni dopo il 1651, che prese il nome di Augustenborg in onore della sua moglie Augusta, lei stessa appartenente ad un ramo dei duchi dello Schleswig-Holstein, poich\u00e9 figlia di Filippo (1584-1663), duca di Glucksburg. Poich\u00e9 il castello divenne la sede principale di questo ramo della famiglia, usarono \"Augustenborg\" come nome distintivo. Poich\u00e9 erano agnati della casa ducale, il titolo di duca apparteneva a tutti loro (secondo l'abitudine germanica). I duchi di Augustenborg non erano duchi sovrani, avendo ricevuto le loro terre in vincolo feudali dai duchi di Schleswig e dell'Holstein, cio\u00e8 i re di Danimarca. \nVerso la fine dello XVIIIesimo secolo, dal 1764, questo ramo della famiglia divenne genealogicamente il pi\u00f9 prossimo dopo quello principale costituito dalla famiglia reale e, per via dei matrimoni, quello con pi\u00f9 sangue danese. Cos\u00ec divenne di loro propriet\u00e0 anche il castello di S\u00f8nderborg, ma contro tutte le aspettative i duchi di Augustemburg non vi si trasferirono, ma lo affittarono come magazzino. Solo il penultimo duca di Augustenborg, Ernesto Gunther di Schleswig-Holstein-Sonderburg-Augustenburg, concesse che il museo della contea di S\u00f8nderborg fosse ospitato in una parte del castello nel 1920. L'anno seguente la Corona Danese compr\u00f2 l'edificio dal duca. \nPochi anni dopo il re Federico VI di Danimarca, o piuttosto il suo consigliere principale Andreas Peter Bernstorff, spinse la sorella del sovrano Luisa Augusta di Danimarca a sposare il capo di questo ramo della famiglia, il duca Federico Cristiano II.\nNel 1810, un giovane membro della famiglia, il principe Cristiano Augusto di Schleswig-Holstein-Sonderburg-Augustenburg venne scelto come Principe Ereditario di Svezia e fu adottato dal re Carlo XIII di Svezia, ma nessuno dei duchi di Augustenburg sal\u00ec su un trono, poich\u00e9 il giovane mor\u00ec appena un paio di mesi dopo il suo arrivo in Svezia. \nNel diciannovesimo secolo la linea della famiglia composta dalla Casa Reale danese minacci\u00f2 di estinguersi ed il duca di Augustenborg era il congiunto di sesso maschile pi\u00f9 prossimo al sovrano, pur non discendendo da Federico III di Danimarca, e ci\u00f2 lo rese uno dei protagonisti nella Questione dello Schleswig-Holstein come pure nella successione danese. \nCristiano di Schleswig-Holstein-Sonderburg-Augustenburg duca di Augustenborg tent\u00f2 di proclamarsi come duca \"Federico VIII di Schleswig-Holstein\" nel 1864 all'estinzione del ramo primogenito della famiglia, quello dei sovrani danesi, ma non ebbe successo. Sua figlia Augusta Vittoria di Schleswig-Holstein-Sonderburg-Augustenburg fu l'ultima imperatrice di Germania. \nIl casato si estinse nel 1931: dopo la loro scomparsa, il ramo pi\u00f9 antico della famiglia \u00e8 divenuto quello dei duchi di Glucksburg, gli in tedesco gli \"Schleswig-Holstein-Sonderburg-Gl\u00fccksburg\" e in danese \"Slesvig-Holsten-S\u00f8nderborg-Lyksborg\".\nElenco di Duchi.\nAlla morte del duca Alberto la linea di Augustenburg si estinse, facendo divenire la linea secondaria agnatizia dei Targino-Flensburg e quella dei Holstein-Gottorp pretendente ai titoli. \nCome la dinastia precedente degli Oldemburg, tutti i monarchi dell'attuale linea dei Gl\u00fccksburg regnanti in Danimarca avrebbe diritto al titolo ducale di Schleswig e dell'Holstein, ma la regina Margrethe II ha abbandonato questa tradizione alla sua ascesa al trono danese nel 1972. I Gl\u00fccksburg considerano i due territori come entit\u00e0 separate."}
{"id": "2043901", "revid": "584834", "url": "https://it.wikipedia.org/wiki?curid=2043901", "title": "Tunnel del Seikan", "text": ""}
{"id": "2043903", "revid": "92723", "url": "https://it.wikipedia.org/wiki?curid=2043903", "title": "Kabale", "text": "Kabale \u00e8 il capoluogo del Distretto di Kabale nel sud ovest dell'Uganda.\nPopolazione.\nLe persone sono per la maggioranza della \"trib\u00f9 Bakiga\", ma anche dalla \"trib\u00f9 Batwa\" e altri gruppi.\nMonumenti e luoghi d'interesse.\nMolti visitatori scelgano la cittadina come meta per visitare lo storico lago Bunyonyi (a 7\u00a0km) e per il famoso parco Mgahinga Gorilla National Park dove si possono ammirare i gorilla di montagna.\nLuoghi di culto.\nSono presenti 33 parrocchie appartenenti alla diocesi di Kabale, sede della Chiesa cattolica suffraganea dell'arcidiocesi di Mbarara.\nInfrastrutture e trasporti.\nLa strada principale che attraversa la cittadina, la collega con Kampala e prosegue a sud, per 10\u00a0km fino a Gatuna (confine con il Ruanda). Un'altra strada che prosegue verso ovest porta a Kisoro, da dove si pu\u00f2 continuare per la Repubblica Democratica del Congo o verso il Ruanda."}
{"id": "2043904", "revid": "6923", "url": "https://it.wikipedia.org/wiki?curid=2043904", "title": "Sorex minutus", "text": "Il toporagno pigmeo eurasiatico o semplicemente toporagno pigmeo od ancora toporagno nano (\"Sorex minutus\" ) \u00e8 un mammifero insettivoro della famiglia dei Soricidi.\nLa specie non \u00e8 da confondere con due altri toporagni di piccole dimensioni, il \"mustiolo\" e il toporagno minimo.\nDistribuzione.\nCon una decina di sottospecie classificate (la validit\u00e0 delle quali \u00e8 ancora tutta in discussione, tant'\u00e8 vero che sono in corso analisi sulle popolazioni italiane, geneticamente diversificate dalle altre e perci\u00f2 probabilmente suscettibili di riclassificazione tassonomica), la specie occupa un vasto areale che si estende dalla Spagna alla Siberia ed al Tibet: fra l'altro, \u00e8 l'unico Soricide autoctono irlandese, anche se non l'unica specie attualmente presente, poich\u00e9 di recente \u00e8 stata segnalata la presenza sull'isola di popolazioni alloctone di crocidura rossiccia. In Italia, la specie \u00e8 presente in modo piuttosto discontinuo con due sottospecie (\"Sorex minutus lucanius\" e \"Sorex minutus minutus\") in tutta l'area peninsulare, ad eccezione della penisola salentina.\nIl suo \"habitat\" naturale \u00e8 costituito dai margini delle foreste decidue, ma lo si trova anche nelle aree ricoperte da siepi o sterpi fino a 2000 m di quota.\nDescrizione.\nDimensioni.\nMisura circa 5\u00a0cm di lunghezza, cui si sommano circa 3,5\u00a0cm di coda, per un peso medio di quattro grammi.\nAspetto.\nIl pelo del dorso \u00e8 nerastro con sfumature che vanno dal rossiccio al violaceo, molto fitto e dall'aspetto lucido: ventre, gola, mandibola, zona perioculare e parte inferiore della coda sono invece di colore biancastro. Il muso e le zampe sono ricoperti da rado pelo bianco (nel muso vibrisse), mentre la pelle di colore carnicino: le orecchie sono piccole e seminascoste dal pelo, in ogni caso sono di colore carnicino scuro ed a forma di semicerchio.\nIn questa specie la testa \u00e8 pi\u00f9 grande in proporzione al corpo rispetto agli altri toporagni.\nBiologia.\nSi tratta di animali solitari e di abitudini catadrome: ci\u00f2 significa che l'animale \u00e8 attivo sia durante il giorno che durante la notte, alternando periodi di veglia e di riposo nell'arco delle ventiquattro ore. Questo animale ha abitudini nettamente pi\u00f9 epigee rispetto ai congeneri, vivendo prevalentemente nel sottobosco e sulla lettiera di foglie e necessitando perci\u00f2 di una ricca copertura sterposa per potersi muovere.\nAlimentazione.\nSi nutre principalmente di insetti ed altri piccoli invertebrati. Si tratta di uno degli animali con il tasso metabolico pi\u00f9 elevato: ci\u00f2 dire che l'animale necessita di nutrirsi ad intervalli regolari, ossia all'incirca ogni due ore o poco pi\u00f9, pena la morte di fame. Questo \u00e8 il motivo per il quale l'animale alterna cos\u00ec frequentemente periodi di veglia e riposo.\nRiproduzione.\nLa stagione riproduttiva va da aprile ad agosto. Dopo circa tre settimane di gestazione, le femmine danno solitamente alla luce nidiate che contano dai due agli otto piccoli, che vengono partoriti ed accuditi in tane sotterranee che la femmina scava \"ex novo\", ma pi\u00f9 frequentemente ruba ad altri animali, scacciandone aggressivamente od addirittura uccidendone l'inquilino precedente. Una femmina pu\u00f2 generare fino a cinque nidiate all'anno.\nLa speranza di vita di questi animali si aggira attorno ai quindici mesi."}
{"id": "2043905", "revid": "59645", "url": "https://it.wikipedia.org/wiki?curid=2043905", "title": "Rouletabille", "text": ""}
{"id": "2043911", "revid": "228587", "url": "https://it.wikipedia.org/wiki?curid=2043911", "title": "Chiesa di San Vincenzo (San Vincenzo)", "text": ""}
{"id": "2043917", "revid": "933835", "url": "https://it.wikipedia.org/wiki?curid=2043917", "title": "Andrea della Valle (cardinale)", "text": "Biografia.\nDi nobile famiglia, ricevuti gli ordini minori venne chiamato al servizio della Curia Romana: fu canonico del capitolo di San Pietro in Vaticano e in questa veste, il 28 settembre 1496, riceve da papa Alessandro VI il beneficio di San Giovanni d'Afra in Sansepolcro, di cui prende possesso tramite don Galeotto Graziani.\nFu vescovo di Crotone (dal 1496 al 1508 e poi, di nuovo, dal 1522 al 1524) e Mileto (dal 1508 al 1523) e amministratore apostolico delle diocesi di Caiazzo, Gallipoli, Nicastro, Valva e Sulmona e Umbriatico. Nel 1512 prese parte al Concilio Lateranense V.\nNel concistoro del 1\u00ba luglio 1517 papa Leone X lo cre\u00f2 cardinale: gli venne assegnato il titolo presbiterale di Sant'Agnese in Agone, donde fu traslato il 27 marzo 1525 a quello di Santa Prisca.\nDal 2 marzo 1524 al 12 gennaio 1526 ricopr\u00ec la carica di camerlengo del Sacro Collegio.\nNel 1533 papa Clemente VII lo nomin\u00f2 vescovo suburbicario di Albano, donde venne traslato al titolo vescovile di Palestrina. Fu infine archimandrita del Santissimo Salvatore e barone della \"Terra di Savoca\".\nRicopr\u00ec numerose altre prestigiose cariche: fu arciprete della basilica di Santa Maria Maggiore, cardinal legato a Napoli, protettore dell'Ordine dei Frati Minori e governatore di Roma durante l'assenza di Clemente VII (1529).\nPromosse l'erezione del palazzo Della Valle nell'attuale Corso Vittorio Emanuele II.\nSuccessione apostolica.\nLa successione apostolica \u00e8:"}
{"id": "2043918", "revid": "1821847", "url": "https://it.wikipedia.org/wiki?curid=2043918", "title": "Coahuila y Texas", "text": "Coahuila y Texas \u00e8 uno degli stati che costituivano il Messico dopo la formazione della prima repubblica federale, secondo la costituzione del 1824. Fu disciolto nel 1836, dopo la secessione del Texas dal Messico.\nStoria.\nDurante la sua breve vita, lo Stato di Cohauila y Texas ebbe due capitali: Saltillo, che oggi \u00e8 la capitale del Coahuila, e Monclova. Amministrativamente era diviso in tre distretti: Saltillo, al sud; Monclova, al centro, e B\u00e9jar che comprendeva il territorio texano situato a nord del fiume Nueces.\nCoahuila y Texas scomparve come stato nel 1835, quando le basi costituzionali, promulgate dal governo di Antonio L\u00f3pez de Santa Anna, abolirono le costituzioni degli stati federati e li tramutarono in dipartimenti, convertendo, cos\u00ec, la repubblica federale in uno stato unitario. Lo Stato di Coahuila y Texas venne diviso nel Dipartimento di Coahuila e nel Dipartimento del Texas..\nA seguito del tentativo di Santa Anna di centralizzare lo Stato, il Dipartimento del Texas si scisse dal Messico e proclam\u00f2 la Repubblica del Texas. Nel 1836 consegu\u00ec l'indipendenza, vincendo l'esercito messicano nella battaglia di San Jacinto; il Dipartimento di Coahuila si feder\u00f2 invece con Nuevo Leon e Tamaulipas nella Repubblica del Rio Grande, che ebbe per\u00f2 vita breve."}
{"id": "2043923", "revid": "288300", "url": "https://it.wikipedia.org/wiki?curid=2043923", "title": "Mughini", "text": ""}
{"id": "2043926", "revid": "56818", "url": "https://it.wikipedia.org/wiki?curid=2043926", "title": "Shar pei", "text": ""}
{"id": "2043927", "revid": "56818", "url": "https://it.wikipedia.org/wiki?curid=2043927", "title": "Shar-pei", "text": ""}
{"id": "2043931", "revid": "1873140", "url": "https://it.wikipedia.org/wiki?curid=2043931", "title": "Aree naturali protette del Piemonte", "text": "La rete ecologica regionale della Regione Piemonte \u00e8 stata istituita e formalizzata a partire dal 2009 tramite il \"Testo unico sulla tutela delle aree naturali e della biodiversit\u00e0\" (Legge regionale 29 giugno 2009, n. 19 e successive integrazioni) che ha riconosciuto e definito le diverse tipologie di aree protette regionali.\nDella rete ecologica regionale fanno parte: \nSistema regionale delle aree protette.\nParchi nazionali.\nGran Paradiso.\nIl Parco nazionale del Gran Paradiso, istituito nel 1922, \u00e8 il pi\u00f9 antico Parco nazionale italiano insieme al Parco nazionale d'Abruzzo, Lazio e Molise. Si estende a cavallo delle regioni Valle d'Aosta e Piemonte ed \u00e8 gestito dall'Ente Parco Nazionale Gran Paradiso, con sede a Torino. Si estende per una superficie di circa 70.318 ettari, su un terreno prevalentemente montagnoso.\nVal Grande.\nIl Parco nazionale della Val Grande fu istituito nel 1992. Contiene la zona selvaggia pi\u00f9 estesa d'Italia. Comprende un'intera valle della provincia del Verbano-Cusio-Ossola. Si estende per una superficie di circa 14.598 ettari, su un terreno prevalentemente montagnoso.\nRiserve naturali statali.\nEntrambe comprese nel territorio del Parco nazionale della Val Grande\nAree parte della rete Natura2000.\nFanno parte della rete Natura 2000 i siti di importanza comunitaria proposti ed approvati, le zone speciali di conservazione e le zone di protezione speciale che comprendono il 15,91% della superficie regionale.\nAltre aree protette.\nAree con tutela UNESCO.\nSacri monti.\nDel Sistema regionale delle Aree protette sono parte integrante i sette \"Sacri Monti\" piemontesi che dal 2003 fanno parte della Lista del Patrimonio Mondiale dell'UNESCO:\nGiardini storici e giardini botanici.\nGodono inoltre di forme di vincoli e tutela un elenco individuato a livello regionale di giardini storici di valenza storica e botanica e giardini botanici.\nAltri beni naturali sottoposti a tutela.\nIn Piemonte al 24 luglio 2020 sono stati individuati 219 alberi o gruppi di alberi inseriti nell'Elenco nazionale degli alberi monumentali."}
{"id": "2043933", "revid": "296010", "url": "https://it.wikipedia.org/wiki?curid=2043933", "title": "Black Donnellys", "text": ""}
{"id": "2043936", "revid": "757396", "url": "https://it.wikipedia.org/wiki?curid=2043936", "title": "Willie Anderson (cestista)", "text": ""}
{"id": "2043938", "revid": "834", "url": "https://it.wikipedia.org/wiki?curid=2043938", "title": "Praia de Ponta Negra", "text": "Praia de Ponta Negra, ossia la spiaggia di Ponta Negra, \u00e8 una famosa spiaggia di Natal, la capitale del Rio Grande do Norte in Brasile.\nLa spiaggia ha un'estensione di circa 4 chilometri, all'estremo sud della quale sta il Morro do Careca, una duna di oltre cento metri di altezza, il punto turistico pi\u00f9 famoso di Natal."}
