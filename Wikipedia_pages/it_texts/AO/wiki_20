{"id": "2024146", "revid": "124860975", "url": "https://it.wikipedia.org/wiki?curid=2024146", "title": "Clemens August Droste zu Vischering", "text": "Biografia.\nAppartenente a una famiglia aristocratica da cui sono usciti numerosi ecclesiastici, prima di frequentare l'Universit\u00e0 di M\u00fcnster, ebbe come istitutore privato il noto storico del Cristianesimo Theodore Katerkamp. Gi\u00e0 in giovane et\u00e0 fu accettato al circolo di intellettuali raccolti attorno al barone von F\u00fcrstenberg (1729-1810) e alla principessa Amalie von Gallitzin (1748-1806), presso i quali si nutr\u00ec dei princ\u00ecpi cattolici ultramontani che avrebbero manifestato pi\u00f9 tardi, da arcivescovo di Colonia. Completati gli studi universitari, nel giugno 1796 part\u00ec per un lungo viaggio di istruzione, in compagnia di Katerkamp, attraverso la Germania, la Svizzera, e l'Italia e ritorn\u00f2 a M\u00fcnster nell'agosto 1797. L'anno seguente, il 14 maggio 1798, fu ordinato sacerdote dal fratello Kaspar Max, poi vescovo ausiliare a M\u00fcnster. In accordo con i \"desiderata\" del barone von F\u00fcrstenberg, amministratore della diocesi di M\u00fcnster, il capitolo della cattedrale scelse Clemens August come suo coadiutore il 18 gennaio 1807 e, quando F\u00fcrstenberg si dimise sei mesi pi\u00f9 tardi, Clemens August ne divenne il successore. Come amministratore della diocesi di M\u00fcnster, nel 1808 Clemens August fond\u00f2 una congregazione indipendente di Suore di Carit\u00e0, le cosiddette \"Clementine\" che, sebbene presenti nella sola diocesi di M\u00fcnster, nel 1904 contavano 81 case e 1126 religiose. Quando nel 1813 M\u00fcnster entr\u00f2 a far parte del Regno di Vestfalia, un regno vassallo della Francia napoleonica, l'imperatore nomin\u00f2 il barone von Spiegel vescovo di Colonia senza che il papa ne fosse avvertito; dopo la caduta di Napoleone (1815), il papa ripristin\u00f2 Clemens August al suo primo ufficio, a M\u00fcnster. Anche sotto l'amministrazione prussiana Clemens August fu spesso in contrasto con le autorit\u00e0 governative per le sue posizioni. Quando, in seguito al Concordato tra la Santa Sede e il Governo prussiano, le diocesi della Prussia vennero coperte di nuovo con vescovi, Clemens August, che non era persona grata al Governo prussiano, si ritir\u00f2 dalla vita pubblica e si dedic\u00f2 allo studio e ad opere caritatevoli. Rimase appartato, anche dopo essere stato consacrato vescovo ausiliare di M\u00fcnster e vescovo titolare di Calama nel 1827.\nDopo la morte di von Spiegel, con sorpresa dei cattolici e dei protestanti, il Governo prussiano indic\u00f2 Clemens August come successore nella sede metropolitana di Colonia. Questa mossa inaspettata da parte del governo prussiano era il tentativo di acquisire il consenso della nobilt\u00e0 cattolica, cos\u00ec come del clero e del laicato cattolico della Vestfalia e della Renania settentrionale, che cominciavano a perdere fiducia nell'equanimit\u00e0 del governo mettendo in atto forme di protesta contro le simpatie governative a favore dei protestanti negli affari civili ed ecclesiastici. Pertanto il capitolo della cattedrale di Colonia, che era abituato a ubbidire agli ordini del governo prussiano, il 1\u00ba dicembre 1835 elesse Clemens August arcivescovo di Colonia. La conferma papale venne ricevuta il 1\u00ba febbraio 1836, e Clemens August fu insediato solennemente da suo fratello, Kaspar Max, vescovo ausiliare di M\u00fcnster, il 29 maggio 1836.\nPoco dopo la nomina, il nuovo arcivescovo entr\u00f2 in conflitto con i seguaci di Hermes, le cui dottrine erano state condannate da Gregorio XVI con la Bolla pontificia il 26 settembre 1835. Quando molti professori dell'Universit\u00e0 di Bonn rifiutarono di sottomettersi alla Bolla papale, Clemens August rifiut\u00f2 l\"imprimatur\" al loro periodico di teologia, viet\u00f2 agli studenti di teologia di frequentare le loro lezioni, e prepar\u00f2 un elenco di tesi anti-Hermesiane che tutti i candidati all'ordinazione sacerdotale e tutti i parroci che desideravano essere trasferiti ad altra parrocchia furono obbligati a sottoscrivere. Il Governo prussiano si irrit\u00f2 perch\u00e9 l'arcivescovo aveva applicato la Bolla pontificia senza l'approvazione reale, ma fece capire che avrebbe concesso libert\u00e0 di azione contro tesi Hermesiane in cambio dell'adesione dell'arcivescovo alle direttive governative sui matrimoni misti fra cattolici e protestanti.\nPrima della sua ordinazione ad arcivescovo di Colonia, era stato richiesto a Clemens August, da un funzionario governativo, la sua posizione circa i matrimoni misti \"sottoscritti, in accordo al Breve apostolico del 25 marzo 1830, tra l'arcivescovo von Spiegel e il ministro prussiano a Roma Bunsen il 19 giugno 1834\". Clemens August, che non conosceva il contenuto dell'accordo, fuorviato dalle parole \"in accordo al Breve apostolico\", risposta che era favorevole. Dopo la sua ordinazione ad arcivescovo scopr\u00ec che l'accordo in questione, lungi dall'essere in accordo con il Breve papale, era in opposizione a quest'ultima in alcuni punti essenziali. Il breve apostolico, infatti, faceva impedimento ai sacerdoti cattolici di celebrare matrimoni misti a meno che non fosse preventivamente garantita l'educazione cattolica dei figli; al contrario, nell'accordo tra von Spiegel e Bunsen non veniva richiesta tale garanzia. Clemens August ritenne pertanto fosse suo dovere opporsi ai matrimoni misti. Messo al corrente da Bunsen, Federico Guglielmo III di Prussia ordin\u00f2 l'arresto dell'arcivescovo. L'ordine fu eseguito con celerit\u00e0 e segretezza la sera di 20 novembre 1837, e Clemens August fu trasportato come un criminale nella fortezza di Minden. Se le autorit\u00e0 prussiane avevano immaginato di intimidire i cattolici di Prussia, si resero conto presto di essere caduti in errore. I vescovi di M\u00fcnster e Paderborn, spinti dall'esempio dell'arcivescovo di Colonia, ritirarono l'assenso che avevano precedentemente dato all'accordo, mentre anche l'arcivescovo di Gniezno e Pozna\u0144 Marcin von Dundin Sulgustowski venne imprigionato. In una Allocuzione del 10 dicembre 1837 Gregorio XVI lod\u00f2 l'arcivescovo di Colonia e protest\u00f2 ufficialmente con la Prussia. Il Governo tent\u00f2 di difendere la sua linea con un \"Darlegung\" calunnioso nel quale accus\u00f2 l'arcivescovo di tradimento, ma fu confutato da Johann Joseph G\u00f6rres nel suo grande lavoro apologetico \"Athanasius\" (Atanasio, affari di Colonia nella traduzione in lingua italiana), mentre il testo dell'accordo fu pubblicata a Roma per ordine del papa. L'arcivescovo fu liberato il 22 aprile 1839, gli fu permesso di mantenere il titolo di arcivescovo di Colonia, ma fu deciso di affiancargli un coadiutore nella persona di Johannes von Geissel, vescovo di Spira. Le accuse del \"Darlegung\" furono ritirate pubblicamente da Federico Guglielmo IV che nel frattempo era salito al trono.\nNel 1844 Clemens August si rec\u00f2 a Roma, dove fu ricevuto con grandi onori dal papa e dalla Curia. Gli fu offerto il cappello cardinalizio, che tuttavia venne rifiutato, e in ottobre ritorn\u00f2 in Germania e si ritir\u00f2 a M\u00fcnster.\nOpere.\nClemens August Droste fu l'autore di alcuni lavori ascetici ed ecclesiastico-politici. Il pi\u00f9 importante \u00e8 un'esposizione dei diritti di Chiesa e dello Stato intitolato \"Ueber den Frieden unter der Kirche und den Staaten\", pubblicato a M\u00fcnster nel 1843.\nGenealogia episcopale.\nLa genealogia episcopale \u00e8:"}
{"id": "2024150", "revid": "767487", "url": "https://it.wikipedia.org/wiki?curid=2024150", "title": "Enzo Ghinazzi 1", "text": "Enzo Ghinazzi 1 \u00e8 un album di Pupo, pubblicato nel 1992.\nNote.\n\u00c8 la prima raccolta del cantante, contenente 6 inediti."}
{"id": "2024151", "revid": "125305208", "url": "https://it.wikipedia.org/wiki?curid=2024151", "title": "Regno d'Illiria", "text": "Il Regno d'Illiria fu uno Stato dell'impero austriaco dal 1816 al 1849, con capitale a Lubiana; includeva la parte centrale ed occidentale dell'odierna Slovenia, la Carinzia austriaca, l'Istria, Trieste ed il Friuli Orientale.\nStoria e amministrazione.\nIl regno d'Illiria fu costituito alla fine delle guerre napoleoniche, quando i territori delle Province illiriche, occupati dall'impero francese tra il 1809 e il 1813, tornarono all'impero austriaco. Le riforme amministrative e giudiziarie fatte durante il dominio francese trasformarono profondamente la struttura sociale dei paesi conquistati, e cos\u00ec le autorit\u00e0 austriache pensarono di raggruppare tali territori in stati autonomi come la Dalmazia, perch\u00e9 non influissero sul sistema giuridico nazionale austriaco non ancora riformato.\nIl regno d'Illiria fu ufficialmente costituito nel 1816. Nei primi anni comprendeva sia i territori dell'Istria, il litorale croato (con la Citt\u00e0 di Fiume e i territori del Confine militare croato detto \"Vojna granica\" o \"Vojna krajina\"), la Carniola, la Contea di Gorizia e Gradisca, Trieste e parti della Carinzia, del Tirolo (la Val Pusteria orientale) e del Regno di Croazia (il Capitanato o Circondario di Karlovac-Karlstadt cio\u00e8 il territorio meridionale dell'antica contea di Zagabria), finch\u00e9 nel 1822 non fu ristabilito il regno di Croazia, che era uno Stato della corona ungherese. Cos\u00ec dal 1822 il regno d'Illiria raggiunse la sua sistemazione geografica definitiva, comprendendo il Ducato di Carinzia, il Ducato di Carniola, la Contea di Gorizia e Gradisca, la citt\u00e0 di Trieste e l'Istria accresciuta dei domini gi\u00e0 veneziani.\nNel 1848 gli Sloveni, la popolazione maggioritaria della nazione, proposero di includere anche la Bassa Stiria al regno d'Illiria in modo da unire tutte le terre slovene in un'unica unit\u00e0 amministrativa. Peter Kozler disegn\u00f2 una mappa in base alla quale si sarebbero dovuti ridefinire i confini illirici in modo che potesse nascere un grande stato di nazionalit\u00e0 slovena. La proposta non fu mai accolta dalle autorit\u00e0 austriache.\nNel 1849 il regno d'Illiria fu soppresso e al suo posto furono ricreati il Ducato di Carinzia, il Ducato di Carniola ed il Litorale Austriaco; tale divisione amministrativa dur\u00f2 fino al 1918.\nOrgani di governo.\nll Regno d'Illiria fu retto da due organi amministrativi: l'Imperial Regio Governo del Litorale in Trieste e l'Imperial Regio Governo in Lubiana. Il governo del Litorale comprese il Circolo di Gorizia, il Circolo d'Istria (fondato nel 1825 dai territori dell'Istria occidentale e dal Circolo di Pisino - l'Istria orientale) e la Citt\u00e0 di Trieste che fu amministrata da un organo municipale denominato Magistrato politico-economico immediatamente sottoposto al governo del Litorale. Il governo in Lubiana fu istituita per i circoli di Lubiana, Postumia, Novo mesto (Neustadtl o Nova Urbe), Villaco, e Clanforte (Klagenfurt am W\u00f6rthersee)."}
{"id": "2024152", "revid": "136053", "url": "https://it.wikipedia.org/wiki?curid=2024152", "title": "Istriota", "text": ""}
{"id": "2024155", "revid": "125784886", "url": "https://it.wikipedia.org/wiki?curid=2024155", "title": "Dipartimento del Metauro", "text": "Il dipartimento del Metauro fu un dipartimento del Regno d'Italia, esistito dal 1808 al 1815. Prendeva il nome dal fiume Metauro e aveva per capoluogo Ancona.\nTerritorio.\nIl dipartimento del Metauro ereditava il territorio dell'omonima articolazione amministrativa della Repubblica Romana, sopravvissuta solo un anno. Includeva per\u00f2 l'area di Pesaro e, dal 1810, parte del Montefeltro, che negli anni 1798-1799 era stato parte del dipartimento del Rubicone della Repubblica Cisalpina. Il 18 dicembre 1810 si aggiunse inoltre l'area di Gubbio, proveniente dal Musone.\nIl dipartimento confinava a nord con il dipartimento del Rubicone, a ovest con l'Impero francese, a sud con il dipartimento del Musone e a est con il mar Adriatico.\nStoria.\nIl dipartimento del Metauro fu ricostituito l'11 maggio 1808, con lo scorporo delle Marche dallo Stato della Chiesa e la loro annessione al Regno d'Italia. Sarebbe stato creato una terza volta per un breve periodo tra l'aprile e il maggio 1815, in occasione della riconquista delle regioni centromeridionali d'Italia da parte di Gioacchino Murat."}
{"id": "2024158", "revid": "55935", "url": "https://it.wikipedia.org/wiki?curid=2024158", "title": "Klemens August Droste zu Vischering", "text": ""}
{"id": "2024162", "revid": "31886", "url": "https://it.wikipedia.org/wiki?curid=2024162", "title": "Richard Douieb", "text": "\u00c8 maestro di Krav Maga cintura nera 6\u00ba Dan, allievo diretto del Gran Maestro Imi Lichtenfeld e suo rappresentante in Europa dal 1987.\nCarriera.\nSi trasferisce in Francia quando \u00e8 molto piccolo, e ritorna in Israele all'et\u00e0 di 16 anni dove si trasferisce in un Kibbutz, dove conosce per la prima volta il krav Maga.\nAll'et\u00e0 di 17 anni si arruola nell'esercito, dove viene addestrato per 3 settimane nel krav maga. Alla fine dell'addestramento (che durava dalla mattina fino alla notte), divenne istruttore di krav maga militare insieme ai propri compagni.\nEntra nel reggimento d'\u00e9lite Golani, dove partecipa a 52 missioni.\nRimane gravemente ferito dallo scoppio di una bomba incendiaria che lo terr\u00e0 in convalescenza per un anno.\nInizia ad allenarsi giornalmente con il Gran Maestro Imi Lichtenfeld a Netanya e frequenta i corsi civili e militari nel Wingate Institute.\nSi allena anche con gli istruttori anziani di krav maga: Eli Avikzar, Haim Zut e Raphy Elgriss\u00ec.\nNel 1980 ottiene la cintura nera e inoltre si diploma professore di educazione fisica.\nNello stesso anno ritorna in Francia e oltre a praticare il krav-maga si allena nel ju jitsu dove ottiene la cintura nera 1\u00ba Dan, pugilato, savate, thai boxe e full contact.\nNel 1982 ritorna in Israele e ottiene la cintura nera 2\u00ba Dan di krav maga\nNel 1983 a Argenteuil diventa campione di Francia nel full contact, poi ritorna in Israele e ottiene la cintura nera 3\u00ba Dan.\nNel 1987 viene riconosciuto professore di krav-maga direttamente dal Wingate Institute e nello stesso anno il Gran Maestro Imi Lichtenfeld lo delega responsabile per tutta l'Europa.\nNel 1990 ritorna in Israele e ottiene la cintura enra 4\u00ba Dan e viene chiamato in Svizzera per addestrare i F.O.R.S.\nNel 1993 viene contattato dal G.I.G.N (gruppo d'intervento della gendarmeria Francese), che addestrer\u00e0 fino al 2005.\nNel 1994 viene chiamato ad addestrare la Polizia di Losanna.\nNel 1995 ritorna in Israele e ottiene la cintura nera 5\u00ba Dan e addestra la Skolenia Policija in Polonia.\nNel 1997 crea la F\u00e9d\u00e9ration Europ\u00e9enne de Krav Maga - Richard Douieb (Federazione Europea di Krav Maga - Richard Douieb) e si distacca dalla I.K.M.A (Israeli krav-Maga Association).\nNel 2003 festeggia i 30 anni di pratica.\nNel 2006 diventa coordinatore e responsabile tecnico per il krav maga nella FFKDA (Federazione Francese di Karate e discipline affini), che gli riconosce il 6\u00ba Dan di krav maga.\nNel 2011 lascia la FFKDA\nIn Italia \u00e8 rappresentato da Giacomo Taddei, Direttore Tecnico Nazionale dall'Associazione Italiana Krav Maga-Richard Douieb (AIKM-RD) dal 2004."}
{"id": "2024163", "revid": "287204", "url": "https://it.wikipedia.org/wiki?curid=2024163", "title": "Dipartimento del Mincio", "text": "Il dipartimento del Mincio fu un dipartimento della Repubblica Cisalpina, della Repubblica Italiana e del Regno d'Italia, dal 1797 al 1814. Prendeva il nome dal fiume Mincio e aveva come capoluogo Mantova.\nStoria.\nIl dipartimento, che non era parte del territorio originale della Repubblica, fu creato con la riorganizzazione dipartimentale del 5 novembre 1797, in seguito alla fine dell'assedio di Mantova. Nonostante la chiara identit\u00e0 del Mantovano, frutto di una tradizione statuale pluricentenaria, nei suoi primi anni il dipartimento dovette subire varie vicissitudini frutto della sua posizione strategica nei riguardi delle continue guerre contro l'Austria: in tal senso, al di l\u00e0 della breve cessione di alcuni comuni all\u2019effimero Dipartimento del Benaco e dell\u2019Oltrep\u00f2 mantovano ai dipartimenti a sud del Po nell\u2019idea di rettificare il confine sul fiume, il mutamento pi\u00f9 rilevante fu la provvisoria incorporazione dei comuni veronesi rimasti orfani del loro capoluogo naturale nel periodo in cui la citt\u00e0 scaligera rimase sotto la dominazione asburgica in seguito al trattato di Campoformio e, in parte, al trattato di Lun\u00e9ville, e di parte di quelli dell\u2019Oltrep\u00f2 ferrarese ricevuti col trattato di Tolentino. Solo l'8 giugno 1805 il dipartimento ritrov\u00f2 la sua compartimentazione storica, e crebbe con l'aggiunta di alcuni comuni dell'Alto Po seppur dovette cederne alcuni al Basso Po.\nLa suddivisione all'istituzione nel 1797.\nCon la legge 7 pratile anno VI, emanata il 26 maggio 1798, il territorio dipartimentale fu ripartito in 22 distretti, 8 dei quali costituiti da comuni che facevano distretto a s\u00e9:\nLa suddivisione del 26 settembre 1798.\nCon la legge 15 fruttidoro anno VI, emanata il 5 settembre 1798, i dipartimenti della Repubblica Cisalpina vennero ridotti da 20 a 11; in seguito a ci\u00f2, al dipartimento del Mincio furono aggregati territori gi\u00e0 appartenuti ai dipartimenti confinanti: nel caso di Asola, questo cambiamento divenne definitivo.\nIl dipartimento acquis\u00ec dunque i confinanti comuni ex veronesi, ex veronesi e come detto anche qualche comune storicamente bresciano del soppress\u00f2 dipartimento del Benaco, e tutti i comuni dell'Oltrep\u00f2 mantovano che erano stati spezzettati fra tre dipartimenti.\nCon la successiva legge 5 vendemmiale anno VII, emanata il 26 settembre 1798, il dipartimento del Mincio, ingrandito, fu diviso in 13 distretti:\nLa suddivisione del 13 maggio 1801.\nIl Trattato di Lun\u00e9ville rettific\u00f2 sull\u2019Adige il confine orientale con l\u2019Austria a favore della repubblica. Il dipartimento del Mincio acquis\u00ec tutta la parte del Veronese divenuta repubblicana, compresa Verona Ovest, dato che la stessa citt\u00e0 scaligera fu divisa in due dal fiume divenuto confine.\nI nuovi distretti, basati sugli arrondissements francesi, furono quattro:\nPrefetti di Mantova.\nLa prefettura di Mantova fu creata nel 1802 sull'esempio francese. Dal 1805 il prefetto divenne l'unico responsabile dell'amministrazione dipartimentale.\nDistretti.\nIl dipartimento del Mincio conobbe la sua definitiva sistemazione nel 1805, allorquando fu suddiviso in tre distretti sul modello degli arrondissement francesi."}
{"id": "2024164", "revid": "767487", "url": "https://it.wikipedia.org/wiki?curid=2024164", "title": "All the Best (Pupo)", "text": "All the best (tutto il meglio), \u00e8 un album di Pupo del 1994."}
{"id": "2024165", "revid": "767487", "url": "https://it.wikipedia.org/wiki?curid=2024165", "title": "Gian Costello", "text": "Biografia.\nHa iniziato la carriera negli anni '50 come cantante del complesso Franco e i \"G.5\".\nNel 1960 partecipa alla Sei giorni della canzone con \"Prima o poi\", e l'anno successivo ritorna alla stessa manifestazione con \"Un'anima tra le mani\".\nSempre nel 1960 partecipa con \"Cinzia\" al Burlamacco d'oro, vincendo il \"Burlamacco d'argento\"; l'anno successivo vince il \"Burlamacco d'oro\" con \"Per noi due\".\nHa partecipato al Festival di Sanremo 1962 con \"Due cipressi\", in abbinamento con Lucia Altieri. Nello stesso anno partecipa al Festival di Vibo Valentia, dove conquista il quarto posto.\nNel 1963 partecipa al Festival di Pesaro con \"Mariolina\".\nHa raggiunto la finale del Disco per l'Estate 1964 con \"Week end in Portofino\"; ha poi partecipato con \"Ed in cambio tu\" a Un disco per l'estate 1966.\nPartecipa al Festival delle Rose 1964 con \"Pochi giorni fa\", e due anni dopo ritorna alla stessa manifestazione con \"Ciao Italia\".\n\u00c8 stato tra gli interpreti scelti da Giorgio Gaber per le sei puntate del programma televisivo di Rai2 Le nostre serate (Dicembre 1965-Gennaio 1966).\nSuccessivamente ha formato un complesso con il quale si \u00e8 esibito anche all'estero."}
{"id": "2024166", "revid": "136053", "url": "https://it.wikipedia.org/wiki?curid=2024166", "title": "Regno di Illiria", "text": ""}
{"id": "2024168", "revid": "767487", "url": "https://it.wikipedia.org/wiki?curid=2024168", "title": "Dipartimento del Musone", "text": "Il dipartimento del Musone fu un dipartimento del Regno d'Italia, esistito dal 1808 al 1815. Prendeva il nome dal fiume Musone e aveva per capoluogo Macerata.\nTerritorio.\nIl dipartimento del Musone ereditava il territorio dell'omonima articolazione amministrativa della Repubblica Romana, sopravvissuta solo un anno. Includeva per\u00f2 altri territori della futura provincia di Ancona, come Rocca Contrada, e soprattutto inglob\u00f2 il distretto di Camerino, sottratto alla giurisdizione truentina il 20 aprile 1808 e definitivamente assegnato al Musone il 25 luglio seguente. Invece il territorio di Gubbio, pur acquisito al Regno d'Italia, fu annesso al Metauro nel 1810.\nIl dipartimento confinava a nord con il dipartimento del Metauro, a ovest con l'Impero francese, a sud con il dipartimento del Tronto e a est con il mar Adriatico.\nStoria.\nIl dipartimento del Musone fu ricostituito l'11 maggio 1808, con lo scorporo delle Marche dallo Stato della Chiesa e la loro annessione al Regno d'Italia. Il suo assetto fu mantenuto brevemente anche tra l'aprile e il maggio 1815 durante l'occupazione di Gioacchino Murat."}
{"id": "2024169", "revid": "599013", "url": "https://it.wikipedia.org/wiki?curid=2024169", "title": "Lauro Bon", "text": "Carriera.\nCon la maglia della Virtus Bologna ha vinto una Coppa Italia e una Coppa delle Coppe (1990)."}
{"id": "2024170", "revid": "107804080", "url": "https://it.wikipedia.org/wiki?curid=2024170", "title": "Pupo 1996", "text": "Pupo 1996 \u00e8 un album pubblicato nell'omonimo anno dall'omonimo cantante.\nTracce.\n(1) La canzone \"Sempre tu\", pubblicata in questo CD, non \u00e8 da confondere con la versione pubblicata nell'album \"Gelato al cioccolato\", in quanto la versione pubblicata in questo CD \u00e8 totalmente diversa sia nel testo che in musica."}
{"id": "2024171", "revid": "767487", "url": "https://it.wikipedia.org/wiki?curid=2024171", "title": "Dipartimento del Tronto", "text": "Il dipartimento del Tronto fu un dipartimento del Regno d'Italia, esistito dal 1808 al 1815. Prendeva il nome dal fiume Tronto che ne segnava l'estremo limite meridionale, e aveva per capoluogo Fermo.\nTerritorio.\nIl dipartimento del Tronto insisteva sulle future province meridionali delle Marche (Fermo e Ascoli Piceno), sconfinando in quella di Macerata. Erano inclusi anche il comune abruzzese di Ancarano e alcune frazioni in seguito annesse al Regno delle Due Sicilie. Era invece escluso il comune di Arquata, confluito nel dipartimento del Trasimeno dell'Impero francese.\nIl dipartimento aveva un precedente nell'omonima articolazione amministrativa della Repubblica Romana, rispetto alla quale ne risultava per\u00f2 separato il distretto di Camerino, che nel 1808 vi era stato incluso (20 aprile), ma poi era rimasto definitivamente aggregato al Musone (25 luglio).\nStoria.\nNove anni dopo la caduta della Repubblica Romana il dipartimento del Tronto rivisse, in seguito all'annessione delle Marche al Regno d'Italia (2 aprile 1808). Il territorio ricalcava grossomodo quello del precedente dipartimento repubblicano, finch\u00e9 il distretto di Camerino ne fu separato con decreto vicereale.\nL'assetto del dipartimento del Tronto fu confermato durante l'occupazione di Gioacchino Murat (1815) e anche successivamente, sotto il governo provvisorio austriaco e quello pontificio. Scomparve infine nel riassetto territoriale voluto da Pio VII nel 1816 con la creazione delle delegazioni apostoliche che avrebbero costituito il nucleo delle future province dell'Italia unita.\nSuddivisione amministrativa.\nIl dipartimento del Tronto fu organizzato inizialmente in 13 cantoni. Subito dopo i tre cantoni del distretto di Camerino (Camerino, Fiastra, Sant'Anatolia) furono accorpati al Musone. Rispetto al dipartimento repubblicano avevano perso la sede cantonale Acquasanta, Amandola, Falerone, Porto di Fermo e San Giusto, mentre l'aveva acquistata Sarnano. Amandola, Acquaviva, Cossignano e San Benedetto erano state trasferite dal distretto di Ascoli a quello di Fermo.\nI distretti di Ascoli e Fermo rimasero gli unici fino al 1811, quando dal secondo fu ricavato il distretto di San Ginesio."}
{"id": "2024182", "revid": "1573940", "url": "https://it.wikipedia.org/wiki?curid=2024182", "title": "Ibn al-Qalanisi", "text": "Ibn al-Qal\u0101nis\u012b discendeva dalla trib\u00f9 dei Banu Tamim ed apparteneva alla nobilt\u00e0 colta di Damasco. \nStudi\u00f2 letteratura, teologia e legge. Fu dapprima segretario e in seguito capo della cancelleria di Damasco (il \"D\u012bw\u0101n al-Ras\u0101\u02beil\"), serv\u00ec due volte come \"ra\u02be\u012bs\" della citt\u00e0, una carica equivalente a sindaco. \nLa sua cronaca, il \"Dhayl\" (lett. Appendice) o \"Mudhayyal Ta\u02ber\u012bkh Dimashq\" (Continuazione della storia di Damasco) \u00e8 una estensione della cronaca di Hilal ibn al-Muhassin al-Sabi' e copre gli anni dal 1056 alla morte di Ibn al-Qal\u0101nis\u012b nel 1160. \n\u00c8 uno dei pochi racconti contemporanei della Prima crociata e delle sue immediate conseguenze dal punto di vista musulmano, il che ne fa una preziosa fonte non solo per gli storici moderni ma anche per le successive cronache del XII secolo, inclusa quella di Ibn al-Ath\u012br, Ibn al-Jawz\u012b e Ab\u016b Sh\u0101ma."}
{"id": "2024184", "revid": "767487", "url": "https://it.wikipedia.org/wiki?curid=2024184", "title": "Torner\u00f2", "text": "Torner\u00f2 \u00e8 il tredicesimo album di Pupo nonch\u00e9 il suo terzo album raccolta"}
{"id": "2024185", "revid": "310310", "url": "https://it.wikipedia.org/wiki?curid=2024185", "title": "The Beautiful Boy", "text": ""}
{"id": "2024189", "revid": "125009580", "url": "https://it.wikipedia.org/wiki?curid=2024189", "title": "Propriet\u00e0 fisica", "text": "Con propriet\u00e0 fisica si fa riferimento, genericamente, ad una caratteristica di un sistema che viene evidenziata nello studio dei fenomeni fisici. L'attributo \"fisica\" ne sottolinea l'oggettivit\u00e0 (secondo il paradigma galileiano h dell'intersoggettivit\u00e0) e la riproducibilit\u00e0.\nLe propriet\u00e0 fisiche vengono generalmente divise in classi di equivalenza, in base alla possibilit\u00e0 di essere confrontate fra di loro, ovvero di essere \"misurate\". Spesso si usa l'espressione \"propriet\u00e0 fisica\" per indicare l'intera classe di equivalenza corrispondente ad una particolare propriet\u00e0 di un sistema. Se la propriet\u00e0 di un sistema pu\u00f2 essere confrontata con quella di un altro e il confronto corrisponde, si dir\u00e0, in questo senso esteso, che i due sistemi hanno la stessa propriet\u00e0, o lo stesso \"valore\" di quella particolare propriet\u00e0.\nSe l'operazione di confronto, e dunque di misurazione, avviene tramite una proporzione, la propriet\u00e0 \u00e8 detta una grandezza fisica. Un'importante caratterizzazione delle propriet\u00e0 fisiche distingue fra propriet\u00e0 intensive ed estensive."}
{"id": "2024191", "revid": "72396", "url": "https://it.wikipedia.org/wiki?curid=2024191", "title": "Apple LED Cinema Display", "text": ""}
{"id": "2024192", "revid": "300067", "url": "https://it.wikipedia.org/wiki?curid=2024192", "title": "Neil Johnston", "text": ""}
{"id": "2024193", "revid": "99918085", "url": "https://it.wikipedia.org/wiki?curid=2024193", "title": "Sei caduto anche tu", "text": "Sei caduto anche tu \u00e8 il quindicesimo album di Pupo, pubblicato nel 2001 dall'etichetta discografica Koch. L'album \u00e8 stato ripubblicato il 29 giugno 2007 dalla ZYX."}
{"id": "2024198", "revid": "6923", "url": "https://it.wikipedia.org/wiki?curid=2024198", "title": "SATB", "text": "SATB \u00e8 una sigla che sta per Soprano, Alto, Tenore, Basso, con riferimento alla comune notazione musicale di partiture cantate per coro. Brani scritti per \"SATB\" possono essere eseguiti da cori di genere misto (in cui le parti di soprano e alto vengono eseguite da cantanti femmine e quelle di tenore e basso da cantanti maschi) oppure, meno frequentemente, da cori maschili in cui i ruoli che richiedono i toni pi\u00f9 acuti vengono sostenuti da voci bianche.\nSATB pu\u00f2 anche fare riferimento a insiemi strumentali dove le diverse voci sono interpretate da strumenti adatti: per esempio un quartetto di sassofoni in cui siano presenti rispettivamente un sassofono soprano, sassofono contralto, sassofono tenore, sassofono baritono.\nNumerosi brani non corali sono stati scritti utilizzando la notazione \"SATB\", in particolar modo fughe come:"}
{"id": "2024199", "revid": "767487", "url": "https://it.wikipedia.org/wiki?curid=2024199", "title": "L'equilibrista", "text": "L'equilibrista \u00e8 un album di Pupo del 2004."}
{"id": "2024204", "revid": "1318658", "url": "https://it.wikipedia.org/wiki?curid=2024204", "title": "Corno di Valere", "text": ""}
{"id": "2024205", "revid": "228587", "url": "https://it.wikipedia.org/wiki?curid=2024205", "title": "Cuzzupe", "text": ""}
{"id": "2024206", "revid": "767487", "url": "https://it.wikipedia.org/wiki?curid=2024206", "title": "Movida (gruppo musicale)", "text": "I Movida sono un gruppo rock italiano, nato a Milano nel 1994 su iniziativa di Mario Riso e Gianluca Battaglion, gi\u00e0 membri dei R.A.F. (Royal Air Force) e Silverado.\nBiografia.\nLa formazione si completa con Giovanni Frigo, Ivan Lodini e Alessandro Ranzani.\nDopo diversi mesi di preparazione, registrano il loro primo disco dal titolo \"Contro ogni tempo\". Viene pubblicato da Spell Record nel novembre del 1995, uscendo contemporaneamente anche sul mercato non italiano con il titolo \"Against It All\". Essi ebbero un buon successo sia sul panorama italiano che su quello estero.\nL'incontro che d\u00e0 la svolta al progetto del nuovo disco \u00e8 quello con Franz Di Cioccio, che decide di produrre la band per Fermenti Vivi, la nuova etichetta di RTI Music. Il disco dal titolo \"Frammenti simili\" \u00e8 stato registrato all'Avant-Gard dal produttore artistico Macks Lepore.\nNel 2002, dopo una serie di concerti per supportare l'album, il gruppo prende una pausa artistica che si \u00e8 protratta fino ai giorni nostri.\nNel 2011 \u00e8 uscito il singolo \"Sono un acrobata\", donato dal gruppo al progetto Rezophonic a supporto di Amref."}
{"id": "2024208", "revid": "307609", "url": "https://it.wikipedia.org/wiki?curid=2024208", "title": "Signore degli Inganni", "text": ""}
{"id": "2024217", "revid": "1543377", "url": "https://it.wikipedia.org/wiki?curid=2024217", "title": "Cascata di Kemble", "text": "La Cascata di Kemble \u00e8 un asterismo appartenente alla costellazione della Giraffa.\nOsservazione.\nSi trova nella parte meridionale della costellazione, pochi gradi a nord dell'Ammasso Doppio di Perseo e nei pressi dell'ammasso aperto NGC 1502; appare circumpolare da gran parte dell'emisfero boreale. L'oggetto fu identificato per la prima volta dall'astrofilo Lucien J. Kemble (1922-1999, frate Francescano) nel 1980, che lo segnal\u00f2 alla rivista Sky&amp;Telescope indicandolo come una \"cascata di stelle\". La sua osservazione infatti \u00e8 possibile anche con un piccolo binocolo, come un 7x30, e si evidenzia bene come una lunga sequenza di stelle di luminosit\u00e0 e colori diversi. A causa dell'oscurit\u00e0 della costellazione alla quale appartiene, che rende questa parte di cielo poco nota e non attrattiva per gli astrofili, quest'asterismo \u00e8 stato ignorato fino a quasi tutto il XX secolo.\nCaratteristiche.\nLa Cascata di Kemble \u00e8 formata da stelle che non sono legate fisicamente fra loro, ma appaiono orientate e allineate solo per un particolare ed insolito effetto prospettico; la sua stella principale \u00e8 HD 24479, di magnitudine 4,95 e di colore azzurro. Seguono una ventina di stelle comprese fra la settima e l'ottava grandezza, di colori variabili dal bianco al giallo fino al rosso. Nella parte meridionale, ad est, si trova invece l'ammasso NGC 1502."}
{"id": "2024221", "revid": "1543377", "url": "https://it.wikipedia.org/wiki?curid=2024221", "title": "Greg Sestero", "text": "\u00c8 noto principalmente per aver interpretato Mark nel film di culto \"The Room\", considerato uno dei peggiori film mai realizzati, e per aver scritto sulla propria esperienza il libro di memorie \"The Disaster Artist\", adattato nel 2017 in un film omonimo.\nBiografia.\nSestero nasce a Walnut Creek, in California, da madre di origini francesi e siciliane. Infatti parla fluentemente il francese e possiede la doppia cittadinanza francoamericana. Cresce a Danville, dove frequenta le scuole superiori, e vive per qualche tempo in Europa. A soli dodici anni, scrive la sceneggiatura per un sequel di \"Mamma, ho perso l'aereo\" (con s\u00e9 stesso nel ruolo del protagonista), inoltrandola alla Hughes Productions e ricevendo una lettera di elogio da John Hughes in persona.\nDurante il suo ultimo anno di superiori, Sestero inizia una carriera come modello, partecipando a sfilate a Milano e a Parigi per stilisti come Giorgio Armani e Gianfranco Ferr\u00e9. Dopo qualche anno, torna in America, deciso a intraprendere la carriera di attore e si unisce all'American Conservatory Theater di San Francisco. Su suggerimento della sua agente Iris Burton, si trasferisce a Los Angeles, dove incontra a una lezione di recitazione il suo futuro amico e collaboratore Tommy Wiseau.\nCarriera.\nFa il suo debutto nel 1996, con una piccola parte in un episodio della serie televisiva \"Nash Bridges\", mentre negli anni seguenti interpreta piccoli ruoli in produzioni cinematografiche come \"Gattaca - La porta dell'universo\" (1997), \"Patch Adams\" (1998) ed \"EdTV\" (1999). Nel 1999, Sestero ottiene il suo primo ruolo da protagonista nel film direct-to-video \"Retro Puppet Master\", settimo capitolo della saga horror di David DeCoteau. L'anno seguente, appare in un episodio della soap opera \"Il tempo della nostra vita\".\n\"The Room\" e la notoriet\u00e0.\nNel 2003, l'attore recita nel film per cui \u00e8 maggiormente ricordato, \"The Room\": nel film, scritto, diretto, prodotto da e con protagonista Wiseau stesso, Sestero interpreta Mark, il miglior amico del protagonista Johnny. Originariamente aveva accettato di partecipare al film solamente come addetto ai casting, ma Wiseau trov\u00f2 il modo di licenziare l'attore che ne interpretava il ruolo, in quanto aveva scritto la parte appositamente per Sestero, suo miglior amico nella vita reale: quest'ultimo accett\u00f2 il ruolo convinto che il film sarebbe andato subito in home video. Proiettato in sole tre sale a Los Angeles, il film viene ferocemente stroncato dalla critica in quasi ogni aspetto ed incassa appena 1800 dollari a fronte di un budget di 6 milioni, insolitamente alto per un film indipendente, fatto dovuto principalmente ad alcune scelte stravaganti prese da Wiseau nel corso della produzione.\nSebbene il film sia entrato negli annali come \"il \"Quarto potere\" dei film brutti\", Sestero nel corso degli anni duemila si \u00e8 sempre rifiutato di parlarne seriamente, trattando l'argomento con un tono scherzoso e difendendolo dalle critiche. Nonostante all'epoca fosse stato ignorato dalla maggior parte del pubblico, nel corso degli anni il film \u00e8 diventato un vero e proprio cult tra gli amanti del cinema di serie B proprio per via della sua scarsa qualit\u00e0, facendo nascere centinaia di proiezioni notturne dedicate al film, oltre a un gran numero di merchandise, raduni, e tour internazionali, a cui Sestero si \u00e8 sempre prestato volentieri.\nDopo \"The Room\".\nNonostante \"The Room\" lo faccia conoscere al pubblico, la carriera di Sestero, cos\u00ec come quella delle altre persone coinvolte nel film, non riesce pi\u00f9 a decollare negli anni seguenti al flop, e l'attore ricopre solo parti marginali in produzioni minori, preferendo dedicarsi alla sua carriera come modello, girando spot pubblicitari per stilisti come Tommy Hilfiger, Armani e Ralph Lauren.\nNel 2006 appare in due episodi della serie televisiva \"Fashion House\" e ha un piccolo ruolo, non accreditato, nel film commedia \"Ammesso\". Nel 2010 appare nel video musicale di Miranda Lambert \"White Liar\". Nello stesso anno, Sestero recita nel cortometraggio della 5-Second Films \"End Zone\", diretto da Michael Rousselet, uno dei fan originali di \"The Room\", che ebbe un ruolo decisivo nella trasformazione del film in un cult. Collabora nuovamente con la 5-Second Films nel cortometraggio \"You Got Mail\" (2011), con Patton Oswalt, e nella parodia slasher \"Dude Bro Party Massacre III\" (2015). Nel 2013 ha un cameo in un video dello youtuber Nostalgia Critic, che aveva recensito tempo addietro \"The Room\", in cui riprende il ruolo di Mark.\nNel 2017, a quattordici anni da \"The Room\", Sestero torna a recitare assieme a Wiseau in \"Best F(r)iends\", film di cui \u00e8 anche sceneggiatore e produttore, liberamente ispirato a un viaggio on-the-road che i due ebbero nel 2003.\nIl successo letterario.\nNel giugno 2011, viene annunciato che Sestero avrebbe rotto il suo silenzio sul film, avendo sottoscritto un accordo con la casa editrice Simon &amp; Schuster per scrivere un libro riguardante la sua esperienza in \"The Room\", la sua amicizia con Wiseau e la sua carriera come attore. Scritto assieme al giornalista Tom Bissell, il libro, intitolato \"The Disaster Artist: My Life Inside The Room, the Greatest Bad Movie Ever Made\", viene pubblicato nell'ottobre del 2013, ottenendo recensioni estremamente positive. Nel 2014, Sestero vince il premio per il miglior libro di non-fiction al National Arts &amp; Entertainment Journalism Awards di Los Angeles, la cui giuria definisce il libro \"una lettura potente e esilarante [...] sospesa tra Ed Wood, \"American Hustle\" e \"Quarto potere\", con un tocco da Monty Python\". La versione in audiolibro di \"The Disaster Artist\", narrata da Sestero, viene accolta in modo estremamente positivo e nel 2015 \u00e8 tra i finalisti del premio per il miglior audiolibro comico agli Audie Awards. Nel dicembre del 2017, il libro fa il suo debutto nella lista dei bestseller di non-fiction del \"New York Times\".\nNel 2017 \u00e8 stata realizzata un'omonima trasposizione cinematografica del libro, con Dave Franco nel ruolo di Sestero. Il film \u00e8 stato accolto positivamente dalla critica, venendo scelto dalla National Board of Review come uno dei migliori dieci film dell'anno. Per la sua interpretazione nel ruolo di Wiseau, James Franco ha vinto un Golden Globe per il miglior attore in un film commedia o musicale, mentre la sceneggiatura del film \u00e8 stata candidata a un Oscar. Sestero ha un cameo nel film, nel ruolo di un addetto ai casting (esempio di inside joke)."}
{"id": "2024222", "revid": "167080", "url": "https://it.wikipedia.org/wiki?curid=2024222", "title": "Istriani", "text": ""}
{"id": "2024225", "revid": "124758", "url": "https://it.wikipedia.org/wiki?curid=2024225", "title": "Pineta (disambigua)", "text": ""}
{"id": "2024227", "revid": "1154737", "url": "https://it.wikipedia.org/wiki?curid=2024227", "title": "Alpi Biellesi e Cusiane", "text": "Le Alpi Biellesi e Cusiane sono una sottosezione delle Alpi Pennine. Si trovano in territorio Italiano a sud della fascia principale delle Alpi Pennine.\nGeografia.\nInteressano il Piemonte, principalmente nelle provincie di Biella, Vercelli e del Verbano-Cusio-Ossola. Marginalmente interessano anche la Provincia di Torino, quella di Novara e la Valle d'Aosta.\nSi staccano dalle Alpi del Monte Rosa al Colle del Loo (2.452\u00a0m) ed al Tesslu (o \"Bocchetta Stretta\").\nI limiti geografici sono: il Colle del Loo, il Torrente Sorba, Piode, il fiume Sesia, Varallo Sesia, il torrente Mastallone, il Tess\u00f9, il torrente Strona, Gravellona Toce, il Lago Maggiore, la pianura padana (linea Arona-Gattinara-Ivrea), il fiume Dora Baltea, Pont-Saint-Martin, il torrente Lys, il torrente \"Loo\", il Colle del Loo.\nSuddivisione.\nLa sottosezione \u00e8 a sua volta suddivisa in due supergruppi, quattro gruppi e due sottogruppi (tra parentesi il codice SOIUSA dei supergruppi, gruppi e sottogruppi):\nVette.\nLe vette principali della sottosezione sono:"}
{"id": "2024234", "revid": "24443", "url": "https://it.wikipedia.org/wiki?curid=2024234", "title": "Alpi biellesi e cusiane", "text": ""}
{"id": "2024235", "revid": "767487", "url": "https://it.wikipedia.org/wiki?curid=2024235", "title": "Paul Seymour (cestista)", "text": ""}
{"id": "2024244", "revid": "610351", "url": "https://it.wikipedia.org/wiki?curid=2024244", "title": "Amador", "text": ""}
{"id": "2024246", "revid": "339392", "url": "https://it.wikipedia.org/wiki?curid=2024246", "title": "Manti Bianchi", "text": ""}
{"id": "2024250", "revid": "599013", "url": "https://it.wikipedia.org/wiki?curid=2024250", "title": "Mark Eaton (hockeista su ghiaccio)", "text": "Giocava nel ruolo di difensore. \u00c8 stato il primo giocatore nella storia della NHL ad essere nato nel Delaware.\nCarriera.\nClub.\nLa sua carriera nella NHL inizia con i Philadelphia Flyers, che lo misero sotto contratto il 4 agosto 1998. Il debutto sul ghiaccio avvenne il 2 ottobre 1999 contro gli Ottawa Senators, mentre il primo gol lo segn\u00f2 l'8 aprile 2000 contro i Boston Bruins. Disput\u00f2 la sua prima partita nei playoff della NHL con i Flyers il 13 aprile 2000 contro i Buffalo Sabres.\nIl 29 settembre del 2000 Eaton venne ceduto ai Nashville Predators in cambio della scelta al terzo turno dei draft dei Detroit Red Wings. I Predators avevano precedentemente acquistato il diritto alla scelta da Detroit, diritto utilizzato dai Flyers per selezionare Patrick Sharp. Nella stagione 2003-04 stabil\u00ec il record della franchigia nel plus/minus, arrivando al punteggio di +16. Il 25 ottobre 2003 stabil\u00ec il suo personale record di assist, mettendone a segno tre nella sconfitta per 5-3 dei Predators contro i Colorado Avalanche.\nI Pittsburgh Penguins miserp sotto contratto Eaton il 3 luglio 2006. Il contratto fu allungato di due anni il 1\u00ba luglio 2008 per circa 4 milioni di dollari, arrivando al termine della stagione National Hockey League 2008-2009 alla conquista della Stanley Cup.\nIl 2 giugno 2010 firm\u00f2 un contratto con i New York Islanders valido per due stagioni. Dal 2013 si un\u00ec alla rosa dei Wilkes-Barre/Scranton Penguins, nella American Hockey League. Poche settimane pi\u00f9 tardi fece ritorno ufficialmente nel roster dei Pittsburgh Penguins con un contratto annuale.\nNazionale.\nEaton ha giocato per gli Stati Uniti al Campionato del mondo del 2001 nel quale segn\u00f2 un gol (gol decisivo della partita contro la Finlandia) e realizz\u00f2 un assist in nove gare. Ha anche giocato nel Campionato mondiale del 2002 in Svezia dove ha realizzato tre assist nella vittoria per 5-2 contro l'Italia."}
{"id": "2024261", "revid": "869733", "url": "https://it.wikipedia.org/wiki?curid=2024261", "title": "Pazze risate per mostri e vampiri", "text": "Pazze risate per mostri e vampiri (\"Dr. Zitbag's Transylvania Pet Shop\") \u00e8 una serie televisiva a cartoni animati prodotta da PMMP e Fairwater Films. In Italia la serie \u00e8 stata trasmessa per la prima volta dal 9 giugno 1997 su Italia 1."}
{"id": "2024266", "revid": "767487", "url": "https://it.wikipedia.org/wiki?curid=2024266", "title": "Slater Martin", "text": ""}
{"id": "2024276", "revid": "1543377", "url": "https://it.wikipedia.org/wiki?curid=2024276", "title": "Gran Premio del Belgio 1955", "text": "Il Gran Premio del Belgio 1955 fu la quarta gara della stagione 1955 del Campionato mondiale di Formula 1, disputata il 5 giugno sul Circuito di Spa-Francorchamps.\nLa cronaca.\nMalgrado gli stati d'animo di Eugenio Castellotti, di Vittorio Jano e dei meccanici non siano dei migliori per via della recente scomparsa di Alberto Ascari, a cui \u00e8 seguito il ritiro ufficiale della Lancia dalla Formula 1, grazie anche all'ennesimo potenziamento del motore (si parla di oltre 265, forse 270 CV), la Lancia D50 ottiene addirittura la pole position davanti alle Mercedes di Fangio e di Moss, che risultano staccati di 0,5\" l'argentino, e di 1,1\u201d l'inglese. A seguire, la Ferrari di Nino Farina, la Maserati di Jean Behra, la terza Mercedes di Karl Kling, la Maserati di Luigi Musso e via via gli altri.\nAl segnale di via, Fangio assume autoritariamente il comando, che non abbandoner\u00e0 pi\u00f9 fino al traguardo. Nella sua scia si lanciano Moss, Castellotti e Farina. Al 10\u00ba giro (poco meno di 1/3 di gara) la situazione \u00e8: 1\u00b0 Fangio (Mercedes), 2\u00b0 Moss (Mercedes) a 11\u201d, 3\u00b0 Castellotti (Lancia) a 41\u201d, 4\u00b0 Farina (Ferrari) a 44\u201d Il quartetto marcia in quest'ordine fino al 16\u00ba giro, dopodich\u00e9 la D50 di Castellotti deve abbandonare la lotta per il cedimento della trasmissione (probabilmente del cambio in particolare), forse troppo sollecitata dalla aumentata potenza del motore. Il Gran Premio prosegue senza troppi scossoni, con i primi tre posti occupati stabilmente da Fangio, Moss e Farina."}
{"id": "2024284", "revid": "106908", "url": "https://it.wikipedia.org/wiki?curid=2024284", "title": "Decimo Giunio Bruto", "text": ""}
{"id": "2024287", "revid": "474175", "url": "https://it.wikipedia.org/wiki?curid=2024287", "title": "Partido di Merlo", "text": "Il partido di Merlo \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Merlo. Si tratta di uno dei 24 \"partidos\" che compongono la cosiddetta \"Grande Buenos Aires\".\nConfina con i \"partidos\" di Mor\u00f3n, La Matanza, Ituzaing\u00f3 e Marcos Paz.\nGeografia antropica.\nSuddivisioni amministrative.\nIl partido di Merlo \u00e8 composto da 5 localit\u00e0:\nStoria.\nIl partido deve il suo nome a Francisco de Merlo y Barbosa (fondatore della citt\u00e0 di Merlo nel 1755) e confina con i dipartimenti di Mor\u00f3n, La Matanza, Ituzaing\u00f3 e Marcos Paz.\nIl comune fu creato nel 1864 dalla disaggregazione del Partido di Mor\u00f3n e i membri del primo governo comunale erano Juan Dillon (\"juez de paz\" o sindaco), Fernando Pearson, Francisco Sullivan, Thomas Gahan e Antonio Su\u00e1rez; quattro dei cinque membri del primo governo erano di origine irlandese.\nSport.\nLa principali societ\u00e0 calcistiche del partido di Merlo sono l'Argentino di Merlo, il Deportivo Merlo e il Ferrocarril Midland."}
{"id": "2024291", "revid": "300067", "url": "https://it.wikipedia.org/wiki?curid=2024291", "title": "Jack George", "text": ""}
{"id": "2024293", "revid": "287204", "url": "https://it.wikipedia.org/wiki?curid=2024293", "title": "Renato Casaro", "text": "\u00c8 considerato uno dei pi\u00f9 importanti, influenti e innovativi cartellonisti cinematografici italiani. Ha realizzato, nel corso della sua lunga carriera, migliaia di opere dedicate alla settima arte divenendo molto popolare anche all'estero.\nBiografia.\nInizia la propria carriera artistica a 17 anni, nel cinema \"Garibaldi\" di Treviso, dove realizza gratuitamente delle locandine per le pellicole in opera in cambio dell'ingresso in sala. Inizialmente riproduce e si ispira ad altri illustratori dell'epoca.\nNel 1953, all'et\u00e0 di 18 anni si sposta a Roma dove effettuer\u00e0 un anno di lavoro come volontario presso lo Studio Favalli e solo due anni pi\u00f9 tardi apre il primo studio privato a Cinecitt\u00e0, diventando il pi\u00f9 giovane cine-pittore in Italia. La prima commissione \u00e8 un poster per un film tedesco su Romeo e Giulietta.\nHa firmato le prime illustrazioni cinematografiche come C. Ren\u00e8 per poi passare alla firma R. Casaro. \nNel 1965 ottiene il primo successo internazionale grazie ai keyart (poster e locandine) diffusi in tutto il mondo per il film La Bibbia (film 1966), prodotto da Dino De Laurentiis facendo arrivare per la prima volta i suoi poster sul Sunset Boulevard di Hollywood.\nNegli anni successivi lavora con i grandi nomi del cinema tra cui Claude Lelouch, Francis Ford Coppola, Wolfgang Petersen, Bernardo Bertolucci, Luc Besson, Franco Zeffirelli, Rainer Werner Fassbinder e presso le principali case produttrici a Los Angeles e New York.\nIn particolare rimane salda la collaborazione con Sergio Leone, per cui realizza quasi la totalit\u00e0 delle locandine dei suoi film. Particolarmente famosi in Italia quelli legati al filone spaghetti western e divenuti oramai cult movie, come \"Per un pugno di dollari\" e \"C'era una volta in America\", e tutti i film legati alla coppia Bud Spencer e Terence Hill.\nNel 2019 viene chiamato dal regista Quentin Tarantino per collaborare nel progetto dei \"poster vintage fittizi\" realizzati appositamente per il film C'era una volta a... Hollywood.\nNel corso degli anni ha anche supervisionato la realizzazione di alcuni manifesti, sempre dedicati al cinema, ad opera del figlio Claudio. Questi ultimi si distinguono per essere firmati con la scritta triangolare \"Casaro C.\" o pi\u00f9 semplicemente Claudio Casaro.\nStile e Tecnica.\nRenato Casaro coltiva la passione per il disegno fin da giovane ma la mancanza di scuole e corsi lo fanno crescere inizialmente come un autodidatta. I suoi artisti di riferimento sono stati gli altri illustratori di locandine dell'epoca, in particolare Norman Rockwell e Angelo Cesselon, di cui cercava di riprodurre le opere per esercitarsi e comprenderne il processo produttivo e le tecniche\nLe illustrazioni sono realizzate principalmente con l'ausilio di pennello e aerografo. \u00c8 considerato tra i migliori aerografisti italiani.\nI supporti solitamente utilizzati variano a seconda del paese. I formati carta maggiormente utilizzati sono su fogli A0 e A1, ma spesso per il cinema italiano sono state realizzate locandine da 70x100 cm, da 100x140 cm e da 140x198 cm. Per il cinema statunitense il formato pi\u00f9 utilizzato \u00e8 invece da 30x40 pollici (75x105 cm)."}
{"id": "2024295", "revid": "1484246", "url": "https://it.wikipedia.org/wiki?curid=2024295", "title": "Paolo Tavarelli", "text": "Biografia.\nAll'et\u00e0 di 10 anni inizia a praticare lo Judo. A 12 anni comincia ad interessarsi al Taekwondo, conseguendo la cintura nera a 16, contemporaneamente si esercita in molteplici discipline marziali, tra cui Karate, diversi stili di Kung Fu e Boxe Cinese, fino ad approdare alla Kickboxing, sotto la guida dei maestri Chakuriki.\nNel 1988 vince il campionato italiano I.K.K.A. di kickboxing, categoria pesi medi, qualificandosi per i campionati europei che vincer\u00e0 l'anno seguente a Berna in Svizzera.\nTermina la sua carriera agonistica nel 1992 a causa di un brutto incidente automobilistico.\nDopo il brutto incidente\nDivenne allenatore \nDell'amico e futuro campione del mondo \nMassimiliano Catasta "}
{"id": "2024298", "revid": "729019", "url": "https://it.wikipedia.org/wiki?curid=2024298", "title": "Coppa del Mondo di pallavolo maschile 1999", "text": "La Coppa del Mondo di pallavolo maschile 1999 \u00e8 stata la nona edizione della manifestazione, iniziata il 18 novembre e conclusasi il 2 dicembre 1999 e tenutasi nelle citt\u00e0 giapponesi di Tokyo, Kagoshima, Hiroshima, Kumamoto, Osaka e Nagoya. Le prime 3 classificate avrebbero ottenuto il diritto a partecipare alle successive Olimpiadi di Sydney (2000).\nLa formula della competizione \u00e8 stata quella del girone all'italiana, tutti contro tutti in partite di sola andata fra le 12 squadre partecipanti senza alcuna fase finale.\nNazioni partecipanti.\nCampioni continentali: , , , , .\nVicecampioni continentali: , , , *.\nWild card: , .\nNazione ospitante: .\nNota: \"La squadra vicecampione continentale del torneo asiatico \u00e8 stata l'Australia; essendo quest'ultima per\u00f2 gi\u00e0 qualificata per il torneo olimpico di Sydney 2000 in quanto paese organizzatrice dei giochi, ha lasciato il posto alla squadra classificatasi terza nel campionato continentale, cio\u00e8 la Corea del Sud.\""}
{"id": "2024300", "revid": "339392", "url": "https://it.wikipedia.org/wiki?curid=2024300", "title": "Amici delle Tenebre", "text": ""}
{"id": "2024305", "revid": "19501742", "url": "https://it.wikipedia.org/wiki?curid=2024305", "title": "Pinete", "text": ""}
{"id": "2024308", "revid": "599013", "url": "https://it.wikipedia.org/wiki?curid=2024308", "title": "Clyde Lovellette", "text": "Biografia.\nCon Quin Buckner, Anthony Davis, K.C Jones, Magic Johnson, Michael Jordan, Jerry Lucas e Bill Russell, \u00e8 l'unico giocatore di pallacanestro statunitense ad annoverare nel proprio palmar\u00e8s il titolo NCAA, l'oro olimpico ed un titolo NBA, essendo inoltre il primo del gruppo a riuscire a farlo.\nDal 1960 al 2020 \u00e8 stato l'unico giocatore ad aver vinto un titolo NBA con le due franchigie pi\u00f9 titolate della storia, ovvero i Los Angeles Lakers e i Boston Celtics, quando \u00e8 stato raggiunto dal playmaker Rajon Rondo."}
{"id": "2024315", "revid": "125626359", "url": "https://it.wikipedia.org/wiki?curid=2024315", "title": "Clan Lo Russo", "text": "Il clan Lo Russo \u00e8 un sodalizio camorristico operante prevalentemente sul territorio della citt\u00e0 di Napoli, con forti interessi nella zona di Miano. Come base avevano il Rione San Gaetano.\nStoria.\nAlla fine degli anni settanta la famiglia de \"i Capitoni\", al secolo Lo Russo, entra sulla scena della criminalit\u00e0 organizzata napoletana. I tre fratelli Salvatore, Vincenzo e Giuseppe sono gli artefici del sodalizio criminale, che nella guerra degli anni ottanta tra Nuova Famiglia e Nuova Camorra Organizzata si schierano contro il cartello del \"professore\" Raffaele Cutolo. Finita la guerra \"i Capitoni\" aderiscono al nuovo patto tra famiglie che prende il nome di Alleanza di Secondigliano. Inoltre, durante la faida di Scampia il clan ha cercato di mediare i rapporti tra i Di Lauro e gli Scissionisti. Non c'\u00e8 solo la parte a nord di Napoli nel mirino del clan che, nel tentativo di estendere la propria egemonia sul quartiere Sanit\u00e0, ha spalleggiato Salvatore Torino in un tentativo di scissione dai Misso.\nArresti.\nNell'Agosto del 2007 uno dei fratelli, Salvatore, \u00e8 stato arrestato dai carabiniericon le accuse di associazione a delinquere di stampo camorristico e altri reati.\nNel 2010 Salvatore Lo Russo ha iniziato a collaborare con la giustizia.\nIl 15 aprile 2014, il nuovo capo Antonio Lo Russo (figlio del boss Salvatore) e suo cugino Carlo Lo Russo sono stati arrestati dagli agenti del francese Sezione Ricerca (National Gendarmeria) e dai Carabinieri di Napoli mentre stavano risalendo in auto dopo esser stati tranquillamente in un bar di Nizza (Francia).\nA gennaio 2020 \u00e8 stato arrestato un agente della Polizia penitenziaria, accusato di avere portato all'esterno del carcere i pizzini di Antonio Lo Russo nel 2014. \nLa fine.\nSecondo gli inquirenti, l\u2019ultimo Lo Russo a comandare la potente organizzazione \u00e8 stato Carlo Lo Russo. Dopo l'arresto e il pentimento del boss nel 2016, il clan si \u00e8 spaccato.\nNel febbraio 2020, sono stati arrestati 32 esponenti del gruppo di \u201cMiano di sotto\u201d, \u201cAbbascio Miano\u201d, il nuovo clan emergente coinvolto nello scontro per la successione dopo la disgregazione dello storico clan dei Capitoni.\nNote.\nUcciso Francesco Bara, reggente del clan con 3 colpi alla testa durante notte prima del giorno di capodanno"}
{"id": "2024321", "revid": "547034", "url": "https://it.wikipedia.org/wiki?curid=2024321", "title": "Bob Cortner", "text": "Iscritto alla 500 Miglia di Indianapolis 1958 con una Kurtis Kraft non riusc\u00ec a qualificarsi.\nRitent\u00f2 l'anno successivo, ma durante le prove fu vittima di un incidente che gli cost\u00f2 la vita.\nTra il 1950 e il 1960 la 500 Miglia faceva parte del Campionato Mondiale, e per questo motivo Cortner ha all'attivo 2 iscrizioni a Gran Premi di Formula 1, senza per\u00f2 essere mai riuscito a superare le qualificazioni.\nCortner \u00e8 stato sepolto nell\"'Hillside Memorial Park\" di Redlands, California."}
{"id": "2024322", "revid": "19933", "url": "https://it.wikipedia.org/wiki?curid=2024322", "title": "Ratno Vazduhoplovstvo i Protiv Vazdu\u0161na Odbrana Vojske Srbije i Crne Gore", "text": ""}
{"id": "2024324", "revid": "121837", "url": "https://it.wikipedia.org/wiki?curid=2024324", "title": "55 Cnc", "text": ""}
{"id": "2024332", "revid": "392652", "url": "https://it.wikipedia.org/wiki?curid=2024332", "title": "Liofilizzatore", "text": "Il liofilizzatore (o liostato) \u00e8 lo strumento utilizzato per allontanare l'acqua da un prodotto per sublimazione.\nSostanzialmente un liofilizzatore \u00e8 composto da:\nLa liofilizzazione, infatti, sfrutta la bassa temperatura ed il vuoto per far sublimare l'acqua congelata.\nI moderni liofilizzatori, hanno numerose altre componenti, allo scopo di rendere il processo pi\u00f9 veloce o \"ripetibile\", in vista di applicazioni industriali o di stesure di protocolli di lavoro.\nAccessori oggi indispensabili in un moderno liofilizzatore sono:\nCirca i vassoi riscaldabili, non va dimenticato che, anche nella sublimazione, si sviluppa una reazione endotermica, che sottrae calore all'ambiente in cui si sviluppa. Poich\u00e9 la sublimazione avviene solo in presenza del raggiungimento del punto eutettico, per mantenere costante la temperatura, compensando la sottrazione di calore endotermica, i moderni strumenti per liofilizzare sfruttano il riscaldamento dei piatti, evitando in tal modo un processo \"isterico\".\nRiguardo alle elettrovalvole per il controllo del vuoto, valgono le stesse considerazioni fatte per il riscaldamento dei piatti. Infatti, agire sul vuoto significa agire indirettamente sulla temperatura di sublimazione.\nDa ultimo, i sistemi di monitoraggio del processo, di cui sono spesso equipaggiati i moderni liofilizzatori, sono fondamentali per la comprensione dell'esatta fine del processo di liofilizzazione. Infatti, avere la certezza di esser riusciti ad allontanare tutta l'acqua contenuta in un campione, significa ottenere un liofilo perfetto.\nOltre ai pi\u00f9 classici liofilizzatori discontinui, riservati a produzioni limitate e tipologie variabili di prodotti, esistono grandi e complessi impianti continui, dotati di sistemi di trasporto, carico e scarico completamente automatizzati, che, a fronte di importanti investimenti, riducono in modo cospicuo i costi di conduzione."}
{"id": "2024342", "revid": "300067", "url": "https://it.wikipedia.org/wiki?curid=2024342", "title": "Draft NBA 1956", "text": "Il Draft NBA 1956 si \u00e8 svolto il 30 aprile 1956 a New York in 12 turni di scelta e una scelta territoriale.\nIl pi\u00f9 famoso giocatore scelto in questo draft \u00e8 sicuramente Bill Russell proveniente dalla University of San Francisco."}
{"id": "2024344", "revid": "767487", "url": "https://it.wikipedia.org/wiki?curid=2024344", "title": "The Beast of Bray Road", "text": "The Beast of Bray Road \u00e8 un film horror d'exploitation del 2005, diretto, sceneggiato e montato da Leigh Scott.\nLa sceneggiatura \u00e8 ispirata ad una creatura antropomorfa nota come \"Bestia di Bray Road\", avvistata durante gli anni ottanta lungo l'Illinois e il Wisconsin.\nTrama.\nIspirato a fatti realmente accaduti, la storia tratta dello sceriffo Phil Jenkins (Jeff Denton) della contea di Walworth alle prese con una creatura inizialmente passata per scherzo, ma che successivamente si macchier\u00e0 di atroci delitti.\nIn un delirio che mischia sogno e realt\u00e0, Jenkins, molto scettico sul sovrannaturale si convince dopo il risultato del test del DNA effettuato su alcuni peli trovati sul corpo di un cadavere, che la temibile creatura ora nota come \"Bestia di Bray Road\" \u00e8 un licantropo affamato in cerca di carne umana.\nCercando di evitare il prossimo omicidio, quando oramai mancano pochi giorni al plenilunio, Phil riuscir\u00e0 a scoprire che l'agricoltore e caro amico Ray Loubes (Joel Hebner) nasconde un tremendo segreto, egli \u00e8 il temibile lupo mannaro che terrorizza Walworth, e al formarsi della luna piena dovr\u00e0 combatterlo e cercare di ucciderlo senza rimorsi.\nPassati alcuni giorni dalla fine dei crimini, Jenkins \u00e8 stato riconosciuto come salvatore della localit\u00e0, ma prima dell'inizio dei titoli di coda si vede una bestia molto simile a Loubes vagare per i boschi, facendo intendere che il mostro non era solo lui.\nProduzione.\nL'intera pellicola \u00e8 stata filmata nella localit\u00e0 di Topanga (California) per un periodo di due mesi.\nDistribuzione.\nIl film \u00e8 stato distribuito a partire dal 1\u00ba settembre 2005 nel circuito cinematografico statunitense.\nAltre edizioni sono state pubblicate in alcuni paesi dell'Unione europea per il mercato home video e/o per la visione su TV via satellite."}
{"id": "2024345", "revid": "76963", "url": "https://it.wikipedia.org/wiki?curid=2024345", "title": "David Self", "text": "Biografia.\nCarriera.\nSelf ha debuttato nell'industria cinematografica nel 1999, anno in cui scrisse la sceneggiatura per \"Haunting\", film horror supernaturale diretto da Jan de Bont. \nPer la storia, lo sceneggiatore ottenne una nomina nella categoria \"Peggior sceneggiatura\" all'edizione 2000 dei Golden Raspberry Awards, premio poi andato a \"Wild Wild West\". \nL'anno seguente, Self ha confermato la sua passione per la sceneggiatura, scrivendo \"Thriteen Days - Tredici giorni\", la cui storia ha trattato i fatti della crisi dei missili di Cuba.\nIl successo arriva comunque nel 2002, quando scrive il drammatico \"Era mio padre\", con Sam Mendes alla regia, gi\u00e0 noto per \"American Beauty\" con il quale vinse alcuni Oscar.\nNel 2006 ha collaborato con i Marvel Studios scrivendo le sceneggiature di \"Namor\" e \"The First Avenger: Captain America\", le quali sono per\u00f2 state abbandonate per un ricorso a revisioni. \nDa febbraio 2008 \u00e8 stato impegnato nel riscrivere la sceneggiatura scritta da Andrew Kelvin Walker per \"Wolfman\", rifacimento del film cult del 1941 \"L'uomo lupo\".\nTra i suoi progetti futuri si citano \"RoboCop\", remake dell'omonimo cult movie del 1987 e \"Deathlok\", adattamento per il grande schermo dell'omonimo antieroe."}
{"id": "2024349", "revid": "123008458", "url": "https://it.wikipedia.org/wiki?curid=2024349", "title": "Coppa del Mondo di pallavolo maschile 1977", "text": "La terza edizione della Coppa del Mondo di pallavolo maschile si \u00e8 tenuta in Giappone dal 17 novembre al 29 novembre 1977 dopo una sosta di 8 anni dalla precedente edizione."}
{"id": "2024353", "revid": "729019", "url": "https://it.wikipedia.org/wiki?curid=2024353", "title": "Torre di Montegualtieri", "text": "La torre di Montegualtieri si trova in Abruzzo, all'interno del territorio della provincia di Teramo, nel comune di Cermignano nella frazione omonima di Montegualtieri.\nLa fortificazione sorge sulla sommit\u00e0 di un rilievo collinare lungo il fianco meridionale della Valle del Vomano.\nIl poggio sporge con le caratteristiche di un promontorio, a 260\u00a0m s.l.m., su un'ansa del fiume, e accoglie questa rocca che \u00e8 nota e caratteristica per la sua forma che si eleva da una pianta triangolare, dominando il piccolo borgo sottostante a pianta ovoidale. La torre e i resti delle mura rappresentano ci\u00f2 che resta di una potente fortificazione del borgo, che era interamente circondato da mura. La torre rappresenta, invece, la parte pi\u00f9 elevata dell'intero sistema difensivo del borgo. Probabilmente altre piccole torri erano presenti nel sistema difensivo, presente sul colle gi\u00e0 dal XII secolo. I resti dei granai e delle camere di guardia sono visibili all'interno dell'area giardino che oggi circonda la torre. Il nome del borgo e la denominazione della torre sono probabilmente originati dal nome di uno dei primi membri della famiglia Acquaviva di Atri, tale Gualtieri d'Acquaviva, che nei primi anni del XIV secolo riqualifico' il sistema difensivo presente nei suoi feudi ed in quello dei confini settentrionali dell'Abruzzo Ultra, regione pi\u00f9 a nord di quello che era il Regno delle Due Sicilie. Una torre di Gualtieri/o \u00e8 presente anche nel centro dell'antico nucleo urbano di San Benedetto del Tronto. Tale omonimia sarebbe possibile grazie alla presenza di numerosi feudi degli Acquaviva anche nel territorio delle Marche, quali Acquaviva Picena, San Benedetto, Ascoli Piceno (durante il dominio di Giosia Acquaviva ed Andrea Matteo III), feudi degli Acquaviva sia frutto di matrimoni con la famiglia San Severino, che di conquiste o, in ultimo, ereditati anticamente.\nLa torre \u00e8 inserita nell'itinerario turistico-religioso denominato Valle delle Abbazie.\nStoria.\nQuesto fortilizio, insieme a Castelbasso, Castellalto e Morro d'Oro, era parte integrante della rete di comunicazioni ottiche per la difesa del territorio e garantiva un valido ed efficace sistema di controllo. Serv\u00ec essenzialmente come postazione di avvistamento e di collegamento nel sistema difensivo.\nLa torre di Montegualtieri, dalla sua posizione strategica, scorge un ampio panorama che spazia dalla costa adriatica alla catena montuosa del Gran Sasso. Lungo la vallata dominata dalla costruzione passavano la Salaria Caecilia e la strada che univa le citt\u00e0 di Ascoli Piceno, Teramo e Penne, considerate tra le pi\u00f9 vetuste e importanti vie di comunicazione dell'Abruzzo.\nL'antico nome che identificava questa torre fu: \"Mons\" o \"castello di Mons\", ma verso il 1170, sebbene non si conosca per quale preciso avvenimento, si trasform\u00f2 in \"Monte Gualtiero\". Mons appartenne gi\u00e0 dall'VIII secolo alla terra di San Vincenzo in Volturno e da circa l'XI secolo alla propriet\u00e0 di San Giovanni in Venere.\nNon \u00e8 nota, inoltre, l'esistenza di fonti documentali che attestino con certezza l'artefice, la data esatta e le motivazioni che abbiano spinto l'edificazione della roccaforte. Un sicuro riferimento al periodo storico che vide elevarsi l'opera fortificata \u00e8 quello del Regno normanno, nella seconda met\u00e0 del XII secolo, quando vi furono in Abruzzo le migliori condizioni per il rinnovamento dei castelli e la costruzione di nuove torri nelle zone di conquista con una particolare attenzione per il territorio della valle del Medio Vomano.\nRiferimenti a questo insediamento si trovano gi\u00e0 negli atti dell'anno 799 quando nell'elenco dei beni appartenenti a San Vincenzo in Volturno \u00e8 citata la Corte di Mortula al confine col castello di Mons. Un'altra citazione si riscontra nel 968 quando l'imperatore Ottone conferma all'abate Paolo di San Vincenzo in Volturno questo fortino. In seguito, nell'anno 1051, Ilperino e Longino in un atto di donazione a favore di San Clemente a Casauria includono, insieme con altri beni, le due porzioni del castello di Mortula comprensive di chiese e tenimenti.\nAncora, nel 1137, in nome del convento di San Clemente al Vomano, l'abate Oldrio richiede all'imperatore Lotario le due parti del castello di Mortula.\nIl registro dei feudi e dei suffeudi dell'anno 1140 menziona nuovamente la torre.\nUn'ulteriore, probabile e riconducibile traccia a questa fortificazione \u00e8 presente nella rassegna feudale normanna del 1148 nelle citazioni del castello di Montem, insieme con quello di Mortulam, e il tenimento del monastero benedettino di San Giovanni in Venere, quest'ultimo da identificare con la localit\u00e0 di Montegualtieri.\nNell'anno 1160 il registro di Guglielmo I nell'elencazione dei feudi riporta che Berardo di Scorrano ottiene da Trasmondo di Castelvecchio i castelli di Monte e Mortula in Penne.\nIn tempi successivi il feudo di Monte Gualtiero \u00e8 riportato trascritto in altri documenti tra i quali l'elenco dei feudi, del 16 giugno 1176, in cui Papa Alessandro III da Anagni lo conferma incluso, con altri feudi del Medio Vomano, all'abate di San Giovanni in Venere Oderisio II di Pagliara.\nLo stesso possedimento \u00e8 menzionato in un atto del 1\u00ba maggio 1195 dall'imperatore Enrico VI che con un diploma da Ascoli attribuisce il castello di Monte Gualtiero all'abate di San Giovanni in Venere di nome Odorisio.\nIl 5 dicembre del 1204, papa Innocenzo III lo affidava all'abate Oddone insieme ai castelli di Tezzano, Scorrano e Mortula.\nNell'anno 1239 l'imperatore Federico II affida un manipolo di uomini, appartenenti alla Lega lombarda, ridotti in prigionia ai 76 baroni d'Abruzzo della Valle del Medio Vomano, assegnandoli uno per ciascuno. Tra questi prigionieri compare menzionato un tale \"Gualtiero del Monte\" che, per la coincidenza del nome, sar\u00e0 considerato l'uomo che ha voluto la costruzione della torre.\nFino all'anno 1278 la fortificazione appartenne al casato dei Signori di Pagliara che, a seguito della scomparsa dell'ultimo discendente, si estinse in quell'anno.\nNel 1279 la rassegna dei feudatari del giustiziato d'Aprutio Citra et Ultra Montes tenuta da Carlo I d'Angi\u00f2 a Sulmona e Penne vide nominato nuovo possessore del borgo di Montegualtieri Francesco Mattaleone di Scorrano, suffeudatario dei Signori Trasmondo.\nUlteriori tracce del castello figurano annoverate nell'elenco del pagamento delle decime ecclesiastiche del 1324 al numero 2981 dove si trova il citato Ecclesia S. Joannis de Monte e al numero 2987 Ecclesia S. Joannis de Mortula.\nDocumenti del XVI secolo individuano, per la prima volta, nel barone di Scorrano Sigismondo De Sterlich il nuovo possessore. Da questo momento inizia il lungo insediamento della famiglia nel quadrilatero di Scorrano, Cermignano, Montegualtieri e Poggio delle Rose.\nLa famiglia De Sterlich rimarr\u00e0 in possesso della torre e del borgo di Montegualtieri fino al 1976, anno della morte del marchese Diego de Sterlich Aliprandi, ultimo discendente della famiglia.\nL'intera fortificazione \u00e8 stata oggetto di attenti interventi di recupero nell'anno 1976 che hanno ridonato all'intero insediamento l'antico splendore.\nOggi l'immagine della torre \u00e8 stata adottata come simbolo della Comunit\u00e0 Montana del Vomano, Fino e Piomba.\nArchitettura.\nLa torre, alta circa 18\u00a0m, si erge solida, snella e austera da una pianta triangolare. La scelta della base fu determinata dall'economizzare la realizzazione di una quarta parete, qualora si fosse adottata una pi\u00f9 consueta pianta quadrangolare, considerando che era sufficiente, con soli tre lati, elevarsi per le funzioni di avvistamento utili al cammino di ronda da cui strategicamente si controllava il territorio.\nLa forma triangolare fa di questa costruzione un esempio raro di torre. In tutto l'Abruzzo, con le stesse caratteristiche stilistiche se ne annovera soltanto un'altra a Bussi sul Tirino: la torre di Sutrium.\nLa muratura del manufatto \u00e8 costituita da pietra di cava, arenaria locale, lavorata fino a ottenere la forma piatta di mattoni regolari. Gli stessi sono stati impiegati anche per realizzare la cortina muraria del recinto esterno nella quale si notano, tuttavia, inclusi alcuni rifacimenti di pietrisco irregolare e ciottoli. La fortificazione si allunga dal terrapieno consolidato dal muro contro terra a scarpa ed ha una parete rivolta verso il borgo, mentre uno spigolo e le altre due facce sono rivolte verso il corso del fiume Vomano e la vallata. Dalla base della torre, anch'essa scarpata, di cui ogni lato misura circa 10 metri, le falde rientranti s'interrompono a circa sei, sette metri di altezza.\nLa fortificazione si mostra semplice e rastremata verso l'alto. Le sue pareti sono aperte da un solo ingresso, a nord, cui si accede mediante una scala esterna. Sulle tre facce vi sono piccole finestre a bocca di lupo che misurano 20 x 80\u00a0cm e feritoie di 20 x 60\u00a0cm. La parte terminale si allarga con i piombatoi degli arcieri sormontati dal parapetto di protezione e ogni lato termina con quattro merli di gusto ghibellino a coda di rondine.\nL'interno della torre \u00e8 prevalentemente vuoto, \u00e8 possibile accedere alla parte superiore della costruzione mediante una scala di legno.\nIl muro di contenimento esterno \u00e8 interrotto da quattro contrafforti di rinforzo e da naturali stratificazioni affioranti lungo la parte rivolta verso la valle del Vomano. Un'altra interruzione, sull'altro versante, \u00e8 data dal camminamento a gradoni che accede allo spazio antistante alla torre."}
{"id": "2024356", "revid": "767487", "url": "https://it.wikipedia.org/wiki?curid=2024356", "title": "Ren\u00e9 Th\u00e9odore Berthon", "text": "Biografia.\nAllievo di David, Berthon fu un pittore di storia e ritrattista: corretto nel disegno, abile nella composizione, manca tuttavia della nobile purezza che caratterizza lo stile del maestro.\nIl figlio George Th\u00e9odore fu anch'egli pittore."}
{"id": "2024359", "revid": "599013", "url": "https://it.wikipedia.org/wiki?curid=2024359", "title": "Johannes Bontje", "text": ""}
{"id": "2024361", "revid": "167080", "url": "https://it.wikipedia.org/wiki?curid=2024361", "title": "Califfato di Cordoba", "text": ""}
{"id": "2024365", "revid": "603019", "url": "https://it.wikipedia.org/wiki?curid=2024365", "title": "Alpi dell'Albula", "text": "Le Alpi dell'Albula (in tedesco \"Albula-Alpen\") sono un gruppo montuoso delle Alpi Retiche occidentali, comprese nel territorio svizzero nel Canton Grigioni, prendendo il nome dal fiume Albula che ha la sorgente nel gruppo montuoso e scorrente in direzione nord-ovest.\nLa vetta culminante \u00e8 il Piz Kesch che raggiunge i 3.418 m s.l.m.\nClassificazione.\nLa Partizione delle Alpi le vedeva come un gruppo della sezione n. 11: Alpi Retiche denominato Gruppo dell'Albula e Silvretta.\nL'AVE le considera come il gruppo n. 65 (su 75) nelle Alpi Orientali.\nLa SOIUSA le vede come sottosezione alpina e vi attribuisce la seguente classificazione:\nDelimitazioni.\nSi trovano nel cuore delle Alpi Retiche occidentali e confinano solamente con sottosezioni della stessa sezione alpina. In particolare confinano:\nRuotando in senso orario i limiti geografici sono: Passo del Settimo, torrente Giulia, fiume Albula, fiume Landwasser, Davos, Passo Fl\u00fcela, Engadina, Passo del Maloja, Passo del Settimo.\nSuddivisione.\nLa sottosezione \u00e8 suddivisa in due supergruppi, sette gruppi e sedici sottogruppi:\nI due supergruppi sono divisi dal fiume Albula e dal Passo dell'Albula. La Catena G\u00fcglia-Err-Bravuogn si trova a sud-ovest e la Catena Kesch-Ch\u00fcealphorn-Grialetsch si trova a nord-est.\nVette.\nLe vette principali della sottosezione sono:\nValichi.\nLe Alpi dell'Albula sono attraversate da un tunnel ferroviario sotto il passo dell'Albula. Inoltre hanno i seguenti principali valichi:\nRifugi.\nI principali rifugi delle Alpi dell'Albula sono:"}
{"id": "2024367", "revid": "167080", "url": "https://it.wikipedia.org/wiki?curid=2024367", "title": "Regno di Murcia", "text": ""}
{"id": "2024368", "revid": "320578", "url": "https://it.wikipedia.org/wiki?curid=2024368", "title": "Guerre Trolloc", "text": ""}
{"id": "2024369", "revid": "486946", "url": "https://it.wikipedia.org/wiki?curid=2024369", "title": "Incanalatori", "text": ""}
{"id": "2024372", "revid": "123008454", "url": "https://it.wikipedia.org/wiki?curid=2024372", "title": "Coppa del Mondo di pallavolo maschile 1969", "text": "La II Coppa del Mondo di pallavolo maschile si svolse a Berlino Est, Halle e Lipsia, nella Repubblica Democratica Tedesca, dal 13 al 20 settembre 1969. Al torneo parteciparono 12 squadre e la vittoria finale and\u00f2 per la prima volta alla Germania Est."}
{"id": "2024374", "revid": "363629", "url": "https://it.wikipedia.org/wiki?curid=2024374", "title": "Labyrinth (OOMPH!)", "text": "Labyrinth (ted. \"Labirinto\") \u00e8 il terzo singolo tratto dal decimo album della band industrial metal tedesca OOMPH!. la copertina ritrae un uomo sperduto in mezzo ad un labirinto.\nVideo.\nIl video \u00e8 stato distribuito il 12 agosto 2008 su VIVA e poi sulla loro pagina di MySpace\nIl making of del video \u00e8 stato caricato sull'account di YouTube della band il 1\u00ba settembre 2008"}
{"id": "2024376", "revid": "110157", "url": "https://it.wikipedia.org/wiki?curid=2024376", "title": "AFI (album)", "text": "AFI \u00e8 la compilation pubblicata il 2 novembre 2004 dalla band hardcore punk omonima, che comprende 15 tracce provenienti dagli album registrati con la Nitro Records tra il 1995 e il 2001."}
{"id": "2024383", "revid": "682118", "url": "https://it.wikipedia.org/wiki?curid=2024383", "title": "Doga", "text": ""}
{"id": "2024385", "revid": "123008453", "url": "https://it.wikipedia.org/wiki?curid=2024385", "title": "Coppa del Mondo di pallavolo maschile 1965", "text": "La I Coppa del Mondo di pallavolo maschile si svolse a \u0141\u00f3d\u017a, Mielec, Stettino e Varsavia, in Polonia, dal 13 al 19 settembre 1965. Al torneo parteciparono 11 squadre e la vittoria finale and\u00f2 per la prima volta all'Unione Sovietica.\nPodio.\nCampione.\nUnione Sovietica(Primo titolo)\nSecondo posto.\nPolonia\nTerzo posto.\nCecoslovacchia"}
{"id": "2024393", "revid": "1873140", "url": "https://it.wikipedia.org/wiki?curid=2024393", "title": "Nizza (metropolitana di Torino)", "text": "Nizza \u00e8 una fermata della metropolitana di Torino, aperta il 6 marzo 2011 in concomitanza con l'inaugurazione della tratta della linea 1 tra Porta Nuova e il Lingotto."}
{"id": "2024394", "revid": "46291", "url": "https://it.wikipedia.org/wiki?curid=2024394", "title": "Breynia disticha", "text": "Breynia disticha \u00e8 una pianta che la classificazione tradizionale assegna alla sottofamiglia Phyllanthoideae delle Euphorbiaceae; tale raggruppamento \u00e8 stato elevato dalla moderna classificazione filogenetica al rango di famiglia a s\u00e9 stante (Phyllanthaceae).\nDescrizione.\n\u00c8 un arbusto alto circa 1\u00a0m che tende ad espandersi in larghezza. Pu\u00f2 accadere che emetta germogli dalle radici.\nLe foglie sono la principale caratteristica ornamentale della specie, per la loro colarazione bianco-rosa-verde e il loro portamento.\nI piccoli fiori verdastri sono insignificanti.\nDistribuzione e habitat.\n\u00c8 una pianta spontanea nelle isole Hawaii e in altre isole del Pacifico.\nUsi.\nIn particolare la variet\u00e0 \"Roseopicta\" \u00e8 spesso coltivata nelle zone tropicali e subtropicali del mondo come pianta ornamentale, talvolta per formare siepi. Nella Florida meridionale \u00e8 considerata una specie invasiva.\nColtivazione.\nPredilige un'esposizione semi-ombreggiata e un terreno lievemente alcalino. Fornire umidit\u00e0 costante. Nelle zone fredde deve essere trasferita in ambiente protetto durante l'inverno, mentre nelle zone a clima mite pu\u00f2 vivere all'aperto tutto l'anno."}
{"id": "2024397", "revid": "167080", "url": "https://it.wikipedia.org/wiki?curid=2024397", "title": "Pompeo il Grande", "text": ""}
{"id": "2024398", "revid": "179777", "url": "https://it.wikipedia.org/wiki?curid=2024398", "title": "Curia Ostilia", "text": ""}
{"id": "2024399", "revid": "486946", "url": "https://it.wikipedia.org/wiki?curid=2024399", "title": "Pompeo il Giovane", "text": ""}
{"id": "2024401", "revid": "767487", "url": "https://it.wikipedia.org/wiki?curid=2024401", "title": "Pablo Mouche", "text": "Carriera.\nClub.\n\"El topo\" Mouche inizia la sua carriera nell'Estudiantes Buenos Aires in Primera B Metropolitana e nel 2006 passa all'Arsenal de Sarand\u00ec.\nNell'estate del 2007 viene ceduto al Boca Juniorse segna il suo primo gol con la nuova maglia il 29 ottobre 2008 contro il Banfield.. Con questa squadra vincer\u00e0 due volte il Torneo Apertura, nel 2008 e nel 2011, quest'ultimo chiuso senza sconfitte. Mouche arriver\u00e0 con il Boca anche in finale della Copa Libertadores, perdendo dal Corinthians con il risultato complessivo di 3-1.\nNell'estate 2012 passa per 3 milioni di euro al Kayserispor, con cui segna il suo primo gol il 22 settembre 2012 contro l'Eski\u015fehirspor Kul\u00fcb\u00fc Derne\u011fi.\nNazionale.\nVenne convocato nell' che prende parte al Campionato sudamericano di calcio Under-20 2007 in Paraguay, segnando una tripletta nel 6-0 contro il Venezuela. La squadra arriv\u00f2 seconda, qualificandosi cos\u00ec per il Campionato mondiale di calcio Under-20 2007 e per il Torneo di calcio dei giochi olimpici.\nPablo, inoltre, ha vestito per cinque volte la maglia della nazionale argentina, segnando due volte nella vittoria per 4-2 della \"selecci\u00f3n\" contro il Venezuela il 16 marzo 2011.\nPalmar\u00e8s.\nClub.\nCompetizioni nazionali.\nBoca Juniors: 2008 e 2011"}
{"id": "2024402", "revid": "254401", "url": "https://it.wikipedia.org/wiki?curid=2024402", "title": "Badia di Sant'Andrea (Genova)", "text": "L'abbazia di Sant'Andrea degli Erzelli (che era detta anche Sant'Andrea de Sexto, per la sua vicinanza a Sestri Ponente, o abbazia di Sant'Andrea della Colombara) \u00e8 un antico complesso monastico, ora sconsacrato e non visitabile, nel ponente della citt\u00e0 di Genova, tra i quartieri di Cornigliano e Sestri Ponente. Il complesso \u00e8 situato ai piedi della collina degli Erzelli, a poca distanza dalla spiaggia detta \"il deserto\", ora interrata, che divideva le due localit\u00e0, nelle cui vicinanze su uno scoglio sorgeva un antico monastero benedettino, risalente al VII secolo.\nStoria.\nLe prime notizie documentate sulla Badia di Sant'Andrea risalgono all'anno 1131, quando i cistercensi acquistarono l'antico monastero benedettino fondato dai monaci di San Colombano di Bobbio che sorgeva sull'isolotto di Sant'Andrea, divenuto ben presto insufficiente per l'accresciuto numero dei monaci. A poca distanza da esso, sulla collina soprastante, il monaco francese Stefano Harding, terzo abate di C\u00eeteaux, fece costruire un nuovo complesso monastico. Fu una delle pi\u00f9 antiche comunit\u00e0 cistercensi in Italia, seconda solo a quella di Tiglieto, fondata una decina di anni prima.\nQui visse per un certo periodo, nella prima met\u00e0 del XII secolo, il santo monaco Alberto, prima di trasferirsi nell'eremo sopra Sestri Ponente dove ora sorge un santuario a lui dedicato.\nNel 1245 vi soggiorn\u00f2 il papa Innocenzo IV Fieschi, caduto ammalato durante il viaggio verso Lione per partecipare al Concilio che si tenne in quella citt\u00e0.\nPer alcuni secoli la badia fu sede di un \"ospitale\" per accogliere i pellegrini diretti in Terra santa; nel 1478, per volere del papa Sisto IV, divenne commenda delle famiglie genovesi Fregoso e Fieschi.\nNel 1570, abbandonata dai cistercensi dopo un periodo di decadenza, la badia fu assegnata dal papa Pio V all'Inquisizione, dopo che un incendio nel 1558 aveva distrutto la sede genovese di questa istituzione.\nSciolta l'Inquisizione nel 1798, al tempo della Repubblica Ligure napoleonica, la badia fu acquistata dal duca Pietro Vivaldi Pasqua, che la trasform\u00f2 in una villa signorile, modificando profondamente il complesso pur conservando l'originario stile gotico. Dopo vari passaggi di propriet\u00e0 nel 1879, insieme a tutta l'area circostante, l'intero comprensorio fu acquistato dall'imprenditore Edilio Raggio, che a poca distanza, sul sito dell'antico cenobio benedettino, aveva fatto costruire il Castello Raggio, una sontuosa dimora affacciata sul mare.\nGravemente danneggiata nel corso della seconda guerra mondiale e successivamente ristrutturata, divenne sede di societ\u00e0 ed enti di ricerca fino alla met\u00e0 degli anni novanta. Nuovamente ristrutturata dal 2008 dopo alcuni anni di abbandono, ospita le sedi di alcune aziende.\nLa badia, non visitabile perch\u00e9 di propriet\u00e0 privata, resta l'ultima testimonianza di questo antico comprensorio, un tempo denominato Colombara, profondamente mutato nel secondo dopoguerra, che con l'interramento della spiaggia ai piedi della collina, la costruzione dello stabilimento ex Italsider e dell'aeroporto, la demolizione del Castello Raggio e la realizzazione degli svincoli autostradali ha perso la sua connotazione originaria per diventare un'anonima area industriale.\nIl Comprensorio di Cornigliano \u00e8 in una fase di riqualificazione con la chiusura dell'area a caldo dell'ILVA ed il relativo Accordo di Programma a cura della preposta Societ\u00e0 per Corigliano S.p.A.\nLa chiesa dell'abbazia.\nLa chiesa conserverebbe delle forme riferibili al XIIl secolo, simili ad altri coevi edifici religiosi genovesi dal carattere sobriamente gotico. La facciata \u00e8 caratterizzata da un portale archiacuto strombato a bande bianche e grigie, affiancato da due arche sepolcrali sormontate da archi ogivali. La sezione superiore della facciata con il rosone \u00e8 frutto di un intervento in stile neomedioevale del XIX o anche del XX secolo, tali lavori di rifacimento hanno interessato buona parte dell'edificio. Altre arche sepolcrali sono presenti sui fianchi. Il suo aspetto \u00e8 visibile alla seguente pagina web ."}
{"id": "2024403", "revid": "729019", "url": "https://it.wikipedia.org/wiki?curid=2024403", "title": "Carducci-Molinette", "text": "Carducci-Molinette \u00e8 una fermata della metropolitana di Torino, aperta il 6 marzo 2011 in concomitanza con il terzo prolungamento della linea M1 (ramo da Porta Nuova al Lingotto)."}
{"id": "2024404", "revid": "547034", "url": "https://it.wikipedia.org/wiki?curid=2024404", "title": "Keith Andrews (pilota automobilistico)", "text": "Nel 1954 vinse la Pikes Peak International Hillclimb.\nPartecip\u00f2 alle 500 Miglia di Indianapolis nel 1955 e 1956 non portando mai a termine la gara.\nRitent\u00f2 nel 1957, ma durante le prove fu vittima di un incidente che gli cost\u00f2 la vita.\nIl suo compagno di squadra, Nino Farina abbandon\u00f2 l'evento.\nTra il 1950 e il 1960 la 500 Miglia faceva parte del Campionato Mondiale, e per questo motivo Andrews ha all'attivo 2 Gran Premi in Formula 1.\nAndrews \u00e8 stato sepolto al cimitero di \"Crown Hill\" di Wheat Ridge, nella Contea di Jefferson (Colorado).\nRisultati.\nRisultati in Formula 1.\n\u2020 Deceduto"}
{"id": "2024406", "revid": "1924342", "url": "https://it.wikipedia.org/wiki?curid=2024406", "title": "Miss Murder", "text": "Miss Murder \u00e8 il primo singolo tratto dall'album \"Decemberunderground\" della band punk rock AFI. \u00c8 stato pubblicato il 24 aprile 2006. Fu il primo singolo ad entrare nella top 40 degli US e primo nella classifica della Modern Rock nei loro quindici anni di carriera.\nLa canzone raggiunse la quindicesima posizione nella Best 100 Rolling Stone del 2006.\nViene anche utilizzata nel gioco , nel gioco \"Battle of the Bands\" e nel gioco \"Rockband Unplugged\" ed \u00e8 possibile ascoltarla in un episodio del famoso telefilm horror di Mtv \"Valemont\".\nTracce.\nSingoli UK ed Austria\nVinile 7\""}
{"id": "2024411", "revid": "104458", "url": "https://it.wikipedia.org/wiki?curid=2024411", "title": "Piz Kesch", "text": "Il Piz Kesch (3.418\u00a0m s.l.m. - in romancio \"Piz d'Es-cha\") \u00e8 la montagna pi\u00f9 alta delle Alpi dell'Albula nelle Alpi Retiche occidentali.\nSi trova sul confine tra la regione Maloja e la regione Albula nel Canton Grigioni.\nGeografia.\nIl Piz Kesch \u00e8 la montagna pi\u00f9 alta delle Alpi Orientali situate sopra il fiume Eno. Sul versante nord del monte si trova il ghiacciaio Porchabella.\nAi piedi del monte si trovano due rifugi alpini: la \"Chamanna d'Es-Cha\" (2.594\u00a0m) e la \"Chamanna digl Kesch\" (2.625\u00a0m).\nSalita alla vetta.\nLa prima salita alla vetta avvenne nel 1846 da parte degli alpinisti J. Coaz, J. Rascher, C. Casper e J. Tscharner.\nSi pu\u00f2 salire sulla vetta partendo dal passo dell'Albula e passando dalla Chamanna d'Es-Cha. La salita avviene tramite il versante est."}
{"id": "2024412", "revid": "599013", "url": "https://it.wikipedia.org/wiki?curid=2024412", "title": "Eerik Jago", "text": "Carriera.\nCrebbe sportivamente in Finlandia, dove la sua famiglia si trasfer\u00ec quando lui era ancora adolescente. Gioc\u00f2 anche in Belgio e Paesi Bassi, prima di essere ingaggiato dall'Antonveneta Padova, con cui esord\u00ec in Serie A1, nel 2006-07. Nella stagione 2007-08 milit\u00f2 in A2 con la maglie della Stilcasa Taviano, mentre per la stagione 2008-09 \u00e8 stato ingaggiato dalla Framasil Pineto, esordiente in A1."}
{"id": "2024413", "revid": "729019", "url": "https://it.wikipedia.org/wiki?curid=2024413", "title": "Spezia (metropolitana di Torino)", "text": "Spezia \u00e8 una fermata (GTT numero 8229) della metropolitana di Torino, inaugurata il 6 marzo 2011 in concomitanza con il terzo prolungamento della linea M1 (ramo da Porta Nuova al Lingotto).\nSi trova nella zona sud della citt\u00e0, nel quartiere Nizza-Millefonti, vicino al mercato di quartiere e all'ospedale Molinette."}
{"id": "2024418", "revid": "126257", "url": "https://it.wikipedia.org/wiki?curid=2024418", "title": "Missione Goldfinger", "text": ""}
{"id": "2024420", "revid": "267975", "url": "https://it.wikipedia.org/wiki?curid=2024420", "title": "Diocesi di Sutri", "text": "La diocesi di Sutri (in latino: \"Dioecesis Sutrina\") \u00e8 una sede soppressa della Chiesa cattolica, oggi sede vescovile titolare.\nTerritorio.\nAlla vigilia della sua soppressione, il territorio della diocesi comprendeva nove comuni a cavallo di due province laziali:\nSede vescovile era la citt\u00e0 di Sutri, dove fungeva da cattedrale la chiesa di Santa Maria Assunta, oggi concattedrale della diocesi di Civita Castellana.\nNel 1980 le sedi unite di Sutri e Nepi comprendevano 38 parrocchie per poco pi\u00f9 di 80.000 abitanti.\nStoria.\nLa presenza del cristianesimo a Sutri \u00e8 attestata con certezza nel IV secolo, epoca in cui viene datata la catacomba di San Giovenale nei pressi dell'attuale cimitero di Sutri, e nel V secolo, quando \u00e8 documentato per la prima volta lo \"status\" di sede vescovile della citt\u00e0. Il martirologio geronimiano ricorda al 23 novembre un \"Felice in Tuscia\", che una \"passio\", forse risalente al VII secolo, descrive come presbitero che sub\u00ec il martirio a Faleri Novi e fu sepolto a Sutri. Nel martirologio romano san Felice, patrono di Sutri, \u00e8 ricordato al 23 giugno.\nLa diocesi di Sutri \u00e8 documentata per la prima volta nel 465 e il primo vescovo noto \u00e8 Eusebio, presente al sinodo romano indetto in quell'anno da papa Ilario e dove furono stabilite norme sulle ordinazioni episcopali e sulle nomine dei vescovi. Per i primi secoli, la successione episcopale \u00e8 molto lacunosa e i vescovi sono noti solo per la loro presenza ai concili celebrati a Roma dai pontefici.\nImportante fu il legame della diocesi con la vicina Sede apostolica, a cui fu sempre immediatamente soggetta. In seguito alla donazione di Sutri il territorio fu inserito nel \"Patrimonium Sancti Petri\", il nucleo originario dello Stato Pontificio. Qui sorsero nell'VIII e nel IX secolo alcune importanti \"domuscultae\", fattorie fortificate per l'approvvigionamento di Roma. Questo legame \u00e8 rafforzato nel X secolo: il vescovo Niccol\u00f2 figura nel 904 come datario e bibliotecario pontificio, mentre il vescovo Benedetto \u00e8 elevato al soglio pontificio nel 974 con il nome di Benedetto VII.\nSecondo Duchesne, in un'epoca imprecisata attorno al X secolo Sutri avrebbe assorbito l'antica diocesi di Monterano (la \"Forum Clodi\" di epoca romana), estendendo cos\u00ec la sua giurisdizione ai borghi attorno al lago di Bracciano. Nel 1112 il vescovo sutrino Alberico rivendic\u00f2 diritti anche sul territorio dell'antica diocesi di \"Centumcellae\", da poco unita a quelle di Blera e di Tuscania, e per questo si appell\u00f2 a papa Pasquale II, che in un sinodo romano dette ragione ad Alberico; l'assenza di ulteriori documenti impedisce di conoscere il seguito di questa vicenda, che dovette ritornare a sfavore dei vescovi sutrini, che non ebbero mai giurisdizione sul territorio di Civitavecchia.\nNel 1046 a Sutri si svolse un concilio indetto dall'imperatore Enrico III, che pose fine allo scisma che vedeva opporsi tre rivali per il papato: vi fu eletto papa Clemente II. In un altro sinodo del 1059 fu deposto l'antipapa Benedetto X ed eletto papa Niccol\u00f2 II. Sutri fu in questo periodo al centro delle contese fra papato e impero; ne fece le spese il vescovo Bonizone, tra i protagonisti della cosiddetta riforma gregoriana, che fu espulso dalla sua sede per l'appoggio alla causa papale e trov\u00f2 rifugio per un certo periodo presso Matilde di Canossa prima di essere nominato vescovo di Piacenza.\nNel 1111 Sutri fu ancora teatro delle vicende politico-religiose che videro coinvolte la Santa Sede e l'imperatore Enrico V con la stipulazione del cosiddetto \"concordato di Sutri\". La sconfessione dell'accordo da parte dei pontefici, porto la citt\u00e0 di Sutri sotto il controllo imperiale. Sul finire del XII secolo lo stesso imperatore Enrico VI dimor\u00f2 per un certo periodo a Sutri, la cui sede episcopale era governata allora dal vescovo di origini tedesche Radulfo. A lui si rivolsero i successivi imperatori perch\u00e9 intercedesse presso i pontefici per togliere la scomunica che gravava su di loro. Papa Innocenzo III invi\u00f2 Radulfo in Germania per assolvere dalla scomunica l'imperatore, ma la mancata osservanza delle direttive papali port\u00f2 alla deposizione del vescovo al suo rientro in Italia. Tra il 1243 ed il 1244 la citt\u00e0 fu per breve tempo sede papale, quando papa Innocenzo IV vi si stabil\u00ec per fuggire dall'imperatore Federico II, che egli aveva scomunicato.\nNell'ottobre del 1371 il vescovo Angelo da Vetralla indisse il primo sinodo sutrino di cui si ha conoscenza e i cui atti sono tramandati da un manoscritto del XV secolo dove sono trascritti anche gli atti del sinodo celebrato dal domenicano Angelo Altieri nel 1457, una ventina d'anni dopo l'unione di Sutri con la diocesi di Nepi. Nelle costituzioni episcopali di Angelo da Vetralla si fa esplicita menzione del martire Felice, primo patrono della citt\u00e0, venerato \"in nostra matrici sutrina ecclesia\".\nIl 12 dicembre 1435 la diocesi di Sutri fu unita con quella di Nepi in forza della bolla \"Sacrosancta Romana ecclesia\" di papa Eugenio IV. Inizi\u00f2 da questo momento un percorso comune per le due diocesi, che tuttavia mantennero distinte giurisdizioni, curie e residenze vescovili.\nFu vescovo di Sutri fra il 1556 e il 1560 il futuro papa Pio V, uno dei massimi protagonisti della riforma cattolica post-tridentina. Gi\u00e0 nel 1564 il vescovo Girolamo Gallarati, che prese parte al concilio di Trento, istitu\u00ec a Sutri il seminario diocesano, che per\u00f2 fu costretto a chiudere due anni pi\u00f9 tardi, per riaprire solo nel 1703 con il vescovo Giuseppe Cianti. Al Gallarati si deve probabilmente anche la convocazione di un sinodo per l'attuazione delle riforme tridentine; altri sinodi, i cui atti sono conservati nell'archivio storico diocesano, sono quelli di Orazio Morone nel 1602, di Taddeo Sarti nel 1612, di Dionisio Martini nel 1624, e altri nei decenni successivi.\nAll'inizio del Settecento, per porre fine ai dissidi fra i capitoli delle due cattedrali, la Congregazione del Concilio decret\u00f2 che nelle diocesi ci fossero due vicari generali e che nelle bolle di nomina i vescovi avessero alternativamente il titolo di \"Nepi e Sutri\" e di \"Sutri e Nepi\".\nDurante il periodo napoleonico il vescovo Camillo de Simeoni rifiut\u00f2 di sottoscrivere il giuramento, e per questo fu imprigionato e deportato, mentre le sue diocesi furono soppresse e aggregate alle diocesi di Civita Castellana e Orte.\nIl 5 settembre 1850, in forza del decreto concistoriale \"Omnium Ecclesiarum sollicitudo\", la diocesi di Sutri cedette le parrocchie di Tolfa e di Allumiere alla diocesi di Civitavecchia.\nAll'inizio del Novecento le due diocesi furono affidate al vescovo, francescano tedesco, Bernhard Joseph Doebbing, il quale, con lo scoppio della prima guerra mondiale, fu accusato da \"Il Messaggero\" di fare campagna antipatriottica per la vittoria della Germania. Il vescovo querel\u00f2 il giornale, ma nel processo che ne segu\u00ec da accusatore fin\u00ec per diventare un accusato; perse il processo e si ritir\u00f2 nel convento di San Francesco a Ripa, dove mor\u00ec il 14 marzo 1916. Gli succedette Luigi Maria Olivares, salesiano ed ex parroco al Testaccio a Roma, proclamato venerabile da papa Giovanni Paolo II nel 2004.\nIl 10 aprile 1976 Marcello Rosina, vescovo di Sutri e Nepi, fu nominato anche vescovo delle sedi unite di Civita Castellana, Orte e Gallese, unendo cos\u00ec \"in persona episcopi\" le cinque sedi della provincia viterbese.\nL'11 febbraio 1986 le diocesi di Sutri e di Nepi sono state soppresse e il loro territorio incorporato in quello della diocesi di Civita Castellana; contestualmente l'ex cattedrale di Sutri ha assunto il titolo di concattedrale della diocesi civitonica.\nDal 16 febbraio 1991 Sutri \u00e8 annoverata tra le sedi vescovili titolari della Chiesa cattolica; dall'8 gennaio 2011 l'arcivescovo, titolo personale, titolare \u00e8 Antonio Guido Filipazzi, nunzio apostolico in Nigeria ed osservatore permanente presso la Comunit\u00e0 economica degli Stati dell'Africa occidentale.\nStatistiche.\nStatistiche delle diocesi unite di Nepi e Sutri:"}
{"id": "2024426", "revid": "110157", "url": "https://it.wikipedia.org/wiki?curid=2024426", "title": "Eddie Picnic's All Wet", "text": "Eddie Picnic's All Wet \u00e8 un EP live della band AFI pubblicato il 18 marzo 1994. Il 7\" era originale del vinile rosa e fu limitato a 200 copie. Un secondo rilascio fu limitato a 100 copie."}
{"id": "2024428", "revid": "1305772", "url": "https://it.wikipedia.org/wiki?curid=2024428", "title": "Breynia", "text": "Breynia \u00e8 un genere di piante tradizionalmente collocato nella famiglia delle Euphorbiaceae, ma che la moderna classificazione APG assegna alle Phyllanthaceae.\nAl suo interno comprende 35 specie, distribuite dall'India all'Australia. Tra queste soltanto \"B. disticha\" \u00e8 comunemente coltivata come pianta da giardino nelle zone tropicali e subtropicali.\nTassonomia.\nComprende le seguenti specie:\nSinonimi.\nIl genere \u00e8 conosciuto anche con altri nomi:"}
{"id": "2024431", "revid": "729019", "url": "https://it.wikipedia.org/wiki?curid=2024431", "title": "Pawl (automobilismo)", "text": "Pawl \u00e8 stato un costruttore statunitense di auto da corsa presente nelle gare statunitensi nei primi anni 1950.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo la Pawl ha all'attivo anche 3 Gran Premi in F1."}
{"id": "2024434", "revid": "729019", "url": "https://it.wikipedia.org/wiki?curid=2024434", "title": "Rolls-Royce Phantom III", "text": "La Phantom III \u00e8 un'autovettura prodotta dalla Rolls-Royce dal 1936 al 1939. Sostitu\u00ec la Phantom II. La vettura montava l'unico motore V12 costruito dalla Rolls-Royce fino all'introduzione della Silver Seraph nel 1998. Ne vennero prodotti 727 esemplari e fu l'ultima vettura fabbricata dalla Rolls-Royce prima della sospensione della produzione dovuta alla seconda guerra mondiale.\nIl contesto.\nIl motore era d'alluminio con alesaggio di 82,5\u00a0mm, corsa di 114,3\u00a0mm e cilindrata di 7338 cm\u00b3. Aveva valvole in testa con un solo albero a camme posto nella \u201cgola\u201d tra le due bancate di cilindri. I primi esemplari montavano punterie idrauliche, sostituite nel 1938 da punterie solide regolabili. Il modello montava alcune particolarit\u00e0 tecniche che la differenziavano dalla maggior parte dei veicoli circolanti: aveva due candele per cilindro, due sistemi di distribuzione, due bobine e due pompe d'alimentazione.\nLe ruote a raggi erano di serie, ma molti esemplari montavano ruote a disco. L'auto disponeva di un crick azionabile dall'interno e di un sistema di lubrificazione di quelle parti del telaio che ne hanno tipicamente bisogno, azionabile mediante una leva nel posto guida. Un'altra caratteristica della vettura erano le sospensioni indipendenti sulle ruote anteriori. Questa soluzione con molle elicoidali sull'avantreno era integrato da un retrotreno a balestre semiellittiche.\nIl cambio era manuale a quattro velocit\u00e0 con sincronizzazione per la seconda, terza e quarta marcia ed era collegato al motore da una frizione monodisco. La marcia di riposo fu introdotta nel 1938. L'impianto frenante era di tipo servoassistito sulle quattro ruote su licenza Hispano-Suiza. Il freno a mano era indipendente.\nIl modello montava un copriradiatore in acciaio Staybrite."}
{"id": "2024435", "revid": "6923", "url": "https://it.wikipedia.org/wiki?curid=2024435", "title": "Pornografia gay", "text": "La pornografia gay \u00e8 una parte della pornografia che rappresenta atti sessuali tra maschi con l'obiettivo primario (comune a tutta la pornografia \"tout court\") di portare all'eccitazione sessuale il proprio pubblico. Nonostante l\u2019aspetto eterosessuale abbia avuto un ruolo dominante nella pornografia, la pornografia gay ha avuto un'ampia diffusione e una lunga storia alle spalle, che trova le sue origini nell'antica Grecia se non addirittura nella preistoria. Secondo recenti studi, peraltro, sembra che la produzione e la fruizione della pornografia gay ammonti a circa il 50% dell'intera produzione pornografica il che fa dedurre che il pubblico che ne usufruisce, anche solo sporadicamente, sia molto ampio. In passato \u00e8 stato utilizzato ogni mezzo e supporto per rappresentare atti sessuali tra uomini, ci\u00f2 al pari di ogni altro tipo di pornografia. Nell'era moderna, l'industria della pornografia gay si concentra soprattutto nella produzione di home video, DVD, trasmissioni via cavo, video on demand e immagini e filmati fruibili su siti internet dedicati.\nStoria.\nL'omoerotismo \u00e8 stato da sempre presente nella fotografia e nel cinema fin dalla loro invenzione. Durante gran parte di quel periodo, qualsiasi tipo di rappresentazione sessuale doveva rimanere nascosta a causa delle regole sull'oscenit\u00e0, in particolar modo ogni tipo di materiale gay avrebbe potuto costituire un atto contro le leggi sulla sodomia, vigenti in molte giurisdizioni. Questo non succede pi\u00f9 negli Stati Uniti, in quanto tali leggi sono state dichiarate incostituzionali dalla Corte Suprema nel 2003.\nGli \"Stag films\", come venivano chiamati i film pornografici prima della loro legalizzazione nel 1970, sono stati realizzati relativamente presto nella storia del cinema. Il primo film pornografico noto sembra essere stato prodotto in Europa nel 1908. Le prime scene spinte, gay e bisessuali, risalgono agli anni venti, quando fu prodotto e distribuito il film francese \"Le menage moderne du Madame Butterfly\", girato in bianco e nero e della durata di pochi minuti. Il primo film americano con scene esplicite di sesso gay \u00e8 \"The Surprise of a Knight\" del 1929. A causa delle restrizioni giuridiche gli inizi della pornografia gay consistevano in produzioni \"underground\", la cui commercializzazione consisteva nella distribuzione di immagini di singoli uomini completamente nudi o con solo il perizoma. La pornografia gay, tra il 1940 e il 1950, era incentrata su uomini atletici e culturisti in pose statuarie. Le immagini di questi uomini, principalmente giovani e glabri, venivano introdotte nelle riviste di \"fitness\" note come riviste \"beefcake\", consentendo al lettore di passare come un semplice appassionato di \"fitness\" o cultore del benessere e della cura del corpo, poich\u00e9 la maggior parte degli uomini gay di quel periodo viveva la propria omosessualit\u00e0 nell'ombra. Questo genere di sessualit\u00e0 oggi viene considerato softcore.\nL'Athletic Model Guild (AMG), fondata dal fotografo Bob Mizer a Los Angeles nel 1944, fu il primo studio a produrre e commercializzare materiale esplicito per gay e la rivista \"Physique Pictorial\", che conteneva gli scatti di Mizer e i disegni di Tom of Finland, inoltre includeva pubblicit\u00e0 di prodotti estetici e consigli per la cura del corpo. Mizer produsse migliaia di immagini e film prima di morire il 12 maggio 1992. Mizer fu denunciato e processato nel 1947 per diffusione di materiale osceno e condannato a sei mesi di lavori forzati. Dopo \"Physique Pictorial\", nacquero numerose riviste analoghe, come \"Grecian Guild\", \"Adonis\", \"American Apollo\" e \"Body Beautiful\", tutte queste, se non dichiaratamente, erano rivolte a un pubblico omosessuale. Tali riviste permettevano allo stesso acquirente di comprare immagini di ragazzi semi-nudi direttamente dal fotografo, le foto venivano spedite in Europa e spacciate per immagini di modelli di nudo per pittori. Questi giornali diedero vita a un cambiamento culturale, soprattutto in Europa, modificando i canoni estetici, dall'ideale di un ragazzo giovane ed efebo al ragazzo muscoloso proposto oltre oceano. Agli inizi degli anni settanta, con l'avvento del 16 millimetri molti fotografi realizzarono molti film contenenti scene di sesso gay e/o masturbazione maschile, questi film venivano distribuiti grazie ad annunci su riviste e al passaparola.\nNegli anni sessanta furono prodotti molti film sperimentali i cui contenuti erano velatamente o apertamente gay. Film come \"Scorpio Rising\" di Kenneth Anger, \"Blow Job\" di Andy Warhol e \"Flesh\" di Paul Morrissey, contribuirono a modo loro all'evoluzione della pornografia gay. Quando era poco pi\u00f9 che ventenne, Joe Dallesandro lavor\u00f2 per la AMG di Mizer comparendo in film pornografici gay e lavorando per noti fotografi come Bruce Bellas. Dallesandro divenne in seguito noto al pubblico, la rivista \"TIME\" lo nomin\u00f2 nel 1969 l'uomo pi\u00f9 bello, \u00e8 stato raffigurato sulla copertina di \"Rolling Stone\" dell'aprile 1971 e prest\u00f2 la sua immagine per la copertina dell'album di esordio degli The Smiths.\nCon la rivoluzione sessuale degli anni sessanta la Corte Suprema degli Stati Uniti, con una sentenza del 1962, permise la commercializzazione della pornografia gay, sentenziando che ogni tipo di materiale che ritrae uomini nudi o semi-nudi non costituisce oscenit\u00e0.\nAnni settanta.\n\"Boys in the Sand\" pu\u00f2 considerarsi il primo film pornografico gay moderno. \"Boys in the Sand\", il cui titolo \u00e8 un riferimento parodistico al titolo originale del film di William Friedkin \"Festa per il compleanno del caro amico Harold\", fu distribuito in un cinema a luci rosse di New York nel 1971, ottenendo un successo record al botteghino, precedendo il successo di \"Gola profonda\". Questi film contribuirono a lanciare la pornografia gay come fenomeno popolare. La produzione di film gay sub\u00ec un notevole aumento nel corso degli anni settanta, anni in cui i teatri per adulti gay andavo moltiplicandosi, dove gli uomini potevano avere anche incontri sessuali.\nI film di quel periodo erano caratterizzati da una forte libert\u00e0 sessuale, mostrando scene di sesso in luoghi pubblici, come bagni e spiagge, inoltre nei film erano presenti attori prevalentemente giovani, muscolosi e villosi. Questi attori, baffuti e dal petto villoso, caratterizzarono l'immaginario erotico gay di quel decennio. Simboli di questo genere erano senz'altro Al Parker e Jack Wrangler, il loro aspetto da macho virile contrastava con quello del primo e vero pornodivo degli anni settanta, ovvero Casey Donovan, dall'aspetto pi\u00f9 longilineo e meno virile.\nSempre negli anni settanta si registr\u00f2 l'aumento di riviste specializzate come \"In Touch\" e \"Blueboy\". Nel 1973 nasce la rivista \"Playgirl\", creata per un pubblico femminile, ma acquistata anche da un pubblico gay, grazie ai suoi contenuti di nudo frontale maschile.\nAnni ottanta.\nGli anni ottanta sono stati un periodo d'oro per la pornografia gay. Con l'avvento del videoregistratore vi fu una pi\u00f9 facile accessibilit\u00e0 ai video pornografici, cos\u00ec l'industria pornografica trov\u00f2 un mercato pi\u00f9 redditizio con l'home video. Verso la met\u00e0 degli anni ottanta, divenne uno standard distribuire i film direttamente in videocassetta, questo signific\u00f2 una scomparsa graduale dei teatri a luce rossa. Inoltre con l'avvento del VHS, molti produttori investirono nel settore, rendendo i video pornografici produzioni ad alto budget.\nIl passaggio dall'usufruire della pornografia dagli spazi pubblici al privato, \u00e8 stata anche influenzata dalla scoperta del virus HIV, rendendo luoghi pubblici, come teatri e bagni, posti non sicuri.\nI film hard degli anni settanta avevano il merito di esplorare nuovi modi di rappresentare l'atto sessuale, a differenza quelli degli anni ottanta erano inquadrati in uno standard fatto di regole e convenzioni. La maggior parte dei film iniziava con poche righe di dialogo, gli interpreti eseguivano una fellatio al proprio partner seguito dalla penetrazione anale, culminato dalla eiaculazione, il tutto ripreso in primo piano. Le scene erano composte da riprese spezzettate in cui venivano usate diverse telecamere. La qualit\u00e0 delle immagini e il sonoro erano spesso carenti.\nRegisti come Matt Sterling, Eric Peterson, John Travis, e William Higgins fissarono uno standard per i modelli di quel decennio. I modelli erano caratterizzati dalla giovane et\u00e0, dai corpi snelli e privi di peli, figura che contrastava con l'uomo macho e villoso degli anni settanta. Sempre in quel periodo vi fu una divisione netta dei ruoli attivo e passivo. Gli attivi sono coloro che nel sesso anale penetrano il partner, e in genere hanno un corpo pi\u00f9 muscoloso e un pene di grosse dimensioni. Il passivo \u00e8 colui che nel sesso anale viene penetrano e in genere \u00e8 di corporatura pi\u00f9 minuta ed effeminato. I pornodivi del decennio erano quasi tutti attivi, mentre il passivo si intercambiava i ruoli. L'unica eccezione \u00e8 stato il pornodivo Joey Stefano che \u00e8 stato esclusivamente passivo in tutti i suoi film, Stefano fu noto anche per i suoi problemi di droga, che lo portano alla morte per overdose nel 1994. A tutt'oggi Joey Stefano viene considerato il James Dean del porno.\nQuesta rigorosa divisione tra attivo e passivo, permise a molti registi di ingaggiare molti attori eterosessuali per i loro film. Gli uomini eterosessuali che svolgono sesso gay per denaro vengono chiamati gay a pagamento (in inglese \u201cgay-for-pay\u201d). I pi\u00f9 famosi sono senz'altro i pornodivi John Holmes, che gir\u00f2 un film \"gay-for-pay\" verso la fine della sua carriera, e Jeff Stryker, entrambi noti per la fisicit\u00e0 e per le dimensioni notevoli del pene. Altro porno-attore molto noto negli anni ottanta che ha lavorato come gay a pagamento \u00e8 Ryan Idol.\nAnni novanta.\nL'industria della pornografia gay ha subito costanti cambiamenti nel corso degli anni novanta. Il regista Kristen Bjorn inizi\u00f2 la sua attivit\u00e0 nel business del porno, con un passato da fotografo professionista caratterizz\u00f2 i suoi film con immagini di alta qualit\u00e0. Bjorn \u00e8 stato a sua volta un porno-attore, questo gli permise di seguire i suoi modelli con pi\u00f9 cura, per dare loro pi\u00f9 credibilit\u00e0. Molti registi hanno dovuto migliorare le loro qualit\u00e0 tecniche per tenere il passo con l'esigenze del pubblico.\nGli anni novanta segnarono la fine delle distinzioni nette tra attori attivi e passivi, questa nuova tendenza in cui gli attori avevano ruoli interscambiabili (chiamati anche versatili) e davano pi\u00f9 importanza all'aspetto erotico, diverso dalla penetrazione o dal sesso orale. Uno degli attori pi\u00f9 rappresentativi di questa tendenza \u00e8 stato Ken Ryker, che divenne un'icona di quel decennio. Ryker, il cui nome d'arte si ispira a quello del suo predecessore Jeff Stryker, inizi\u00f2 la sua carriera interpretando solo ed esclusivamente il ruolo dell'attivo, dopo la crescita della sua popolarit\u00e0 inizi\u00f2 a praticare anche il sesso orale e a baciare i suoi partner, ma Ryker non prese mai una posizione netta sulla sua sessualit\u00e0 non definendosi mai come gay, tale alone di mistero era una tecnica usata da molti porno-attori di quel periodo.\nUn altro cambiamento sostanziale del decennio \u00e8 stata l'esplosione del mercato di nicchia in cui vengono prodotti film per accontentare i gusti specifici dello spettatore, vale a dire video amatoriali, in uniforme, fetish, bondage e generi estremi come fist-fucking, con porno attori appartenenti a specifici gruppi etnici. Un altro cambiamento deriva dal crescente mercato europeo, come le produzioni di Bel Ami e la crescente richiesta di modelli dell'Europa dell'Est anche per produzioni ad alto budget statunitensi, aprendo le porte per porno-attori come \u00c1rp\u00e1d Mikl\u00f3s, Lukas Ridgeston, Martin Valko e molti altri.\nL'industria pornografica gay ha subito una notevole crescita di popolarit\u00e0 negli anni novanta anche grazie all'avvento di internet. Soppiantata la fase tecnologica U-matic, tecnici, registi, come Chi Chi LaRue, Steven Scarborough e John Rutherford, e i porno-attori stessi hanno iniziato a lavorare nella pornografia considerandolo un vero e proprio mestiere, migliorando la qualit\u00e0 dei film dopo l'emergente interesse dei media e dei critici cinematografici, ma soprattutto per la crescita d'importanza di premi del settore come i GayVN Awards e gli Grabby Awards.\nCome gi\u00e0 accaduto negli anni ottanta, molti pornodivi raggiungono una certa popolarit\u00e0, ma grazie all'avvento di internet negli anni novanta certi porno-attori divengono delle vere e proprie celebrit\u00e0, con un proprio sito personale, fan club e gruppi a loro dedicati.\nAnni duemila.\nIl XXI secolo ha segnato un ennesimo aumento delle produzioni, facendo diventare la pornografia gay uno dei settori pi\u00f9 redditizi, nonostante la grande circolazione di denaro, molti porno-attori sono pagati relativamente poco, guadagnando grazie a esibizioni e spogliarelli in vari club, molti per aumentare i loro reddito lavorano come escort.\nAlcune controversie sono mosse nei confronti di alcune case di produzione come Treasure Island Media e Cobra Video che realizzano video bareback (sesso senza preservativo). Molte societ\u00e0 importanti, come Falcon Entertainment, Hot House Entertainment, Channel 1 Releasing, Lucas Entertainment, Raging Stallion e Titan Media sostengono l'uso del preservativo nei loro film, promuovendo il sesso sicuro e contribuire alla lotta all'HIV, sia nel settore pornografico sia nella comunit\u00e0 gay nel suo complesso. Molte societ\u00e0 e molti registi, in primis Chi Chi LaRue, sono arrivati a bandire i propri attori che volevano praticare sesso anale senza precauzioni.\nUno dei nuovi pionieri della pornografia gay \u00e8 il pornodivo e regista Michael Lucas, che con la sua casa di produzione ha espresso un nuovo modo per realizzare film hard, questi film ad alto budget si differenziano da altri per i suoi contenuti che non si limitano alle sole scene di sesso, ma includono una vera e propria trama sorretta da una sceneggiatura. Lucas diresse una versione porno de \"Le relazioni pericolose\", in seguito viene prodotto e distribuito \"Michael Lucas' La Dolce Vita\", un remake pornografico de \"La dolce vita\" di Federico Fellini. Dopo la distribuzione del film, Lucas \u00e8 stato denunciato per violazione dei diritti di copyright e per uso improprio di marchio commerciale.\nIn questi anni molti cineasti affermati si avvicinano al settore del porno gay, come il danese Lars von Trier, Palma d'oro al Festival di Cannes con \"Dancer in the Dark\", produce il film \"HotMen CoolBoyz\", primo film gay dopo aver prodotto tre film pornografici eterosessuali d'avanguardia. Lars von Trier, che con la societ\u00e0 Zentropa, produce \"HotMen CoolBoyz\", opera innovativa con scene esplicite di sesso gay, \u00e8 noto per aver fondato il movimento cinematografico Dogma 95, e inventa un codice simile per questo tipo di produzioni, chiamato \"Puzzy Power Manifesto\". Tra i protagonisti della pellicola figura il porno attore statunitense Billy Herrington.\nNegli ultimi anni la pornografia gay, come anche altri settori dell'intrattenimento, si avvicina sempre pi\u00f9 alle nuove tecnologie, cercando nuovi modi per coinvolgere il suo pubblico. Cavalcando il successo della rinascita del 3D nel cinema \"mainstream\", anche la pornografia si \u00e8 adeguata e registi come Dominic Ford hanno iniziato a produrre video in tridimensionale da vedere con gli appositi occhialini. Sempre Dominic Ford ha dato vita al reality show \"So You Think You Can Fuck\", primo game show sulla pornografia gay, che prende ispirazione per il titolo dal celebre programma di ballo \"So You Think You Can Dance\". \"So You Think You Can Fuck\", presentato dal pornodivo Matthew Rush, consiste in 12 concorrenti che competono al titolo di \"Pornostar preferita d'America\". I concorrenti, attraverso domande e risposte, formano delle coppie (attivo e passivo) e hanno quindi pochi minuti per sviluppare una scena utilizzando gli scenari classici della pornografia, spogliatoio, studio medico, palestra, ecc.; successivamente vengono effettuate le riprese della scena sessuale, che viene analizzata e votata da un'apposita giuria. Il reality show \u00e8 giunto alla quinta edizione, vinto in ordine da Topher DiMaggio, Mitch Vaughn, Duncan Black, Landon Conrad, Dylan Knight e Brandon Wilde.\nPubblico.\nIl pubblico che usufruisce della pornografia gay \u00e8 composto principalmente da uomini gay e bisessuali anche se, stando ad alcuni studi, anche un discreto numero di uomini eterosessuali ricorrerebbe a questo tipo di pornografia a scopo di eccitazione. Ci\u00f2 sembrerebbe giustificare, peraltro, la massiccia produzione in termini di numeri della pornografia gay che, oggi come oggi, risulta diffusissima in rete generando lo sviluppo prorompente di parecchi sotto generi (leather, militari, sado-maso, uomini maturi, spanking, ecc.) tutti incentrati rigorosamente su rapporti tra maschi.\nContrastanti sono le opinioni circa la fruizione della pornografia gay da parte del pubblico femminile. A ogni modo in alcuni casi si \u00e8 stabilito che le donne risultano attratte da una pornografia che vede come protagonisti esclusivamente attori maschi: ad esempio, nell'agosto del 2005, la pornostar Jenna Jameson ha lanciato il sito internet interattivo \u2018'Club Thrust'\u2019, che conteneva video hard gay dimostrando, in quell'occasione, un'attrazione del pubblico femminile per quel genere di film. Peraltro, i fumetti Yaoi e la slash fiction sono generi caratterizzati da tematiche gay, ma sono soprattutto scritti da e per donne.\nPornografia gay in Italia.\nQuando agli inizi degli anni ottanta la pornografia gay fu sdoganata, con un'invasione massiccia di videocassette e altro materiale proveniente dagli Stati Uniti, anche l'Italia cerc\u00f2 di costruirsi un suo mercato. Molti registi di film porno e/o erotici eterosessuali cercarono di cavalcare questa nuova tendenza, inserendo nei loro film scene gay, ma i tentativi furono fallimentari, con poco apprezzamento da parte del pubblico eterosessuale. Uno dei primi attori a cimentarsi in questo genere fu Lionello Pettinato, attore che era gi\u00e0 apparso in servizi fotografici su riviste rivolte a un pubblico gay, Pettinato ha lavorato nei film \"Pornovideo\" e \"Caldo profumo di vergine\", entrambi del 1981. Un altro esponente di questo nuovo genere fu Fernando Arcangeli che lavor\u00f2 per registi come Joe D'Amato e Claudio Caligari nei film \"Emanuelle in America\", \"Sesso nero\", \"Vieni, vieni da me, amore mio\" e molti altri. Arcangeli era pi\u00f9 che altro chiamato a interpretare ruoli estremamente effeminati se non da travestito. A differenza di Pettinato, che ebbe una carriera molto breve limitandosi a soli tre film, Arcangeli fu apprezzato dal pubblico eterosessuale grazie alle sue interpretazioni dal caratterista comico.\nUna vera e propria industria porno gay non ha mai preso piede in Italia, solo verso la fine degli anni novanta furono realizzate alcune produzioni autoctone. Uno dei massimi esponenti \u00e8 Lucas Kazan, regista che ha lavorato con i pi\u00f9 importanti registi pornografici dell'hard gay. Con la Men of Odyssey, Kazan ha girato uno dei primi film ambientati in Italia e con un cast interamente italiano. Il film in questione \u00e8 \"Journey to Italy\", titolo che rende omaggio al film di Roberto Rossellini \"Viaggio in Italia\", altri titoli prodotti in seguito furono \"Hotel Italia\" e \"Italian Style\" sotto l'etichetta della Lucas Kazan Productions. Solo i primi due film Kazan furono distribuiti regolarmente in Italia, i successivi furono distribuiti per il mercato estero, per tutelare l'identit\u00e0 di alcuni modelli italiani.\nNonostante queste produzioni nostrane, molti aspiranti porno-attori cercano fortuna negli Stati Uniti: attori hard come gli italiani Francesco D'Macho, Alex Baresi, Carlo Masi e Alex Marte lavorano assiduamente per i pi\u00f9 noti studios statunitensi."}
{"id": "2024438", "revid": "6923", "url": "https://it.wikipedia.org/wiki?curid=2024438", "title": "Mercedes T80", "text": ""}
{"id": "2024440", "revid": "71433", "url": "https://it.wikipedia.org/wiki?curid=2024440", "title": "Pornografia omosessuale", "text": ""}
{"id": "2024443", "revid": "110157", "url": "https://it.wikipedia.org/wiki?curid=2024443", "title": "This Is Berkeley, Not West Bay", "text": "This Is Berkeley, Not West Bay \u00e8 un EP split pubblicato nel 1994 con la Zafio Records, contribuito dalle band AFI, Dead and Gone e Black Fork.\nLa canzone degli AFI \"Love Is a Many Splendored Thing\" \u00e8 accompagnata dalla voce di Tim Armstrong della band Rancid. Questa canzone \u00e8 registrata nuovamente per l'album \"Very Proud of Ya\"."}
{"id": "2024444", "revid": "125140339", "url": "https://it.wikipedia.org/wiki?curid=2024444", "title": "Cratere del Sirente", "text": "Il cratere del Sirente \u00e8 un laghetto stagionale (circa 115 per 140 metri) nel gruppo del Sirente, a tredici chilometri da Secinaro in Abruzzo. \nDescrizione.\nLa forma quasi circolare e altri dettagli sono caratteristici dei crateri meteoritici, seppur la sua origine \u00e8 dibattuta nella comunit\u00e0 scientifica.\nSecondo alcuni studiosi il cratere sarebbe stato creato da un meteorite del diametro di circa 10 metri, caduto nel IV o V secolo d.C. (si veda anche la voce Secinaro). L'ipotesi che il meteorite del Sirente possa essere il fenomeno astronomico osservato da Costantino il Grande e dal suo esercito prima della battaglia di Ponte Milvio ha suscitato grande eco sulla stampa nazionale ed estera.\nOrigine degli studi.\nLe peculiarit\u00e0 della struttura geologica in questione sono state evidenziate verso la fine degli anni novanta da alcuni esperti di crateri da impatto dell'IRSPS di Pescara . Da allora vari studiosi si sono interessati, in momenti diversi, della struttura ipotizzando molteplici ipotesi cause per la sua formazione. Accanto alla caduta di un meteorite, sono state ipotizzate anche l'origine antropica e quella vulcanica. L'area \u00e8 stata oltretutto alterata dalla caduta di ordigni militari durante la Seconda guerra mondiale. Le teorie principali sono ad oggi quella dell'impatto meteoritico e quella dell'origine antropica.\nIl cratere che ospita il lago \u00e8 il pi\u00f9 grande di un intero campo di strutture circolari situate sulla Piana del Sirente. Sebbene tutte queste strutture datino all'incirca nel primo millennio a.C., la datazione pi\u00f9 precisa e attendibile \u00e8 quella dei campioni di terreno che - al momento della formazione della struttura geologica - si trovavano in corrispondenza del livello \"zero\" sotto la corona del cratere principale (\"target surface\": superficie bersaglio). La datazione di questi campioni di terreno ottenuta tramite radiocarbonio (AMS) suggerisce che l'escavazione sia avvenuta all'incirca nel 412 d.C. +/- 40 anni.\nData la giovane et\u00e0 di questa struttura geologica, l'indagine geologica si \u00e8 presto trasformata in una indagine multidisciplinare: una indagine che appariva destinata ad essere alimentata dal contributo di esperti e appassionati di storia, tradizioni locali e archeologia. Nel 2010 la regione Abruzzo ha posto il veto alla prosecuzione delle indagini con l'escavazione di un foro sotto la superficie del lago, unica indagine che avrebbe potuto confutare o confermare definitivamente l'ipotesi dell'origine meteoritica del lago.\nL'ipotesi dell'impatto meteoritico.\nLa teoria dell'impatto meteorico \u00e8 stata argomentata a pi\u00f9 riprese dai suoi autori. All'epoca del presunto impatto il territorio ricadeva nelle competenze amministrative del \"municipium\" di Superaequum e fonti della tradizione orale tramandano la memoria di un evento catastrofico riferibile in termini cronologici proprio al contesto degli antichi Peligni Superequani del IV-V secolo d.C. Le conseguenze stimate per il presunto impatto meteoritico del Sirente appaiono inoltre compatibili con tutte le emergenze archeologiche finora note databili tra il IV e il V sec. d.C. .\nTestimonianze di eventi celesti non sono oltretutto estranee alla storia degli antichi romani: tra i prodigi celesti che si osservarono in tutta l'Italia durante gli anni della Guerra Sociale (I secolo a.C.), Plutarco ci ricorda che ad \u039b\u03b1\u03b2\u03ad\u03c1\u03bd\u03b7 la terra si spacc\u00f2 proprio mentre Silla vi era giunto con un esercito. Altri autori classici, riferendosi al medesimo evento, descrivono una fiamma alta fino al cielo (Lisandro e Silla, 6.6). Il fatto viene ribadito anche da Orosio e Giulio Ossequente a proposito dei prodigi che vennero osservati a Roma e in Italia durante il primo anno della Guerra Sociale. Orosio situa il presagio in Samnitibus (V, 18,5), mentre Ossequente lo colloca presso una localit\u00e0 Aenaria (51.54). Salomon, tenendo conto delle vicende militari del giovane Silla, traduce \"Aenaria\" in \"Aeserniae\" localizzando i fatti ad Isernia. Mommsem, invece, identifica \u039b\u03b1\u03b2\u03ad\u03c1\u03bd con \"Laverneis\" e colloca l'episodio nei pressi dell'antico \"pagus Laverneis\" (l'attuale borgo di Prezza nella Valle Peligna).\nL'ipotesi dell'escavazione antropica.\nLa tesi che vede nel cratere del Sirente un bacino scavato dall'uomo \u00e8 stata formulata inizialmente dal geologo Fabrizio Speranza ed \u00e8 stata argomentata storicamente da questo stesso autore con la consulenza di Mario Arpea. L'ipotesi geologica \u00e8 che trattasi di un comune abbeveratoio scavato dall'uomo modellando i bordi di una depressione carsica preesistente, mentre la tesi storica \u00e8 che un braccio secondario del Tratturo Celano-Foggia terminasse proprio in corrispondenza dei Prati del Sirente. La presenza di un numero cospicuo di ovini avrebbe indotto i pastori transumanti a scavare un bacino di dimensioni idonee a raccogliere l'acqua necessaria per abbeverare gli armenti. \nTra il 2004 e il 2009 la teoria dell'impatto meteoritico \u00e8 stata molto criticata sui media dai sostenitori della teoria dell'origine atropica .\nRecenti test sismici e di conduttivit\u00e0 elettrica hanno tuttavia evidenziato che il bacino \u00e8 profondo oltre 50 metri, che la sua forma \u00e8 concava e che non sono preenti radici o condutture in profondit\u00e0: caratteristiche apparentamente difficile da conciliare sia con l'origine carsica, sia con l'origine vulcanica. .\nCollegamenti esterni.\nMedia esteri.\nFonti di notizie in lingue diverse dall'inglese"}
{"id": "2024445", "revid": "1873140", "url": "https://it.wikipedia.org/wiki?curid=2024445", "title": "Porta Susa (metropolitana di Torino)", "text": "Porta Susa \u00e8 una stazione della metropolitana di Torino.\nStoria.\nLa stazione \u00e8 stata costruita assieme alla tratta da piazza XVIII Dicembre alla stazione di Torino Porta Nuova, attivata il 5 ottobre 2007, ma rimase inattiva per via dei lavori nuova stazione ferroviaria sotterranea di Porta Susa.\nLa stazione fu inaugurata il 9 settembre 2011, in concomitanza con la parziale apertura del fabbricato viaggiatori dell'omonima stazione ferroviaria con la quale \u00e8 interconnessa.\nServizi.\nServizi disponibili in stazione:"}
{"id": "2024446", "revid": "585241", "url": "https://it.wikipedia.org/wiki?curid=2024446", "title": "Pankratz", "text": "Pankratz \u00e8 stato un costruttore statunitense di auto da corsa presente nelle gare statunitensi negli anni 1950.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo la Pankratz ha all'attivo anche due Gran Premi in F1."}
{"id": "2024447", "revid": "21880", "url": "https://it.wikipedia.org/wiki?curid=2024447", "title": "Specie introdotte", "text": ""}
{"id": "2024452", "revid": "1522738", "url": "https://it.wikipedia.org/wiki?curid=2024452", "title": "Mario Slam Basketball", "text": "Mario Slam Basketball (chiamato \"Mario Hoops 3 on 3\" in America e Giappone) \u00e8 un videogioco sviluppato dalla Square Enix per Nintendo DS. \u00c8 il primo gioco in cui i personaggi di Mario e quelli di \"Final Fantasy\" appaiono insieme. Inoltre \u00e8 il secondo gioco di Mario sviluppato dalla Square dopo \"Super Mario RPG\", ed \u00e8 (assieme a Mario Sports Mix) l'unico gioco di Mario in cui si pratica la pallacanestro.\nModalit\u00e0 di gioco.\nIl gioco comprende diverse modalit\u00e0, tra le quali \"Sfida\", \"Torneo\", \"Esibizione\" e \"Wireless\". La modalit\u00e0 Sfida permette ai giocatori di allenarsi grazie a delle semplici sfide proposte dal gioco (Allenamento, Super Tiro, Corsa Palleggi-Prova a Tempo). Mentre la modalit\u00e0 Torneo \u00e8 il cuore del gioco. I tornei possono essere giocati sia in modalit\u00e0 Principiante che Esperto. Ogni Torneo \u00e8 suddiviso in tre partite, a differenza dell'ultimo torneo che contiene una sfida speciale in cui giocano quattro dei personaggi di Final Fantasy. Infine, la modalit\u00e0 esibizione permette di giocare una partita libera e sceglierne le caratteristiche (come durata e numero di periodi). La modalit\u00e0 multiplayer doveva inizialmente supportare la Nintendo Wi-Fi Connection, ma \u00e8 stata all'ultimo momento rimossa e sostituita con una pi\u00f9 semplice modalit\u00e0 wireless. Due giocatori possono giocare insieme anche con una sola cassetta.\nMosse speciali.\nUn canestro effettuato normalmente vale 20 punti entro la linea dei 3 punti, 30 fuori da essa, mentre quelli effettuati con le mosse speciali valgono 40 punti. Le mosse speciali sono dei tiri particolari che ogni personaggio esegue in modo differente. Per attivare le mosse speciali, il giocatore deve 'palleggiare' sul touch screen in modo da formare una simbolo (ad esempio, un triangolo). La mossa speciale \u00e8 infallibile a meno che non venga effettuata da troppo lontano, ma \u00e8 comunque impossibile da deviare."}
{"id": "2024453", "revid": "767487", "url": "https://it.wikipedia.org/wiki?curid=2024453", "title": "Meskowski", "text": "Meskowski \u00e8 stato un costruttore statunitense di auto da corsa presente nelle gare statunitensi negli anni 1960.\nStoria.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo la Meskowski ha all'attivo anche 1 Gran Premio in F1.\nI suoi unici due piloti furono Bob Veith e Bobby Grim, che terminarono la 500 Miglia di Indianapolis 1960 rispettivamente 8\u00b0 e 16\u00b0.\nNegli anni sessanta il marchio Meskowski conquist\u00f2 molte vittorie grazie a A.J. Foyt."}
{"id": "2024456", "revid": "339392", "url": "https://it.wikipedia.org/wiki?curid=2024456", "title": "Italia '61-Regione Piemonte", "text": ""}
{"id": "2024459", "revid": "71433", "url": "https://it.wikipedia.org/wiki?curid=2024459", "title": "Porno gay", "text": ""}
{"id": "2024461", "revid": "110157", "url": "https://it.wikipedia.org/wiki?curid=2024461", "title": "Fly in the Ointment", "text": "Fly in the Ointment \u00e8 un EP della band AFI. Le tracce 1 e 3 sono state ri-registrate nell'album \"Very Proud of Ya\", \"Open Your Eyes\" si trova nell'album \"Answer That and Stay Fashionable\" ma con una differente voce e mixer. \u00c8 stato pubblicato il 31 marzo 1995 con la Wedge Records."}
{"id": "2024467", "revid": "101782756", "url": "https://it.wikipedia.org/wiki?curid=2024467", "title": "Antica Corinto", "text": ""}
{"id": "2024468", "revid": "19504774", "url": "https://it.wikipedia.org/wiki?curid=2024468", "title": "Ileana Caravati", "text": ""}
{"id": "2024483", "revid": "72396", "url": "https://it.wikipedia.org/wiki?curid=2024483", "title": "Molo (Genova)", "text": "Molo (\"Meu\" in genovese, pronuncia ) \u00e8 un quartiere del centro storico di Genova. Situato a ridosso dell'area portuale pi\u00f9 antica ha costituito per secoli il centro del potere politico e religioso cittadino. Era uno dei \"sestieri\" in cui era suddivisa la citt\u00e0 di Genova e confinava a levante con quello di Portoria, a nord con quello della Maddalena a sud e a ponente con l'area portuale.\nCompreso in seguito nella ex-circoscrizione \"Pr\u00e8-Molo-Maddalena\", che riuniva in un'unica entit\u00e0 amministrativa i tre quartieri pi\u00f9 antichi del centro storico, \u00e8 oggi un\"'unit\u00e0 urbanistica\" del Municipio I Centro-Est.\nDescrizione del quartiere.\nToponimo.\nIl quartiere prende il nome dal \"Molo\", creato partire dal XIII secolo con l'ampliamento della penisola naturale che delimitava l'insenatura del Mandraccio, la porzione pi\u00f9 antica del porto di Genova, oggi interrata. Il \"Molo\", pi\u00f9 volte ampliato nel corso dei secoli e fortificato nel XVI secolo, dal Seicento \u00e8 denominato \"Molo Vecchio\", in contrapposizione al \"Molo Nuovo\", realizzato all'estremo opposto del porto, ai piedi della Lanterna.\nTerritorio.\nL'\"unit\u00e0 urbanistica\" del Molo comprende oggi tre aree distinte:\nGli sviluppi urbanistici nel corso dei secoli hanno interrotto la continuit\u00e0 delle tre aree, isolando dapprima il rione del Molo con la costruzione delle mura \"di mare\" e di infrastrutture portuali (Portofranco); nell'Ottocento l'apertura di via S. Lorenzo ha creato una netta frattura tra l'area collinare di Castello e il resto del centro storico attiguo alla cattedrale e al Palazzo Ducale.\nL'Anonimo Genovese, annalista autore di note storiche sulla citt\u00e0 di Genova, cos\u00ec descriveva nel 1818 i confini del sestiere del Molo, sostanzialmente coincidenti con quelli dell'attuale \"unit\u00e0 urbanistica\":\nNel centro storico genovese sono presenti tuttora numerose targhe con l'indicazione degli antichi sestieri.\nDemografia.\nLa popolazione dell'\"unit\u00e0 urbanistica\" del Molo al 31 dicembre 2012 risultava di 9635 abitanti.\nL'andamento demografico storico evidenzia che, a fronte di una popolazione sostanzialmente stabile per quasi un secolo (da 22.717 abitanti nel 1861 a 22.947 nel 1951), nella seconda met\u00e0 del Novecento si assiste al dimezzamento degli abitanti, fenomeno che ha interessato tutti i tre \u201csestieri\u201d del centro storico (Pr\u00e8, Molo e Maddalena). L'esodo tocca le punte massime negli anni sessanta, proprio nel momento di maggiore espansione demografica della citt\u00e0 nel suo complesso. A partire dai primi anni duemila si assiste ad una ripresa, legata soprattutto all'insediamento di immigrati stranieri. Proprio questa forte presenza straniera (complessivamente i tre quartieri del centro storico hanno con il 21,3% la maggior percentuale di residenti nati all'estero tra tutti i quartieri genovesi) determina alcune anomalie rispetto alla media generale del comune, quali un'elevata presenza di maschi, un'et\u00e0 media pi\u00f9 bassa e un'alta percentuale di famiglie composte da una sola persona.\nStoria.\nLe origini.\nLa collina del Castello, a 40\u00a0m slm, \u00e8 stata la sede del pi\u00f9 antico insediamento pre-romano di Genova, fondato nel VI secolo a.C. da un gruppo di Liguri. Questo primo modesto insediamento fu fortificato nel secolo successivo con la creazione di un \"oppidum\" in posizione strategica per controllare il sottostante bacino portuale. Il colle si trovava infatti in posizione dominante sull'insenatura naturale del Mandraccio, luogo di scambi commerciali con gli Etruschi e i coloni greci di Marsiglia. Attorno all'oppidum dei Liguri sorse la prima cinta muraria genovese, che si estendeva attorno all'area sommitale della collina, dove oggi sorgono la chiesa di Santa Maria di Castello e la facolt\u00e0 di architettura.\nLe distruzioni causate dai bombardamenti della seconda guerra mondiale ed il conseguente abbandono dell'area hanno favorito l'attuazione di importanti campagne di scavi archeologici che hanno restituito alla citt\u00e0 preziosi frammenti del suo passato. Gli scavi condotti a pi\u00f9 riprese tra il 1965 e il 1992 sul sito del distrutto monastero di S. Silvestro, al culmine del colle, hanno portato alla luce i resti di alcune strutture murarie riferibili al primo insediamento preromano; il grande numero di iscrizioni e vasellame etruschi rinvenuti dimostrano gli stretti rapporti tra Liguri ed Etruschi testimoniando il contributo dato da questo popolo alla fondazione della citt\u00e0. A partire dal IV secolo a.C. si intensificarono i rapporti con i coloni greci di Marsiglia.\nL'oppidum fu distrutto durante la seconda guerra punica (205 a.C.) dal cartaginese Magone. Il piano di ricostruzione voluto dai Romani abbandon\u00f2 la posizione arroccata dell'oppidum, privilegiando la zona sottostante, quella oggi compresa tra via San Bernardo e via San Lorenzo, morfologicamente pi\u00f9 favorevole allo sviluppo urbano e pi\u00f9 vicina al porto, mentre il colle divenne una zona marginale, occupata da povere abitazioni e orti.\nIl Medioevo.\nIn epoca bizantina e longobarda, tra il VI e il VII secolo, gran parte dell'area gi\u00e0 occupata dalla citt\u00e0 romana venne abbandonata: i rilievi archeologici nella zona della cattedrale di San Lorenzo e del Palazzo Ducale evidenziano in questo periodo un uso agricolo di terreni in precedenza gi\u00e0 edificati, mentre la sommit\u00e0 del colle veniva nuovamente fortificata, anche se il tracciato di queste mura non \u00e8 stato finora individuato con certezza; la cerchia muraria \"carolingia\" (IX secolo) racchiuse il colle e la zona di Serravalle, intorno alla chiesa di San Lorenzo, da poco edificata. Sempre nel IX secolo, con il trasferimento della cattedralit\u00e0 dalla chiesa di San Siro a quella di San Lorenzo, l'area circostante divenne il centro del potere politico e religioso, rappresentato dal palazzo episcopale adiacente alla cattedrale, e in seguito dagli insediamenti delle potenti famiglie Fieschi e Doria e dal Palazzo Ducale.\nDopo le distruzioni causate dall'incursione saracena del 936 il vescovo (che accentrava anche il potere civile), oltre al palazzo arcivescovile nei pressi della cattedrale, ebbe a disposizione anche una residenza fortificata alla sommit\u00e0 del colle (costruita nel X secolo e pi\u00f9 volte rimaneggiata fino al XIV secolo), accanto alla quale sorse il pi\u00f9 antico tempio mariano cittadino, la chiesa di Santa Maria di Castello. Gli scavi archeologici hanno portato alla luce i resti delle fondazioni del castello vescovile e quelle della primitiva chiesa di San Silvestro (XII secolo).\nAll'interno dell'area murata si distinguevano le aree abitative, la cosiddetta \"civitas\", e la sommit\u00e0 fortificata del colle, il \"castrum\". Con la rinascita della citt\u00e0 l'area compresa entro le mura era divenuta insufficiente per contenere tutta la popolazione, per cui al di fuori della cerchia muraria, nella zona di Soziglia, detta \"burgus\", si svilupparono piccoli nuclei abitati, in un contesto ancora parzialmente agricolo, come ricordano tuttora i toponimi \"Luccoli\" (da \"lucus\", bosco), \"Campetto\" e \"Canneto\".\nDal XII secolo una nuova classe nobiliare mercantile prese il sopravvento sulla nobilt\u00e0 feudale, formando otto \"compagne\" territoriali, unit\u00e0 associative legate fra loro da interessi economici e politici; la \"civitas\" fu suddivisa tra le \"compagne\" di Castello, Maccagnana e Piazzalunga, primo embrione del sestiere del Molo.\nDall'unione di queste aggregazioni nella \"Compagna Communis\" nacque, sotto la tutela del vescovo, il comune di Genova, che intorno alla met\u00e0 del secolo, contro l'insidia del Barbarossa, decise la costruzione di una nuova cinta muraria (1155-1160) che inglob\u00f2 anche tutto il \"burgus\", portando il limite di ponente dell'area urbana alla porta di Santa Fede o Sottana, oggi conosciuta come \"Porta dei Vacca\". Le vecchie mura carolingie rimasero il limite amministrativo tra citt\u00e0 (Molo) e borgo (Maddalena).\nLe consorterie legate alle famiglie nobili ebbero un ruolo decisivo nella formazione del tessuto urbano medioevale. La rivalit\u00e0 tra questi gruppi di potere portava a frequenti spargimenti di sangue, nonostante i tentativi delle autorit\u00e0 comunali di limitare questi scontri cruenti. La Genova medievale venne cos\u00ec a strutturarsi come un insieme di tante cittadelle private, chiamate \"curi\u00e6\", la cui struttura edilizia tipica era costituita dal palazzo, affacciato su una piccola piazza circondata da portici in cui si svolgevano le attivit\u00e0 mercantili e protetta da una o pi\u00f9 torri alla cui base erano logge aperte di rappresentanza. Attorno alla piazza sorgevano le abitazioni dei membri della consorteria. I nuclei familiari pi\u00f9 importanti disponevano anche di una chiesa gentilizia, come i Doria in San Matteo e i Della Volta in San Torpete. Le famiglie avevano il diritto di nominare i parroci di queste chiese e di celebrarvi battesimi, matrimoni e funerali. Gli insediamenti delle famiglie che detenevano il potere economico e politico si svilupparono lungo le vie principali, finendo per relegare i ceti popolari nelle strade marginali, in edifici che venivano continuamente sopraelevati al crescere della popolazione.\nAlle aggregazioni legate alle famiglie nobiliari, a partire dal Duecento si sovrapposero quelle legate alle arti e ai mestieri che dettero un significativo impulso allo sviluppo urbano del XIII e XIV secolo. Il ricordo di queste aggregazioni \u00e8 tuttora presente nella toponomastica del centro storico, dove accanto alle vie e alle piazze con i nomi delle famiglie nobiliari (Cattaneo, Embriaci, Giustiniani, Sauli) si aprono i vicoli in cui artigiani e commercianti avevano le loro botteghe (via degli Orefici, salita Pollaiuoli, vico dei Cartai, vico degli Indoratori).\nLa costruzione del Molo Vecchio.\nCome nota il Donaver i Consoli del comune imposero nel 1134 una tassa sulle navi che approdavano nel porto di Genova, destinata a sostenere le spese di quello che oggi \u00e8 chiamato Molo Vecchio. Nel 1247 tale frate Oliviero pose mano alla costruzione del molo con grossi macigni tolti alla localit\u00e0 detta \"la Cava\". Il molo fu iniziato con riempimento di materiali diversi, formando una lingua di terra verso ponente. L'opera di edificazione della struttura fu proseguita poi da Marino Boccanegra. A varie riprese, tra il 1283 e il 1821, fu prolungato e rafforzato.\nDal XVI al XVIII secolo.\nA partire dal XVI secolo con lo spostamento delle residenze nobiliari verso le \"strade nuove\" aperte a monte del centro storico, la collina di Castello, con l'eccezione delle isole residenziali di poche famiglie (Giustiniani, Cattaneo), assume una connotazione di carattere popolare con un'economia legata soprattutto ad attivit\u00e0 artigianali e commerciali.\nPersa la sua importanza strategica, anche il castello vescovile al culmine della collina fu abbandonato e inglobato nel grande complesso monastico di San Silvestro, mentre altri conventi andavano ad occupare parte delle aree curiali gi\u00e0 appartenute agli Embriaci (S. Maria in Passione, S. Maria delle Grazie la Nuova), affiancando quello gi\u00e0 esistente dei Domenicani di Santa Maria di Castello.\nLe mura vennero ampliate nel XVI secolo, e in questa occasione per la prima volta furono costruite anche sul lato a mare delle cortine difensive che arrivarono ad inglobare il molo, per accedere al quale nel 1553 su progetto di Galeazzo Alessi venne costruita la monumentale \"Porta Siberia\".\nIntorno alla met\u00e0 del Seicento il Consiglio generale delle Compere di S. Giorgio deliber\u00f2 la creazione del Portofranco, con la costruzione nell'area del Molo Vecchio di una serie di edifici da destinare ai magazzini ed agli uffici degli spedizionieri.\nL'Ottocento.\nL'espansione urbanistica ottocentesca non interess\u00f2 direttamente il nucleo storico del quartiere, ma comport\u00f2 l'apertura di due importanti arterie: la strada Carlo Felice (oggi via XXV Aprile) tra Piazza delle Fontane Marose e il nuovo centro cittadino di piazza S. Domenico (oggi piazza De Ferrari), nel 1825, e via S. Lorenzo, realizzata tra il 1835 e il 1840. Quest'ultimo intervento ebbe una ricaduta sul piano socio-economico perch\u00e9 andava a delineare una netta separazione tra le zone pi\u00f9 vitali del centro storico, legate ai centri del potere politico, economico e religioso e la collina di Castello, che dopo l'abbandono dei complessi monastici e lo spostamento delle attivit\u00e0 commerciali in altre zone della citt\u00e0 visse un lungo periodo di degrado, protrattosi fin quasi ai nostri giorni.\nL'ampliamento del porto.\nStudi per l'ampliamento e la modernizzazione del porto erano stati elaborati durante la dominazione francese (1805-1814) e ripresi dal governo sabaudo dopo che la Liguria era entrata a far parte del Regno di Sardegna (1815), ma disponibilit\u00e0 finanziane e divergenze tecniche vennero a limitare la loro realizzazione. Dopo la disastrosa burrasca del 1821, che aveva causato ingenti danni alle strutture portuali e alle navi ormeggiate, fu deciso un ulteriore ampliamento del Molo Vecchio, che sotto la direzione di Domenico Chiodo, direttore del Genio militare, fu prolungato di circa 100 metri; l'opera fu completata intorno al 1835.\nLe infrastrutture restavano tuttavia insufficienti per far fronte al crescente traffico portuale e il porto di Genova stava rapidamente perdendo terreno nei confronti della rivale Marsiglia. Un nuovo piano di ampliamento del porto fu finalmente attuato a partire dal 1877 grazie ad un finanziamento di venti milioni di lire da parte di Luigi Raffaele De Ferrari, Duca di Galliera.\nPer quanto riguarda il quartiere del Molo furono realizzate nuove banchine con riempimenti a mare ai piedi delle scogliere del colle di Sarzano. Con la costruzione del \"Molo Giano\", al limite tra la zona del Molo e quella di Carignano, tra questo e il Molo Vecchio fu creata una zona dedicata alle riparazioni navali con i primi due bacini di carenaggio, inaugurati tra il 1892 e il 1893. I bacini di carenaggio, gestiti da una societ\u00e0 appositamente creata, sono oggi complessivamente cinque, con gli altri tre costruiti tra gli anni venti e gli anni sessanta del Novecento.\nIl Novecento.\nLa seconda guerra mondiale.\nDurante la seconda guerra mondiale il quartiere fu tra i pi\u00f9 colpiti dai bombardamenti aerei alleati e molti edifici, soprattutto sulla collina di Castello, furono gravemente danneggiati; vennero completamente distrutti i complessi monastici di San Silvestro e Santa Maria in Passione, che erano sorti sul sito dell'antico castello, proprio al culmine del colle. Le distruzioni causate dagli eventi bellici e il conseguente spopolamento hanno accelerato il degrado del tessuto abitativo; la zona del colle, una delle pi\u00f9 pesantemente danneggiate dai bombardamenti, divenne nell'immediato dopoguerra rifugio di senzatetto ed immigrati, situazione ben rappresentata nel film del 1949 \"Le mura di Malapaga\".\nLa tragedia della galleria delle Grazie.\nAi bombardamenti aerei della seconda guerra mondiale \u00e8 legato il tragico evento della galleria delle Grazie, in cui persero la vita numerosi cittadini che vi si erano rifugiati.\nAll'interno di questa galleria ferroviaria, che collegava il porto con la stazione Brignole ed \u00e8 oggi parzialmente utilizzata dalla metropolitana tra le stazioni \"San Giorgio\" e \"De Ferrari\", trovavano rifugio gli abitanti della zona in occasione delle incursioni aeree.\nNella notte del 23 ottobre 1942 una grande folla, in preda al panico per l'imminenza di un bombardamento, prese d'assalto un ingresso di servizio alla galleria, nei pressi della Porta Soprana. Nella ressa alcuni caddero lungo la scalinata di accesso mentre altri in preda al panico, con il bombardamento gi\u00e0 in corso, premevano per entrare finendo per inciampare, cadendo a loro volta e schiacciando chi li precedeva. Si contarono ufficialmente ben 354 vittime, ma secondo alcuni sarebbero state molte di pi\u00f9. L'evento \u00e8 ricordato da una lapide nei pressi della Porta Soprana.\nXXI secolo.\nCome in gran parte del centro storico, tra l'ultimo decennio del Novecento e i primi anni duemila sono stati avviati programmi di ristrutturazione nelle zone popolari rimaste a lungo in condizioni di degrado; il recupero di abitazioni e botteghe artigiane, l'insediamento di nuove strutture universitarie (facolt\u00e0 di Architettura) e culturali (Teatro della Tosse), pensionati per studenti e luoghi di ritrovo per i giovani hanno contribuito alla ripresa del quartiere.\nIn varie circostanze (celebrazioni colombiane del 1992, G8 del 2001, Genova capitale europea della cultura nel 2004) lavori di restyling hanno interessato le principali vie e piazze del quartiere. Sempre negli anni novanta \u00e8 stato realizzato il sottopasso stradale che collega piazza Caricamento e piazza Cavour, che ha consentito di pedonalizzare la zona circostante il palazzo San Giorgio, in concomitanza con l'apertura alla citt\u00e0 dell'area del porto antico.\nMonumenti e luoghi d'interesse.\nStrade, piazze e spazi pubblici.\nLe vie dei quartieri medievali.\nLo schema viario del quartiere storico \u00e8 sviluppato lungo quattro direttrici principali che dalla Ripa risalgono verso le alture. Da nord verso sud troviamo prima quello costituito dalla via al Ponte Reale, via Banchi, via Orefici, via di Soziglia e via Luccoli, al confine con il quartiere della Maddalena, poi via Canneto il Lungo, via Giustiniani e via San Bernardo. Il primo percorso, che si segnala per la relativa ampiezza della sede stradale rispetto a quella dei numerosi vicoli che lo intersecano, collega il porto con le cinquecentesche \"strade nuove\", gli altri, pi\u00f9 antichi, dalla Ripa convergono verso la Porta Soprana, fin dal IX secolo principale accesso alla citt\u00e0 da levante.\nLungo questi percorsi sono numerosi i palazzi nobiliari, molti dei quali si distinguono per la grande ricchezza di portali e sovrapporta scolpiti; uno dei temi ricorrenti di questi bassorilievi \u00e8 la lotta di San Giorgio con il drago, ma sono numerosi anche quelli celebrativi della famiglia proprietaria del palazzo.\nDa piazza Banchi a piazze delle Fontane Marose.\nLa via che dal porto antico conduceva verso le residenze patrizie della \"Strada Nuova\" passa sulla copertura del rio di Soziglia (o rio Sant'Anna), che sfocia in mare nei pressi di piazza Banchi. Il percorso, perpendicolare alla ripa, divide il quartiere della Maddalena da quello del Molo e fino al suo sbocco in Piazza delle Fontane Marose assume diverse denominazioni (via al Ponte Reale, via Banchi, via degli Orefici, via di Soziglia e via Luccoli). Ha una sede stradale pi\u00f9 ampia rispetto agli stretti vicoli della citt\u00e0 medioevale, essendo stato ampliato nel Cinquecento con la demolizione di vecchie case e la copertura del torrente. In quell'epoca lungo la via, destinata a divenire il collegamento \"di rappresentanza\" fra il centro finanziario di Banchi e la cinquecentesca \"Strada Nuova\", sorsero eleganti palazzi.\nVia Canneto il Lungo.\nNel centro storico di Genova, nell'antica \"Civitas\", via Canneto il Lungo, parallela a via San Lorenzo, era storicamente un'importante via di comunicazione che collegava il mare con la Porta Soprana.\nUn tempo questa zona era, come dice il nome, un canneto, cio\u00e8 un luogo in cui si trovavano corsi d'acqua e vegetazione spontanea; tale zona pare fosse delimitata da quelle che oggi sono via Canneto il Lungo e la sua perpendicolare via Canneto il Curto. Anticamente chiamata \"Carrubeus Caneti\" \u00e8 oggi una via minore, ma anticamente era parte di un importante percorso urbano ed \u00e8 ritenuta di grande storicit\u00e0 per presenza di una delle superstiti torri medioevali, la torre Maruffo.\nQuesto percorso inizia da piazza Banchi con un breve tratto parallelo alla ripa (via Canneto il Curto) proseguendo poi perpendicolarmente ad essa verso sud-est (via Canneto il Lungo). I due assi sono conosciuti nel loro insieme come \"Croce di Canneto\", toponimo risalente all'epoca in cui quest'area non era ancora urbanizzata, prima del IX secolo. Queste vie sono caratterizzate da palazzi medioevali con portici, fregi, bassorilievi appartenuti ad alcune famiglie nobili tra il XV e il XVII secolo (Cattaneo, Luxoro, Sauli). Via Canneto il Lungo, importante asse viario commerciale nei secoli della prima urbanizzazione, ospitava strutture al servizio del traffico mercantile, come locande e botteghe artigiane, ma anche, data la vicinanza con i centri del potere politico, residenze nobiliari: al civ. 29 si pu\u00f2 ammirare uno dei pi\u00f9 antichi sovrapporta rinascimentali, raffigurante nell'iconografia classica \"S. Giorgio e il drago\", mentre al civ. 23 sorge la gi\u00e0 citata torre Maruffo.\nVia dei Giustiniani.\nAsse intermedio fra le vie S. Bernardo e Canneto il Lungo, corre sopra ad un fosso, coperto nel XIII secolo, citato nel Medioevo come la \"chiavica\", in cui erano convogliati gli scarichi fognari del primo abitato. Nel XVI secolo vi si insediarono le famiglie dell'albergo Giustiniani, una consorteria ricca e influente, anche se aggregata tardi alla nobilt\u00e0, che fecero ampliare la strada e vi costruirono i loro palazzi, facendo della via e dell'omonima piazza una delle zone pi\u00f9 eleganti della citt\u00e0. In questa via hanno trovato spazio in epoca pi\u00f9 recente attivit\u00e0 legati al commercio e alla produzione di mobili (falegnami, restauratori, impagliatori).\nVia San Bernardo.\nVia S. Bernardo, l'antica via di Piazzalunga, \u00e8 il terzo dei principali assi viari della collina di Castello; \u00e8 fiancheggiata da edifici medioevali pi\u00f9 volte ristrutturati nel corso dei secoli, con archetti pensili, portali scolpiti, portici e loggiati (oggi murati). La via, che prende il nome dalla scomparsa chiesa di San Bernardo, congiungeva direttamente il porto con il mercato di San Giorgio e la porta Soprana ed era il pi\u00f9 antico dei percorsi viari, attraversato dalle carovane dei mercanti dirette verso la val Bisagno e la Riviera di Levante. Anche lungo questa via sorgono palazzi medioevali caratterizzati dal tipico marcapiano di archetti e i prospetti a bande bianche e nere. Lungo la via si apre la piccola piazza S. Bernardo, centro dell'insediamento dei Salvago; vi si affacciano il cinquecentesco palazzo Salvaghi, il settecentesco oratorio dei Santi Pietro e Paolo e, al civ. 30, la casa in cui il 5 settembre 1827 nacque Goffredo Mameli; l'autore del \"Canto degli Italiani\" visse poi per alcuni anni nel palazzo Senarega-Zoagli di via S. Lorenzo, dove la famiglia si era trasferita.\nLe vie del Molo Vecchio.\nPiazza Cavour.\nL'antica \"piazza del Molo\", cerniera tra la \"civitas\" e il borgo del Molo, era un tempo limitata ad un piccolo spazio affacciato sull'insenatura del Mandraccio, vicino al quale sorgevano le fucine dei fonditori d'artiglieria. Fu ampliata nell'ultimo decennio dell'Ottocento quando con riempimenti a mare lungo le scogliere alla base delle mura delle Grazie fu realizzata la \"Circonvallazione a mare\", la strada litoranea che collega piazza Caricamento al quartiere della Foce. Con l'apertura di questa strada la piazza divenne un importante snodo viario, collegato da una parte a via San Lorenzo e piazza Caricamento attraverso la breve via Turati e dall'altra alla stessa \"Circonvallazione a mare\". La Sopraelevata, costruita negli anni sessanta, attraversa longitudinalmente tutta la piazza.\nIntitolata nell'Ottocento al conte di Cavour, \u00e8 oggi compresa fra uno svincolo di uscita della Sopraelevata, l'imbocco del sottopasso di Caricamento, l'ex mercato del pesce, costruzione in stile razionalista degli anni trenta del Novecento e una caserma della Guardia di Finanza, edificio neogotico sorto nel 1912 sul sito dell'antico carcere della Malapaga, eretto intorno al 1269, in cui erano rinchiusi i debitori insolventi, che dava il nome alle vicine mura.\nSul lato a monte della piazza si trovano una serie di edifici medioevali e una costruzione duecentesca, tradizionalmente chiamata \"casa del Boia\", oggi sede della Compagnia Balestrieri del Mandraccio.\nVia del Molo.\nDa piazza Cavour attraverso la via del Molo si accede all'antico borgo sorto sulla penisola del Molo, che fin dal XIII secolo ospitava attivit\u00e0 artigianali a servizio del porto, di cui resta traccia nella toponomastica (vico dei Bottai, vico delle Vele). Con la costruzione delle mura cinquecentesche vi furono costruiti i grandi magazzini annonari.\nL'apertura della \"Circonvallazione a mare\" e poi la realizzazione della Sopraelevata hanno finito in parte per isolare il borgo del Molo dal resto della citt\u00e0. Sulle banchine del porto si concludeva un tempo la processione del 24 giugno, festivit\u00e0 di San Giovanni Battista, patrono di Genova. L'urna con le ceneri del santo veniva qui trasportata dalla cattedrale per chiedere protezione dalle frequenti tempeste che si abbattevano sul porto. Oggi la processione termina all'altezza di Palazzo San Giorgio. Il Molo Vecchio rimase fino al 1855 uno dei luoghi deputati alle esecuzioni capitali; la sfilata dei condannati a morte era usualmente accompagnata da una grande partecipazione di folla.\nLungo la via del Molo si trovano il seicentesco edificio del magazzino del grano e la chiesa di S. Marco; nei pressi, in vico Palla, sorge il \"Magazzino del Sale\", una costruzione oggi in stato di abbandono, utilizzata un tempo come deposito del sale. Via del Molo termina con la cinquecentesca porta Siberia, monumentale accesso all'area portuale.\nAll'imbocco della via da piazza Cavour si vede una grande cisterna conosciuta come \"fontana dei Cannoni del Molo\", che era uno dei due terminali del ramo \"di Castelletto\" dell'acquedotto civico (un altro, oggi scomparso, si trovava alla Darsena). La fontana, chiamata anche \"Castello dell'acqua\", conserva ancora l'originaria struttura medioevale; la costruzione ha al centro un'edicola votiva del 1634 dedicata a San Giovanni Battista, ai lati della quale sono ancora visibili numerosi \"bronzini\", identificati da targhe in marmo recanti il numero dell'utenza. Il nome fa riferimento ai \"cannoni\", i grossi tubi che alimentavano le vasche pubbliche.\nDi fronte al \"Castello dell'acqua\", in corrispondenza di uno degli ingressi del Porto Antico, dal 2011 al 2014 era presente un'installazione realizzata con pneumatici usati, il \"Rumentosauro\", opera dell'artista belga Serge Van De Put. L'opera, che nelle intenzioni dell'artista rappresentava idealmente la grande quantit\u00e0 di rifiuti prodotta quotidianamente dalla societ\u00e0 moderna, \u00e8 stata rimossa su sollecitazione del comitato di quartiere, che l'ha ritenuta inadeguata per l'area del Porto Antico.\nLe vie ottocentesche.\nVia XXV Aprile.\nLa strada Carlo Felice, tra piazza delle Fontane Marose e il nuovo centro cittadino di piazza S. Domenico (oggi piazza De Ferrari), fu realizzata tra il 1825 e il 1828 nel contesto del piano di rinnovamento urbanistico attuato dall'architetto Carlo Barabino, creando il collegamento, da tempo auspicato, delle \"strade nuove\" con la via Giulia, uscita orientale della citt\u00e0. Dal secondo dopoguerra \u00e8 denominata via XXV Aprile.\nVia San Lorenzo.\nVia San Lorenzo fu realizzata tra il 1835 e il 1840 come prolungamento della \"Carrettiera Carlo Alberto\" (oggi \"via Gramsci) da piazza Caricamento a piazza Nuova (oggi \"piazza Matteotti) per realizzare un nuovo e pi\u00f9 moderno asse di collegamento tra il porto e il centro cittadino. Rettilinea e assai pi\u00f9 ampia delle strade antiche, la sua apertura ha spezzato la continuit\u00e0 dell'abitato medioevale, tagliando a met\u00e0 via Canneto il Curto, che collegava piazza Banchi con il mercato di piazza S. Giorgio. Per l'apertura della via tra la Ripa e piazza San Lorenzo numerosi edifici furono demoliti ed altri modificati, arretrandone la facciata per allinearli al nuovo tracciato. Ritrovamenti archeologici in piazza S. Lorenzo documentano che l'abitato in epoca romana si estendeva anche a questa zona.\nNei primi anni duemila \u00e8 stato realizzato un piano di recupero di via e piazza San Lorenzo, con il rifacimento della pavimentazione, dei marciapiedi e delle facciate dei fabbricati prospicienti la strada, pedonalizzata in occasione del G8 del 2001.\nTra i palazzi affacciati sulla via i pi\u00f9 significativi per motivi storici e architettonici sono:\nNella via sono altri due palazzi che furono iscritti nei registri dei Rolli, il palazzo Durazzo-Zoagli (civ. 8) e il palazzo De Franceschi (civ. 19); entrambi costruiti nel XVI secolo, ebbero anch'essi nuovi prospetti nell'Ottocento.\nPiazza Matteotti.\nPiazza Matteotti, racchiusa tra la facciata principale e gli avancorpi laterali del Palazzo Ducale, fu realizzata alla met\u00e0 dell'Ottocento da Ignazio Gardella senior con l'abbattimento della \"cortina\", un alto edificio fortificato che separava il cortile interno del palazzo dalle strade antistanti, creando un'unica grande piazza. Scavi archeologici condotti nel 1975 hanno portato alla scoperta dei resti di una costruzione romana di et\u00e0 imperiale (poi ricoperta) dimostrando che l'abitato di epoca romana si estendeva anche a questa zona della citt\u00e0, come confermato dai successivi ritrovamenti nella vicina piazza S. Lorenzo.\nLa zona antistante il palazzo era conosciuta nel Medioevo come \"contrada di Ferraria\", perch\u00e9 i fabbri avevano qui case e botteghe, molte delle quali demolite tra il 1527 e il 1529 per creare una piccola piazza, denominata \"Piazza Nuova\", inglobata nell'attuale con la risistemazione ottocentesca. All'inizio del Novecento fu intitolata al re Umberto I ed infine dal 1945 a Giacomo Matteotti. Oltre al palazzo Ducale sulla piazza si affacciano la chiesa del Ges\u00f9 e il palazzo arcivescovile, fatto costruire nel 1536 da Innocenzo Cybo su disegno di Domenico Caranca.\nCirconvallazione a mare.\nLa \"Circonvallazione a mare\" fu aperta nell'ultimo decennio dell'Ottocento con riempimenti lungo le scogliere che lambivano le mura marittime, per creare un asse di scorrimento diretto verso i quartieri del levante cittadino.\nLa strada, che ha origine da piazza Cavour, nel tratto che interessa il quartiere del Molo prende il nome di corso Maurizio Quadrio (in origine fu intitolata al Principe Oddone di Savoia).\nArchitetture civili.\nPalazzo Ducale.\nIl Palazzo Ducale, affacciato su piazza Matteotti con il suo prospetto neoclassico, fu per secoli sede del dogato della Repubblica di Genova.\nL'edificio nelle forme attuali fu realizzato tra la fine del XVI secolo e l'inizio del XVII ad opera soprattutto di Andrea Ceresola, detto il Vannone, ma le sue origini risalgono alla fine del XIII secolo, quando dall'accorpamento di diversi palazzi preesistenti fu creata una nuova sede per i capitani del Popolo. Il corpo centrale fu parzialmente distrutto da un incendio nel 1777, e ricostruito da Simone Cantoni, che disegn\u00f2 l'attuale facciata. Dopo la caduta della repubblica fu adibito a sede del municipio e della prefettura e dal 1933 al 1970 ospit\u00f2 il tribunale. Completamente ristrutturato negli anni ottanta del Novecento, dal 1992 \u00e8 adibito a sede di mostre e manifestazioni culturali.\nNel 2001 vi si sono riuniti a congresso i capi di stato e di governo convenuti a Genova per il G8.\nPalazzetto Criminale.\nIl Palazzetto Criminale \u00e8 un edificio situato in via Tommaso Reggio, adiacente al Palazzo Ducale (a cui \u00e8 collegato da un passaggio sopraelevato, detto \"pontino\") e alla cattedrale di San Lorenzo; fu costruito intorno alla fine del XVI secolo per ospitare il tribunale ed il carcere per i detenuti comuni.\nRealizzato secondo criteri innovativi per l'epoca, fu costruito a partire dal 1583 e completato nel 1613; dismesso dall'amministrazione giudiziaria nel 1817, divenne sede dell'Archivio di Stato di Genova, dal 2004 trasferito nell'ex convento di S. Ignazio, nella zona di Carignano.\n Attualmente (settembre 2014) l'edificio \u00e8 sottoposto a lavori di ristrutturazione, alla cui conclusione torner\u00e0 ad essere una delle sedi dello stesso Archivio di Stato.\nPalazzo San Giorgio.\nPalazzo San Giorgio fu costruito come sede del Comune intorno alla met\u00e0 del XIII secolo da frate Oliverio, architetto e monaco cistercense, su commissione del Capitano del Popolo Guglielmo Boccanegra; divenne poi sede delle dogane e nel XV secolo pass\u00f2 al Banco di San Giorgio, da cui prese il nome. Ampliato nel Cinquecento, \u00e8 stato completamente restaurato nella seconda met\u00e0 dell'Ottocento ad opera di Alfredo d'Andrade dopo un periodo di degrado; dal 1903 \u00e8 sede dell'Autorit\u00e0 portuale di Genova.\nIl palazzo si compone di due parti ben distinte: la parte pi\u00f9 antica, tipico esempio di architettura civile medioevale, con il prospetto rivolto verso il porticato di Sottoripa, e una rinascimentale, rivolta verso il mare, nel cui prospetto, affacciato su via della Mercanzia, la breve via che collega piazza Caricamento e piazza Cavour, nei pressi del porto antico, si apre il portale di ingresso principale.\nPalazzi dei Rolli.\nNell'area del Molo, a testimonianza dei secoli in cui il quartiere fu il centro del potere politico cittadino, si trovano 47 dei 114 palazzi patrizi genovesi che furono iscritti nei registri dei Rolli tra il XVI e il XVII secolo. Tre di questi sono inseriti dal 13 luglio 2006 fra i Patrimoni dell'umanit\u00e0 dell'UNESCO. La maggior parte di questi palazzi sono oggi sedi di uffici, alcuni sono stati in parte trasformati in abitazioni di pregio.\nLe torri medioevali.\nTra il XII e il XV secolo il panorama di quello che \u00e8 oggi il centro storico genovese era caratterizzato da numerose torri erette dalle famiglie nobiliari al centro del loro insediamento. Nel 1196 Drudo Marcellino, podest\u00e0 di Genova, ordin\u00f2 che nessuna torre potesse superare l'altezza di 80 palmi genovesi (circa 20 metri) disponendo la riduzione dell'altezza anche per quelle gi\u00e0 esistenti che avessero superato questa misura. Oggi restano pochi di questi caratteristici edifici, che nel XIII secolo erano sessantasei in tutta la citt\u00e0. Nel quartiere del Molo restano quella degli Embriaci, la pi\u00f9 conosciuta tra le torri genovesi, e quella dei Maruffo, in via Canneto il Lungo. Altre sono state inglobate in edifici di epoche successive, con radicali modifiche alla struttura originaria, come la gi\u00e0 citata torre Grimaldina di Palazzo Ducale, la torre dei Leccavela (incorporata nel palazzo di Antonio Sauli) o quella degli Alberici, trasformata nel Seicento nel campanile della chiesa di San Giorgio. Di altre ancora, demolite nel corso dei secoli per ragioni urbanistiche, resta solo la memoria: tra queste quelle dei Volta e dei Vento, ricordate da una targa in via San Giorgio, quella degli Usodimare in piazza De Marini ed un'altra degli Embriaci presso la distrutta chiesa di S. Maria in Passione.\nCasa del boia.\nLa cosiddetta \"casa del Boia\", detta anche \"casa di Agrippa\" \u00e8 un edificio duecentesco, che sorge sul lato a monte di piazza Cavour.\nSi tratta probabilmente di una porzione di un edificio pi\u00f9 grande, in origine adibito a casa di abitazione. In stato di abbandono per molti anni, dopo il restauro dal 1990 \u00e8 sede della Compagnia Balestrieri del Mandraccio, che vi ha allestito un piccolo museo di armi ed armature medioevali\nEra cos\u00ec chiamata perch\u00e9 tradizionalmente si riteneva che fosse stata l'abitazione del boia al tempo della Repubblica di Genova, perch\u00e9 vicina al luogo in cui avvenivano le esecuzioni capitali.\n\u00c8 conosciuta anche come \"casa di Agrippa\", a causa del ritrovamento, nel 1902, in un edificio vicino, dei resti di un edificio del III secolo con un'iscrizione con dedica a Marco Vipsanio Agrippa, genero di Augusto. Da allora la tradizione popolare ha attribuito il nome di \"casa di Agrippa\" alla stessa \"casa del Boia\", ritenendola erroneamente una costruzione di epoca romana, se non addirittura la residenza genovese del potente collaboratore di Augusto, che tra i vari incarichi fu anche il comandante della flotta.\nMagazzini dell'Abbondanza.\nI \"Magazzini dell'Abbondanza\" furono costruiti in via del Molo tra il 1556 e il 1567, per immagazzinare scorte di grano nei periodi di abbondanza (da cui il nome) e ridistribuirle nei periodi di carestia sotto la supervisione del Magistrato dell'Abbondanza, istituito nel 1565. L'edificio, rimasto in uso fino alla costruzione dei silos granari di calata Santa Limbania (inizio del XX secolo), \u00e8 di propriet\u00e0 del Comune di Genova. L'Universit\u00e0 di Genova, che ne occupa alcuni ambienti, lo ha adibito a centro di formazione, dopo il restauro ad opera dell'architetto Renzo Piano, che ha inserito due piramidi in vetro nelle coperture per dare luce ai saloni posti all'ultimo piano. Dal 2011 l'edificio ospita anche il Museo della Stampa e la \"cittadella della sostenibilit\u00e0\", percorso multimediale incentrato sul tema dei consumi energetici legati al ciclo di vita dei prodotti e del riciclo dei rifiuti.\nFacolt\u00e0 di Architettura.\nLa sede della facolt\u00e0 di architettura dell'universit\u00e0 di Genova sorge al culmine della collina di Castello, nel cuore pi\u00f9 antico del centro storico, sull'area un tempo prima occupata dalla residenza vescovile e poi dal convento di San Silvestro delle monache domenicane, distrutto dai bombardamenti della seconda guerra mondiale. Il nuovo complesso universitario, entrato in funzione nel 1990, incorpora quanto resta del convento costruito nel XV secolo riadattando l'antico castello vescovile.\nLa chiesa di San Silvestro sorgeva accanto al palazzo arcivescovile ed era parrocchiale gi\u00e0 nel XII secolo. Il palazzo, danneggiato da un incendio appiccato dai Ghibellini durante le lotte di fazione del XIV secolo, fu ceduto alle monache domenicane Filippa Doria e Tommasina Gambacurta, venute da Pisa, e trasformato in convento, ottenendo dal papa Nicol\u00f2 V anche la chiesa.\nIl piano regolatore del 1959 proponeva un progetto di rinnovo urbano che mirava a realizzare su queste aree distrutte dalla guerra un quartiere moderno, ma rimase inapplicato, mentre nel frattempo le conclusioni di una commissione nominata dall'allora sindaco Vittorio Pertusio portarono nel 1972 ad adottare il Piano Particolareggiato proposto dall'architetto Ignazio Gardella che prevedeva in quell'area del centro storico l'insediamento delle facolt\u00e0 umanistiche.\nIl complesso \u00e8 stato disegnato dallo stesso Gardella, mentre si deve a Luciano Grossi Bianchi il recupero di quanto restava dell'antico monastero. Il fronte meridionale del grande edificio si apre sul chiostro, ricostruito, da dove una scala esterna conduce all'ingresso principale; da qui un portale marmoreo immette alla sala delle lauree (oggi intitolata al preside E. Benvenuto), ricavata dal refettorio delle monache, gi\u00e0 salone di rappresentanza della sede vescovile, dove si trovano un coro ligneo cinquecentesco e alcune sculture che decoravano la sala capitolare. Il moderno corpo di fabbrica affacciato su via S. Croce ospita le aule, i laboratori e la biblioteca. Al di sopra del complesso si leva il massiccio campanile, sopravvissuto ai bombardamenti.\nVenuta meno l'ipotesi di trasferire in questo complesso le facolt\u00e0 umanistiche, per volere dell'allora preside Edoardo Benvenuto, per il quale questa nuova sede rappresentava un significativo legame con la citt\u00e0 storica, vi fu trasferita la facolt\u00e0 di architettura, che si trovava precedentemente in Albaro. L'insediamento universitario ha fatto da volano per il recupero di questa zona del centro storico.\nL'area portuale.\nPorto antico.\nLa porzione del porto antico che costituisce il fronte a mare del quartiere comprende l'area del Mandraccio, la parte pi\u00f9 antica del porto, oggi interrata, il Molo Vecchio con i Magazzini del Cotone, il ponte degli Embriaci, antistante il Palazzo San Giorgio, dove sorge il Bigo, gli edifici che facevano parte del Portofranco e quello del Millo, che ospita il museo dell'Antartide.\nNel medioevo il primitivo porto era strettamente legato alla citt\u00e0, ma questa continuit\u00e0 si interruppe nel 1536 con la costruzione delle mura \"di mare\" che separarono materialmente la citt\u00e0 dal porto. In occasione delle celebrazioni colombiane del 1992, venute meno le sue funzioni commerciali, l'area \u00e8 stata riaperta alla citt\u00e0 con un'operazione di riconversione affidata a Renzo Piano, che ha radicalmente trasformato antichi moli e banchine in un vero e proprio parco urbano, realizzando varie infrastrutture di interesse turistico e culturale.\nMolo Vecchio.\nIl Molo Vecchio, che d\u00e0 il nome all'intero quartiere, delimitava il porto antico verso il mare. Costruito con successivi ampliamenti a partire dalla met\u00e0 del Duecento, vi si accedeva attraverso la Porta Siberia, oggi sede del Museo Luzzati. Di fronte alla Porta Siberia un moderno edificio ospita la sede della Guardia costiera. Con l'ampliamento del porto realizzato alla fine dell'Ottocento ha perso definitivamente la sua funzione di protezione dell'area portuale. La ristrutturazione del 1992 ha aperto alla citt\u00e0 la parte rivolta verso l'interno del bacino portuale, mentre sul lato esterno, precluso al pubblico, si estende l'area delle riparazioni navali.\nIl Mandraccio e il quartiere Millo.\nIl Piazzale Mandraccio, ampio slargo affacciato sulle banchine del porto antico, occupa l'area del primo insediamento portuale, formato da un'insenatura naturale che si addentrava profondamente tra gli edifici fino all'attuale piazza Cavour. Il bacino, colmato alla fine dell'Ottocento, aveva forma rettangolare, ancora oggi in parte individuabile dai resti della banchina ottocentesca che corre lungo le mura della Marinetta, ed era protetto verso il mare aperto da una stretta penisola, divenuta con i successivi ampliamenti il Molo Vecchio.\nGi\u00e0 nel Seicento, quando vennero costruite le palazzine del porto franco, era stata interrata una parte dell'originario sito portuale, che nel XIII secolo arrivava a lambire il palazzo San Giorgio. I moli cinquecenteschi, venuti alla luce durante i lavori per la costruzione della metropolitana, sono stati lasciati a vista lungo la scalinata di accesso alla stazione San Giorgio, a pochi metri dalla facciata del palazzo.\nIl termine Mandraccio si ritiene derivi da mandria, con riferimento alla massa di imbarcazioni che affollavano questo specchio d'acqua, intorno al quale erano sorti i primi edifici a servizio delle attivit\u00e0 portuali.\nDal piazzale del Mandraccio attraverso il portico delle Murette del Molo si accede al cosiddetto quartiere Millo, formato da alcune delle palazzine seicentesche un tempo adibite ad uffici e magazzini del Portofranco e da un edificio ottocentesco che delimita questo isolato verso le banchine portuali. Delle originarie dieci palazzine, identificate con nomi di santi, ne sono rimaste solo quattro (Santa Maria, San Giobatta, San Lorenzo e San Desiderio), le altre sei sono state demolite negli anni sessanta per la costruzione della Sopraelevata.\nL'edificio ottocentesco, che d\u00e0 il nome a tutto il complesso, fu costruito nel 1876; oggi ospita la sede genovese del Museo nazionale dell'Antartide e il CREA (Centro regionale per l'Educazione ambientale), oltre a varie attivit\u00e0 commerciali. Nel 1894 fu intitolato a Giacomo Millo, storico presidente della Camera di Commercio di Genova alla met\u00e0 dell'Ottocento, come ricorda una targa all'esterno dell'edificio.\nIl Bigo e la Piazza delle Feste.\nIl ponte Embriaco, il molo antistante il Millo, ribattezzato \"piazza delle Feste\", \u00e8 coperto da una tensostruttura sotto alla quale nei mesi invernali funziona una pista per il pattinaggio su ghiaccio, mentre nei restanti mesi dell'anno si tengono spettacoli e manifestazioni di vario genere.\nDallo specchio acqueo antistante si leva la struttura del Bigo, un ascensore panoramico, realizzato nel 1992 su progetto di Renzo Piano, che sale fino a 50\u00a0m di altezza, offrendo, grazie alla rotazione a 360 gradi, un'ampia vista sul centro storico e il porto antico. La struttura prende il nome e la forma delle antiche gru in uso nel porto.\nTeatro della Tosse.\nIl teatro di S. Agostino, uno dei pi\u00f9 antichi di Genova, gi\u00e0 esistente fin dal XVII secolo, fu distrutto dal bombardamento navale francese del 1684 e ricostruito nel 1702 su progetto di Bartolomeo Spazio. Vi debutt\u00f2 Niccol\u00f2 Paganini e Gilberto Govi nel 1916 vi fond\u00f2 la sua compagnia. Nuovamente distrutto da eventi bellici nel 1942 e ricostruito nei primi anni cinquanta come sala cinematografica, con il nome di \"cinema Aliseo\", \u00e8 stato ristrutturato nel 1980 e ospita dal 1987 gli spettacoli della compagnia teatrale della Tosse.\nLa Compagnia della Tosse, che prende il nome dalla salita della Tosse, nel quartiere di San Vincenzo, dove ebbe la sua prima sede fu fondata nel 1975 da Tonino Conte, Emanuele Luzzati, Aldo Trionfo e altri.\nIl teatro, dotato di tre sale (denominate Agor\u00e0, Dino Campana e Aldo Trionfo), si trova in piazza Renato Negri, uno slargo lungo lo stradone sant'Agostino su cui si affaccia anche la chiesa sconsacrata di Sant'Agostino, che in alcune occasioni ospita spettacoli teatrali della stessa compagnia della Tosse.\nArchitetture religiose.\nChiese cattoliche parrocchiali.\nNell'area del Molo si trovano alcune tra le pi\u00f9 antiche chiese genovesi, le cui comunit\u00e0 parrocchiali sono comprese nel vicariato \"Centro Est\" dell'arcidiocesi di Genova.\nCattedrale di San Lorenzo.\nLa chiesa di San Lorenzo, cattedrale dell'arcidiocesi di Genova, fu consacrata nel 1118 da papa Gelasio II quando non era ancora ultimata ed ancora mancava la facciata. L'intitolazione al santo \u00e8 legata alla tradizione che vuole che in questa zona si fossero fermati San Lorenzo e papa Sisto II, diretti in Spagna. Qui intorno al VI secolo sarebbe sorta una chiesa dedicata al santo.\nSecondo la tradizione nel IX secolo il vescovo Sabbatino fece trasportare da Sanremo nella primitiva chiesa le reliquie di San Romolo, per metterle al riparo da possibili incursioni dei saraceni. \u00c8 invece storicamente accertato che nella seconda met\u00e0 del X secolo, o all'inizio dell'XI, la cattedra episcopale fu trasferita da S. Siro, che si trovava fuori dalle mura e per questo pi\u00f9 esposta alle scorrerie dei saraceni, a S. Lorenzo, dove sarebbero state in seguito traslate anche le reliquie di San Siro., forse dopo un periodo in cui le due chiese avevano condiviso la cattedralit\u00e0. Come conseguenza fu decisa la costruzione di una nuova e pi\u00f9 grande chiesa. I lavori iniziarono intorno al 1100 e la sua costruzione si protrasse fino al XVI secolo, quando vennero realizzati la cupola e completato uno dei due campanili (il secondo rimase invece incompiuto). Nelle varie fasi dei lavori pu\u00f2 essere letta la storia dei rapporti artistici e commerciali della citt\u00e0 con le culture vicine.\nLa facciata, realizzata nella prima met\u00e0 del XIII secolo da maestranze francesi, ha un paramento a fasce bianche e nere, tipico del gotico genovese, con tre elaborati portali. Ai lati della scalinata di accesso sono collocati due leoni ottocenteschi in marmo, opera di Carlo Rubatto. L'interno ha tre navate, in cui si distinguono elementi romanici e gotici. Lungo la navata sinistra si trova la quattrocentesca cappella di San Giovanni Battista. In fondo alla navata destra si accede al museo del tesoro di San Lorenzo.\nChiesa di Santa Maria di Castello.\n La chiesa di Santa Maria di Castello, situata lungo la salita omonima, a poca distanza dal castello vescovile, \u00e8 ritenuta una delle pi\u00f9 antiche di Genova; fondata secondo la tradizione nel VII secolo, se ne hanno notizie dall'XI.\nRicostruita in forme romaniche nella prima met\u00e0 del XII secolo, dal 1442 venne affidata ai domenicani, che costruirono l'annesso convento. Il complesso, ampliato nella seconda met\u00e0 del Quattrocento divenne un importante polo culturale; tra il XV e il XVII secolo numerose famiglie patrizie fecero costruire lungo le navate laterali le loro cappelle gentilizie, arricchite da opere d'arte di importanti artisti genovesi. Dal XVII secolo il complesso visse un periodo di declino e nell'Ottocento fu parzialmente espropriato dallo Stato a seguito della legge Rattazzi del 1855.\nA partire dalla met\u00e0 dell'Ottocento la chiesa sub\u00ec diversi restauri, i pi\u00f9 importanti nel secondo dopoguerra, quando vennero riparati i danni causati dai bombardamenti della seconda guerra mondiale e ripristinata l'originaria architettura romanica della facciata, in parte alterata dalle ristrutturazioni del XV e XVI secolo.\nNel 2015 i domenicani hanno abbandonato il convento di Santa Maria di Castello e il complesso \u00e8 stato affidato ai sacerdoti della Societ\u00e0 delle missioni africane.\nNel convento di S. Maria di Castello ha vissuto per molti anni Enrico di Rovasenda (1906-2007), sacerdote domenicano, cancelliere della Pontificia accademia delle scienze, che vi mor\u00ec ultracentenario il 15 dicembre 2007.\nNumerose le opere d'arte conservate nella chiesa e nell'annesso museo, realizzato nei locali del convento. Di particolare importanza l'affresco di Giusto d'Alemagna, datato 1451, raffigurante l\"'Annunciazione\", che si trova nel loggiato del secondo chiostro e il crocifisso ligneo trecentesco detto il \"Cristo moro\".\nChiesa di San Matteo.\nLa chiesa di San Matteo, affacciata sull'omonima piazza era, ed \u00e8 formalmente tuttora, la chiesa gentilizia della famiglia Doria.\nUna prima chiesa, romanica, fu fondata da Martino Doria nel 1125 e consacrata nel 1132 dal vescovo Siro II; nel 1278 venne completamente ricostruita in stile gotico, lo stesso degli adiacenti palazzi della famiglia, dei quali riprende il paramento esterno a strisce bianche e nere. All'inizio del XIV secolo fu realizzato il chiostro, a sinistra della chiesa. L'interno per volere di Andrea Doria fu radicalmente rinnovato a met\u00e0 del XVI secolo ad opera principalmente di Giovanni Angelo Montorsoli e Giovan Battista Castello. Con questi lavori l'interno fu trasformato in stile rinascimentale, mentre rimase intatta la struttura gotica della facciata. Da allora la chiesa non ebbe a subire cambiamenti significativi.\nLe opere d'arte conservate nella chiesa sono in gran parte dovute agli stessi artefici del rinnovamento cinquecentesco, Montorsoli e G.B. Castello, ma vi sono anche lavori di Luca Cambiaso, Bernardo Castello e Andrea Semino. Nella cripta sottostante l'altare maggiore si trovano le tombe di Andrea Doria e di altri esponenti della famiglia Doria.\nChiesa di San Donato.\nLa chiesa di San Donato, situata nell'omonima piazza, rappresenta l'esempio pi\u00f9 significativo del romanico genovese. Le prime notizie documentate risalgono all'XI secolo, ma si ritiene che la chiesa esistesse fin dal VII secolo, anche se nulla resta di questo primo luogo di culto, completamente ricostruito in due riprese nel corso del XII secolo e consacrato nel 1189 dall'arcivescovo Bonifacio.\nNel corso dei secoli ha subito poche modifiche e gli interventi di restauro eseguiti all'inizio del XVIII secolo dopo i danni causati dal bombardamento navale francese del 1684 ed ancora verso la fine del XIX secolo da Alfredo D'Andrade non hanno sostanzialmente alterato l'originario stile romanico. Altri interventi si sono resi necessari nell'immediato dopoguerra per riparare i danni causati dai bombardamenti del 1942 e del 1944.\nLa facciata in pietra con il portale a bande bianche e nere rappresenta il modello tipico della chiesa romanica genovese, semplice e priva di elementi decorativi superflui. La chiesa \u00e8 sormontata dalla \"torre nolare\" (campanile) ottagonale. L'interno, a tre navate, conserva diverse opere d'arte, tra le quali il trittico dell\"'Adorazione dei Magi\" di Joos van Cleve, la trecentesca \"Madonna col Bambino\" di Nicol\u00f2 da Voltri e la pala della \"Sacra Famiglia\", di Domenico Piola.\nChiesa di San Marco al Molo.\nLa chiesa di San Marco al Molo sorge nei pressi del porto antico. Costruita in stile romanico nel 1173, sub\u00ec nel corso dei secoli vari rimaneggiamenti e fu trasformata in stile barocco nel XVII secolo.\nNel XVI secolo con la costruzione delle mura cinquecentesche si trov\u00f2 ad esserne completamente circondata, perdendo l'immediato contatto con le banchine portuali che l'aveva caratterizzata fino ad allora. In questa circostanza fu anche capovolto l'orientamento della chiesa (l'ingresso attuale si trova dove in origine c'era l'abside). Gravemente danneggiata durante la seconda guerra mondiale \u00e8 stata restaurata nel dopoguerra, ripristinando le strutture interne originarie romaniche. L'esterno si presenta architettonicamente molto semplice e sopraelevato da abitazioni civili; sul lato sinistro, lungo via del Molo \u00e8 murato un bassorilievo raffigurante il leone di San Marco, strappato alla citt\u00e0 di Pola nel 1380, quando i Genovesi saccheggiarono la citt\u00e0 Istriana.\nL'interno conserva la pianta basilicale a tre navate, separate da colonne in pietra rustica, sormontate da capitelli cubici e archi a tutto sesto. L'originaria copertura a capriate lignee \u00e8 stata sostituita da una volta a botte, realizzata nel Settecento. Vi sono conservate opere d'arte di Francesco Maria Schiaffino (\"Madonna e i santi Nazario e Celso\"), Domenico Fiasella (\"Martirio di Santa Barbara\"), Orazio De Ferrari (\"Nozze mistiche di Santa Caterina\") e Antonio Giolfi \"Santi Agostino e Chiara\").\nChiesa dei Santi Cosma e Damiano.\nLa chiesa dei Santi Cosma e Damiano \u00e8 situata in una piazzetta ai piedi della collina di Castello, e la sua esistenza \u00e8 documentata dal 1049. Fu ampliata all'inizio del secolo successivo e ristrutturata ancora dopo i gravi danni causati dal bombardamento navale francese del 1684.\nIn stile romanico, ha una semplice facciata a capanna in pietra con quattro tombe ad arcosolio e il portale strombato sormontato da un architrave romano di reimpiego e da un arco a bande bianche e nere.\nL'interno ha tre navate, divise da sei colonne a rocchi bianchi e neri. Tra le opere pittoriche pi\u00f9 rilevanti i dipinti \"Ester e Assuero\" di Bernardo Castello (XVI secolo) e la \"Madonna col Bambino e i santi Cosma e Damiano che guariscono i malati\" di Gioacchino Assereto (XVII secolo).\nChiesa di San Torpete.\nLa \"chiesa di Santa Maria Immacolata e San Torpete\", conosciuta semplicemente come \"chiesa di San Torpete\", si trova in piazza San Giorgio, accanto ad un'altra storica chiesa, quella dedicata appunto a San Giorgio. La prima chiesa, romanica, fu costruita da mercanti pisani intorno al 1150 e divenne pochi anni dopo parrocchia gentilizia della famiglia Dalla Volta. Venne completamente ricostruita in stile barocco tra il 1730 e il 1733 su progetto di Giovanni Antonio Ricca il Giovane (1688-1748) ed ebbe nuova una facciata neoclassica intorno alla met\u00e0 del XIX secolo. Danneggiata dai bombardamenti della seconda guerra mondiale rimase chiusa a lungo, prima del restauro avviato nel 1995.\nTra i pochi dipinti che vi sono conservati, \"San Torpete illeso tra le fiere\" di Giovanni Carlone, \"Madonna col bambino e santi\", attribuito ad Andrea Semino e \"San Filippo Neri in estasi\", attribuito alla scuola del Paggi.\nAltri luoghi di culto cattolici.\nChiesa di San Pietro in Banchi.\nLa chiesa di San Pietro in Banchi risale alla fine del Cinquecento, quando fu costruita sul sito dove gi\u00e0 sorgeva un edificio religioso, distrutto alla fine del XIV secolo durante le lotte di fazione tra guelfi e ghibellini. Dopo la distruzione della primitiva chiesa, al suo posto fu costruito un palazzo della famiglia Lomellini, acquistato nel 1572 dal Senato della Repubblica di Genova per costruirvi, a distanza di due secoli, una nuova chiesa, nel quadro della sistemazione urbanistica di piazza Banchi. I lavori, finanziati dalla vendita di locali commerciali posti al piano terreno della nuova chiesa, ebbero inizio solo a partire dal 1580, quando per adempiere a un voto legato alla fine dell'epidemia di peste del 1579, ne fu definitivamente approvata la costruzione.\nProprio per la presenza delle botteghe al piano terra, la chiesa \u00e8 collocata su una terrazza sopraelevata rispetto al livello della piazza, alla quale \u00e8 raccordata da uno scalone. La facciata, decorata con motivi architettonici affrescati, presenta un porticato a tre arcate e due piccoli campanili ai lati. Al di sopra si leva una grande cupola ottagonale rivestita di scaglie d'ardesia. L'interno, a navata unica, \u00e8 rivestito in marmo bianco e riccamente decorato con stucchi.\nTra le opere d'arte, i dipinti raffiguranti l\"'Immacolata\", di Andrea Semino (1588), e la \"Decollazione del Battista\", di Benedetto Brandimarte (1590), affreschi di Andrea Ansaldo e Paolo Gerolamo Piola e una serie di statue di santi realizzate da Taddeo Carlone e Daniele Casella.\nChiesa di San Giorgio.\nSi hanno notizie documentate della chiesa di San Giorgio, affacciata sull'omonima piazza, a partire dal X secolo, ma si ritiene che fin dal VI secolo una chiesa o cappella intitolata al santo esistesse in questo luogo, centro della citt\u00e0 in epoca romana e bizantina.\nNel 1550 la chiesa medioevale, in stato di degrado, fu sottoposta a lavori di restauro che procedettero a lungo tra varie difficolt\u00e0 finanziarie, finch\u00e9 non senza contrasti nel 1631 vi furono insediati i Teatini, che a partire dal 1660 ne avviarono la completa ricostruzione. Nel corso di questi lavori venne incorporata nel convento adiacente all'antica torre Alberici, modificata nella struttura e riadattata a campanile. Nel 1701 i lavori, il cui progettista resta sconosciuto, erano terminati. Allontanati Teatini nel 1800 per le leggi di soppressione degli ordini religiosi, la chiesa ritorn\u00f2 al clero secolare. \nLa cupola, che gi\u00e0 aveva dato segni di cedimento, croll\u00f2 parzialmente nel 1821 e dopo una lunga contesa burocratica sulla competenza della spesa fu restaurata nel 1825. La facciata, rimasta incompiuta, venne realizzata nel 1859, in forme curvilinee in stile neoclassico. L'edificio sub\u00ec danni per i bombardamenti della seconda guerra mondiale, subito riparati nell'immediato dopoguerra. Nel 1961 la chiesa perse la parrocchialit\u00e0 e ne divenne rettore il parroco di San Lorenzo.\nNella chiesa si conservano, tra gli altri, dipinti di Domenico Guidobono (\"Cristo sofferente e Santa Caterina da Genova\"), Luca Cambiaso (tre tele che rievocano vari episodi del martirio di San Giorgio), Domenico Piola (\"San Gaetano riceve il Bambino dalla Madonna\") e dello spagnolo Alonso S\u00e1nchez Coello (\"Piet\u00e0\").\nChiesa delle Scuole Pie.\nLa \"chiesa del Santissimo Nome di Maria e degli Angeli custodi\", conosciuta come \"chiesa delle Scuole Pie\", si trova a poca distanza dalla cattedrale di San Lorenzo. Fu costruita nella prima met\u00e0 del XVIII secolo dai padri Scolopi, che edificarono anche una scuola. Gli Scolopi dovettero abbandonare il convento per le leggi di soppressione stabilite dalla Repubblica Ligure nel 1797, ma continuarono ad officiare la chiesa, uno dei migliori esempi di architettura tardo-barocca a Genova.\nVi sono conservati affreschi e dipinti di Giuseppe Galeotti e una serie di bassorilievi di Francesco Maria Schiaffino e della sua scuola.\nSantuario di Nostra Signora delle Grazie al Molo.\nIl santuario di Nostra Signora delle Grazie fu costruito nel Seicento sui resti di una chiesa romanica duecentesca, ma le sue origini sono fatte risalire al VII secolo, quando sulla scogliera al limite dell'insenatura del Mandraccio sorse una cappella intitolata ai santi Nazario e Celso.\nNel tempo, l'intitolazione ai due santi martiri venne sostituita da quella alla Madonna, sotto il titolo di Nostra Signora delle Grazie, alla quale era stata dedicata in origine una cappella all'interno della chiesa. La chiesa fu parrocchiale dal XII secolo al 1890. Vi sono conservati affreschi di Giovanni Raffaele Badaracco, Giovanni Battista Resoaggi e Paolo Gerolamo Brusco e dipinti dei fratelli Anton Maria e Paolo Gerolamo Piola.\nOratorio di S. Giacomo della Marina.\nL'oratorio di San Giacomo della Marina, che sorge sulle mura delle Grazie, poco distante dal santuario di N.S. delle Grazie, fu edificato nel Quattrocento e ricostruito nel Seicento ed \u00e8 sede della \"Confraternita di San Giacomo della Marina\". Tra le opere d'arte che vi sono conservate \u00e8 di particolare interesse una serie di dipinti di importanti artisti liguri del XVII secolo, che lo fecero definire dall'Alizeri \"quasi un museo de' migliori che onorassero in Genova il secolo XVII\".\nOratorio di S. Antonio Abate.\nL'oratorio di Sant'Antonio Abate \u00e8 situato sulle mura della Marina, accanto alla ex chiesa di San Salvatore di piazza Sarzano. Fu costruito all'inizio Seicento dalla omonima \"casaccia\" che lo arricch\u00ec anche di un'importante quadreria oggi in gran parte dispersa. Soppresso nel periodo napoleonico, fu riaperto al culto nel 1816 e completamente rinnovato nel 1828 su progetto di Carlo Barabino.\nAttualmente \u00e8 sede della parrocchia del SS. Salvatore e S. Croce, la cui chiesa, semidistrutta dai bombardamenti dell'ultimo conflitto, non fu pi\u00f9 riaperta al culto.\nAll'interno restano alcune notevoli opere d'arte, in particolare la tavola con \"Sant'Antonio che ritrova le spoglie di S. Paolo eremita\" di Luca Cambiaso, la cassa processionale settecentesca con \"San Giacomo che sconfigge i Mori\", realizzata da Pasquale Navone e da suoi allievi, il \"Cristo Bianco\", ritenuta una delle migliori opere del Maragliano e il \"Cristo Moro\", di Domenico Bissoni.\nOratorio dei Santi Pietro e Paolo.\nIn piazza San Bernardo, di fronte alla ex chiesa di San Bernardo, sorge l'oratorio intitolato ai santi Pietro e Paolo, eretto tra il 1712 e il 1716 da una congregazione di preti secolari fondata nel 1486 presso la chiesa di San Donato da alcuni parroci della zona con l'approvazione dell'arcivescovo Paolo Fregoso\nL'oratorio, costruito sui resti di edifici distrutti dal bombardamento navale francese del 1684, fu aperto al pubblico il 1\u00ba agosto 1716, festivit\u00e0 di San Pietro in Vincoli.\nLa Congregazione dei SS. Pietro e Paolo, la pi\u00f9 antica congregazione di sacerdoti genovese, \u00e8 tuttora proprietaria dell'edificio, oggi affidato alla Comunit\u00e0 di Sant'Egidio che vi organizza incontri di preghiera.\nVi sono conservati affreschi e dipinti di Giuseppe Galeotti con episodi della vita dei due santi ed una tavola di Paolo Gerolamo Piola, posta sull'altare maggiore, raffigurante anch'essa i santi titolari. Una pala di Luca Cambiaso, raffigurante la \"Crocifissione\", che un tempo si trovava nella sagrestia dell'oratorio \u00e8 ora conservata nel Museo diocesano.\nChiese sconsacrate.\nChiesa di Sant'Agostino.\nIl complesso di Sant'Agostino, comprendente la chiesa e l'annesso convento, oggi sede del Museo di Scultura e Architettura Ligure, sorge quasi alla sommit\u00e0 del colle di Sarzano. Fu fondato intorno al 1260 dai monaci agostiniani, che vi rimasero fino alla soppressione del 1798. Dopo l'allontanamento dei religiosi, il complesso fu destinato ad usi civili e nel corso dell'Ottocento ospit\u00f2 anche l'officina di un fabbro, nonostante gi\u00e0 allora si levassero, soprattutto da parte di intellettuali genovesi, proteste per lo stato di degrado in cui era lasciato l'insigne monumento. \nSolo negli anni venti del Novecento ne fu deciso il restauro, per destinarlo a sede del Museo di Architettura Medioevale. I restauri, affidati a Orlando Grosso e completati nel 1932 vennero in gran parte vanificati dai bombardamenti della seconda guerra mondiale, che causarono gravi danni, riparati nell'immediato dopoguerra. Utilizzato per alcuni decenni come deposito di reperti artistici provenienti da chiese distrutte o demolite, dopo i lavori di sistemazione condotti tra il 1977 e il 1986 dallo studio dell'architetto Franco Albini, il convento divenne finalmente sede del Museo della Scultura di Sant'Agostino, inaugurato nel 1984, mentre la chiesa fu trasformata in auditorium e talvolta ospita rappresentazioni del vicino teatro della Tosse.\nLa chiesa ha la tipica facciata delle chiese gotiche genovesi, con paramento a fasce bianche e nere, un grande rosone centrale, due bifore ai lati ed il portale ad arco acuto con un affresco nella lunetta, raffigurante \"sant'Agostino\", di Giovanni Battista Merano.\nIl vasto interno ha tre navate divise da arcate sostenute da colonne in pietra. Del ricco corredo artistico, disperso dopo la chiusura al culto, resta un affresco attribuito a Barnaba da Modena e raffigurante il \"Giudizio finale\".\nL'elemento pi\u00f9 caratteristico \u00e8 il campanile in mattoni, con la cuspide e le quattro guglie laterali rivestite da piastrelle policrome in maiolica..\nIl complesso ha al suo interno due chiostri, di cui uno, dalla singolare forma triangolare, coevo alla chiesa, ed uno seicentesco, rifatto dopo i danni della guerra, oggi inserito nel percorso museale.\nChiesa di San Salvatore in Sarzano.\nLa ex chiesa di San Salvatore, in piazza Sarzano, fu fondata nel 1141 da un religioso della congregazione di San Rufo. Passata sotto la giurisdizione del capitolo della cattedrale, fu ricostruita in stile barocco nel 1653 (nel 1611 secondo altre fonti). Gravemente danneggiata dai bombardamenti della seconda guerra mondiale e rimasta per decenni in rovina, \u00e8 stata completamente ristrutturata negli anni novanta per ospitare l'aula magna della facolt\u00e0 di architettura dell'Universit\u00e0 di Genova, ed \u00e8 utilizzata anche per congressi e concerti.\nChiesa di Santa Maria in Passione.\nLa chiesa di Santa Maria in Passione, annessa al convento delle canonichesse regolari lateranensi di S. Agostino, fu quasi completamente distrutta dai bombardamenti della seconda guerra mondiale e non fu pi\u00f9 ricostruita. I suoi ruderi, sui quali si eleva il campanile, sopravvissuto alla distruzione, sorgono sulla collina di Castello, a poca distanza dalla chiesa Santa Maria di Castello e dalla sede della facolt\u00e0 di architettura.\nEdificata nel XV secolo sulla struttura di una casa degli Embriaci risalente al XIII secolo, fu completamente ricostruita nel XVI secolo in stile barocco e decorata con affreschi di Valerio Castello e Domenico Piola. Chiuso nell'Ottocento per le leggi di soppressione degli ordini religiosi emanate dal governo sabaudo, il complesso comprendente la chiesa fu dapprima trasformato in caserma ed infine divenne sede dell'O.N.M.I.\nDue bombardamenti aerei, il 22 ottobre 1942 e il 4 settembre 1944 distrussero quasi completamente la chiesa e il convento, con la perdita dei preziosi affreschi, lasciando quasi integro solo il campanile.\nNel quadro del piano di conservazione e recupero del centro storico avviato dal comune di Genova (\"Progetto Civis Sistema\"), \ni resti del complesso sono stati consolidati e messi in sicurezza, realizzando su di essi una copertura di protezione.\nChiesa di S. Maria delle Grazie la Nuova.\nLa chiesa di Santa Maria delle Grazie \"la Nuova\", cos\u00ec chiamata per distinguerla dal vicino santuario di Nostra Signora delle Grazie al Molo, era, con l'annesso convento delle monache agostiniane, un complesso religioso situato accanto a quello di S. Maria in Passione. Costruito nel XV secolo ed ampliato nel Seicento, venne chiuso all'inizio dell'Ottocento ed adibito ad usi civili. Dopo un periodo di abbandono fu acquistato nel 1987 dall'Universit\u00e0 di Genova; restaurato nei primi anni duemila, dal 2005 ospita il centro di studi musicali \"Casa Paganini\". I restauri hanno anche recuperato gli affreschi di scuola genovese del XVII secolo, opera di Giovanni Carlone, Bernardo Castello e Giacomo Antonio Boni, che decoravano la volta e le pareti della ex chiesa, ora sala per concerti.\nBattistina Vernazza (1497-1587), monaca agostiniana, nota per i suoi scritti letterari e spirituali, figlia di Ettore Vernazza, fondatore dell'Ospedale degli Incurabili, trascorse tutta la vita nel monastero di S. Maria delle Grazie, in cui entr\u00f2 giovanissima e dove fu maestra delle novizie e per due volte badessa, dal 1547 al 1553 e dal 1577 al 1581\nOratorio del Suffragio.\nL'oratorio di Santa Maria del Suffragio, in salita del Prione, fondato dal marchese Agapito Centurione nel 1618, apparteneva alla omonima confraternita, che insieme ai confratelli del vicino oratorio della Morte si assumevano il triste incarico della sepoltura dei morti in tempi di pestilenze o altri tragici eventi. Fu quasi completamente distrutto da un bombardamento aereo nel 1942 e i suoi ruderi rimasero in abbandono per quasi settant'anni, circondati dalle macerie di altri edifici distrutti, invase dalle erbacce. Solo nel 2010 questo spazio \u00e8 stato recuperato, con la costruzione del nuovo edificio scolastico di piazza delle Erbe, inaugurato a marzo 2014. Nel contesto di questo intervento l'ex oratorio \u00e8 attualmente (settembre 2014) in fase di restauro; a lavori ultimati diverr\u00e0 parte integrante del complesso scolastico, ed ospiter\u00e0 auditorium e biblioteca.\nNel bombardamento del 1942 andarono distrutti gli affreschi di Carlo Baratta, con episodi della vita della Vergine e altre opere d'arte; si \u00e8 salvata solo la pala d'altare raffigurante la \"SS. Trinit\u00e0 fra i santi Pio V e Vincenzo Ferreri\", opera di Francesco Sasso (1750 circa), oggi conservata nell'Oratorio di San Giacomo della Marina.\nEdicole votive e immagini sacre.\nI vicoli del quartiere del Molo si presentano particolarmente ricchi di edicole votive, in cui erano collocate statue della Madonna o di santi, segno di un'antica devozione, spesso abbinate ad una cassetta per elemosine destinate a scopi caritatevoli, di cui talvolta restano i vani vuoti nelle facciate delle case. Presenti quasi a ogni incrocio tra i vicoli, risalivano per la maggior parte al periodo tra il 1650 e il 1780. Oggi molte delle originali statuette sono state trasferite nel Museo di Sant'Agostino e sostituite da copie.\nTra le tante si segnalano per ricchezza della decorazione e la fattura artistica quella, settecentesca, all'angolo tra via S. Pietro della Porta e via Conservatori del Mare, sulla facciata di una casa medioevale della famiglia Carmandino, con immagine della Madonna della Guardia, e poco distante, all'angolo tra vico del Filo e vico Cinque Lampadi quella seicentesca, con la Madonna col Bambino, S. Giovannino e S. Caterina da Genova.\nLungo salita Pollaiuoli, la via che da piazza Matteotti scende verso via Giustiniani, un'edicola settecentesca comprende un'immagine sacra inserita entro un'elaborata cornice contornata da figure di angeli, simile per soggetto e composizione ad un'altra presente in piazza Banchi.\nUn'altra grande edicola del XVIII secolo, si trova sul fianco destro della chiesa di San Donato, all'inizio di stradone di Sant'Agostino; opera di opera di Giovanni Domenico Casella detto \"Scorticone\", ha al centro una statua della \"Madonna col Bambino\", sormontata dalla raffigurazione dello Spirito Santo in forma di colomba.\nLuoghi di culto islamici.\nIn attesa della costruzione di una vera e propria moschea a Genova, argomento dibattuto da anni e che tra prese di posizione favorevoli e contrarie non ha portato sino ad ora ad una decisione definitiva, i musulmani presenti in citt\u00e0 dispongono di diversi piccoli luoghi di culto soprattutto nei vicoli del centro storico, ospitati in locali che erano un tempo negozi o magazzini. Nella zona del Molo, centri islamici si trovano in vico Amandorla e vico Vegetti.\nArchitetture militari.\nLe mura.\nIl quartiere, gi\u00e0 compreso nelle cerchie murarie pi\u00f9 antiche, fu incluso nel XII secolo entro le mura del Barbarossa (costruite tra il 1155 e il 1160).\nPorta Soprana.\nSituata al limite tra il quartiere del Molo e quello di Portoria, era una delle principali porte della cinta muraria \"del Barbarossa\"; sorge alla sommit\u00e0 del Piano di Sant'Andrea. Gi\u00e0 inclusa nella precedente cinta muraria, in quell'occasione fu ristrutturata in forma monumentale, con le due torri a ferro di cavallo. A partire dal XIV secolo, quando con la costruzione di una nuova cinta muraria pi\u00f9 esterna la porta aveva perso la sua importanza strategica, a ridosso delle sue torri furono costruite case di abitazione. Nell'ultimo decennio dell'Ottocento l'arco e la torre settentrionale furono restaurati a cura di Alfredo d'Andrade, all'epoca direttore della Sovrintendenza di Belle Arti; nel 1938 sotto la direzione di Orlando Grosso fu recuperata anche la torre meridionale, rimasta fino ad allora inglobata in un edificio di civile abitazione. La struttura della porta richiama quella delle porte romane del tardo Impero, con un arco ogivale che si apre fra due torri semicilindriche coronate da una merlatura ghibellina.\nPorta Siberia.\nLa Porta del Molo, posta all'estremit\u00e0 della penisola del Molo Vecchio, era l'accesso principale al porto. Restaurata nel 1992 da Renzo Piano in occasione delle celebrazioni colombiane, il suo interno ospita oggi il Museo Luzzati.\nGi\u00e0 inclusa nella cinta muraria trecentesca, fu rifatta tra il 1550 e il 1553 in forme monumentali da Antonio Roderio su disegno di Galeazzo Alessi. Considerata un capolavoro dell'architettura militare del Cinquecento, da era detta anche \"Porta Cibaria\" perch\u00e9 attraverso di essa transitavano le scorte alimentari sbarcate nel porto, in particolare le granaglie che venivano immagazzinate nei vicini magazzini dell'Abbondanza. Il nome con cui \u00e8 conosciuta oggi, \"Porta Siberia\", deriva appunto da una storpiatura del termine \"Cibaria\".\nIl lato interno, verso via del Molo, si presenta come un grande portico a tre fornici di ordine dorico. Il prospetto a mare, in conci di pietra di Finale, \u00e8 racchiuso da due baluardi con i quali forma una struttura \"a tenaglia\". Al centro, tra i due baluardi, in una parete concava, detta ad esedra, si trova il portale d'ingresso.\nSull'architrave del prospetto a mare un'iscrizione riporta la data di costruzione (1553) e ricorda la decisione del Senato di realizzare la completa recinzione della citt\u00e0 sul fronte a mare.\nIl vasto interno, in cui poteva essere ospitata un'intera guarnigione, \u00e8 munito di una solida volta, atta a resistere a colpi di artiglieria, ed \u00e8 collegato all'adiacente batteria della Malapaga, dove un tempo erano collocati i grandi cannoni posti a protezione dell'ingresso del porto.\nInfrastrutture e trasporti.\nStrade urbane.\nSopraelevata.\nLa strada a scorrimento veloce comunemente chiamata \"sopraelevata\" (intitolata allo statista Aldo Moro), progettata da Fabrizio de Miranda, fu inaugurata nel 1965; attraversa tutto il quartiere costeggiando la cinta portuale e collega il casello autostradale di Genova Ovest (nel quartiere di Sampierdarena) con il quartiere della Foce. Nel quartiere del Molo esiste uno svincolo in piazza Cavour, di sola uscita e utilizzabile solo da chi proviene da ponente e dal casello autostradale di Genova-Ovest, frequentato per raggiungere l'area del porto antico. In ogni caso la strada riveste comunque una notevole importanza per il quartiere, in quanto la maggior parte del traffico in transito sulla direttrice ponente-levante non viene a gravare sulla viabilit\u00e0 locale. \u00c8 spesso oggetto di dibattito l'impatto visivo di questa struttura che incombe sulla facciata di Palazzo San Giorgio creando una sorta di barriera verso l'area del porto antico.\nAutostrade.\nIl casello autostradale pi\u00f9 vicino \u00e8 quello di \"Genova-Ovest\", nel quale convergono le tre autostrade che fanno capo a Genova: A7 (Genova \u2013 Milano), A10 (Genova \u2013 Ventimiglia) e A12 (Genova\u00a0\u2013 Rosignano); si trova nel quartiere di Sampierdarena, a circa 3 \u00a0km dal quartiere.\nFerrovie.\n La stazione di Genova Principe si trova nel vicino quartiere di Pr\u00e8, a circa un \u00a0km da piazza Cavour.\nPorto.\nCome gi\u00e0 accennato, l'area portuale nella zona del Molo \u00e8 dedicata prevalentemente alle riparazioni navali. Nel 1996 alla testata del molo Giano era stata costruita una torre di controllo del traffico portuale, distrutta nel tragico incidente del 7 maggio 2013 causato dall'urto della motonave Jolly Nero durante la manovra di uscita dal porto, che ha provocato nove vittime."}
{"id": "2024487", "revid": "287204", "url": "https://it.wikipedia.org/wiki?curid=2024487", "title": "Bagnan", "text": " \nBagnan \u00e8 una suddivisione dell'India, classificata come \"census town\", di 8.779 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 28' 0 N e 87\u00b0 58' 0 E e ha un'altitudine di 5 .\nSociet\u00e0.\nEvoluzione demografica.\nAl censimento del 2001 la popolazione di Bagnan assommava a 8.779 persone, delle quali 4.448 maschi e 4.331 femmine. I bambini di et\u00e0 inferiore o uguale ai sei anni assommavano a 1.018, dei quali 506 maschi e 512 femmine. Infine, coloro che erano in grado di saper almeno leggere e scrivere erano 5.958, dei quali 3.279 maschi e 2.679 femmine."}
{"id": "2024488", "revid": "287204", "url": "https://it.wikipedia.org/wiki?curid=2024488", "title": "Antiphonale Missarum Sextuplex", "text": "LAntiphonale Missarum Sextuplex \u00e8 la raccolta dei sei pi\u00f9 importanti ed antichi manoscritti contenenti i canti della Messa, pubblicata da Dom Ren\u00e8-Jean Hesbert, monaco di Solesmes, nel 1935.\nIl termine \"Antifonale\" pu\u00f2 trarre in inganno: si tratta di un \"Antiphonale Missarum\", il nome con il quale si designava anticamente il libro che oggi chiamiamo \"Graduale\". Non \u00e8 quindi un \"Antiphonale Officii\", ci\u00f2 che noi chiameremmo oggi \"Antifonale\" designando il libro con i canti dell'Ufficio.\nI manoscritti sono i seguenti:\n\u00c8 un testo fondamentale per chi si occupa di storia della Liturgia e di Canto gregoriano: l'importanza di questi codici, raccolti, presentati e trascritti su sei colonne sotto forma di sinossi, consiste nel fatto che ci permette di risalire e di conoscere la tradizione primitiva ed il repertorio originale del canto gregoriano, di seguirne l'evoluzione e talvolta di datarne le innovazioni. Correttamente si dice che un brano di canto \u00e8 \"autentico\", che fa parte del \"vecchio\" fondo gregoriano, quando il suo testo compare nei manoscritti del \"Sextuplex\".\nSi tratta di codici che contengono solo i testi dei canti, la melodia non vi \u00e8 trascritta perch\u00e9 la notazione musicale non era ancora stata adottata (i primi codici notati sono datati al X secolo) e le melodie venivano tramandate a memoria dai cantori. Soltanto il Graduale di Corbie (K) su alcuni pezzi indica in forma abbreviata il modo fornendoci un'informazione musicale pi\u00f9 specifica.\nNel Graduale Triplex la lettera del codice \u00e8 riportata all'inizio di ogni brano, ad indicare i manoscritti del \"Sextuplex\" nei quali il testo del brano stesso \u00e8 riportato."}
{"id": "2024493", "revid": "21880", "url": "https://it.wikipedia.org/wiki?curid=2024493", "title": "Olenus", "text": "L\u2019oleno (gen. Olenus) \u00e8 un artropode estinto appartenente ai trilobiti, vissuto nel Cambriano superiore (circa 500 milioni di anni fa). I suoi resti sono stati ritrovati nei continenti settentrionali (Europa, Asia, Nordamerica).\nDescrizione.\nL'aspetto di questa trilobite lunga pochi centimetri era simile a quello delle trilobiti primitive: il cefalotorace era subquadrangolare e il torace possedeva numerosi segmenti (fino a 22 in alcune forme) dotati di parti laterali (pleure) moderatamente spinose. Il rachide era relativamente ristretto e occupava al massimo un terzo della larghezza dell'animale. Il pigidio era piccolo, formato da un numero di segmenti che variava da due a sette, e nelle varie specie variava molto di forma: poteva avere un bordo intero, crenulato o spinoso. La parte centrale del cephalon (glabella) era stretta e presentava solchi rivolti all'indietro.\nFossili.\nLa distribuzione geografica dei fossili di \"Olenus\" determina i confini di una provincia paleogeografica nordatlantica, che nel Cambriano superiore fu la culla di una ricca fauna. La famiglia degli olenidi (Olenidae) contiene forme dalle caratteristiche ancora affini a quelle delle trilobiti pi\u00f9 primitive, come la presenza di un pigidio piccolo e di numerosi segmenti del torace."}
{"id": "2024495", "revid": "266224", "url": "https://it.wikipedia.org/wiki?curid=2024495", "title": "Hyper Text Markup Language", "text": ""}
{"id": "2024497", "revid": "19505599", "url": "https://it.wikipedia.org/wiki?curid=2024497", "title": "Persenbeug", "text": ""}
{"id": "2024498", "revid": "767487", "url": "https://it.wikipedia.org/wiki?curid=2024498", "title": "Conocoryphe", "text": "La conocorife (gen. Conocoryphe) \u00e8 un artropode estinto appartenente ai trilobiti. Visse nel Cambriano medio (circa 505 milioni di anni fa), e i suoi resti sono stati ritrovati nei continenti settentrionali (Europa, Asia e Nordamerica).\nDescrizione.\nL'aspetto generale di questo trilobite era molto simile a quello di gran parte dei trilobiti primitivi del Cambriano: il corpo era a forma ovoidale, il cephalon possedeva due lunghe spine genali, mentre il torace, suddiviso in numerosi segmenti, era moderatamente spinoso. La particolarit\u00e0 del conocorife, per\u00f2, \u00e8 costituita dall'assenza di occhi sul capo: evidentemente questo animale era cieco, anche se in altre forme della stessa famiglia gli organi di vista erano presenti anche se in misura ridotta. La regione centrale del cephalon (glabella) era divisa da solchi obliqui, mentre il torace era costituito da 14-17 segmenti; infine, il pigidio era ridotto e dotato di segmenti poco numerosi. Una delle specie pi\u00f9 note di conocorife \u00e8 Conocoryphe sulzeri, tipica dell'Europa.\nStile di vita.\nContrariamente a gran parte dei trilobiti, il conocorife era cieco; questa caratteristica implica uno stile di vita bentonico (di fondale). \u00c8 probabile, quindi, che il conocorife si muovesse sulla superficie del sedimento marino e si infossasse alla ricerca di particelle di cibo."}
{"id": "2024499", "revid": "287204", "url": "https://it.wikipedia.org/wiki?curid=2024499", "title": "Gottsdorf", "text": ""}
{"id": "2024504", "revid": "1573940", "url": "https://it.wikipedia.org/wiki?curid=2024504", "title": "Hildoceras", "text": "Hildoceras \u00e8 un genere di molluschi cefalopodi estinto appartenente alle ammoniti. Visse nel Giurassico inferiore (Toarciano medio, 178-175 milioni di anni fa). I suoi fossili sono stati ritrovati in Europa, in Asia Minore, nel Caucaso e in Giappone. Per la tassonomia la sua specie tipo \u00e8 \"Ammonites bifrons\" (Brugui\u00e9re), 1789. Il genere Hildoceras appartiene alla sottofamiglia Hildoceratinae insieme a, \"Hildaites\", \"Orthildaites\", \"Cingolites\", \"Parahildaites\", \"Hildaitoides\" e \"Atacamiceras\". \nDescrizione.\nQuesta ammonite era dotata di una conchiglia da evoluta a moderatamente involuta e compressa lateralmente, facilmente riconoscibile a causa di un solco girale che percorreva il fianco su tutte le spire e divideva ogni giro in due parti ben distinte. Il ventre nella maggior parte delle specie \u00e8 \"tricarenato-bisolcato\", essendo dotato di una carena molto pronunciata con due solchi laterali gemelli. Il raccordo esterno dei solchi laterali col fianco talora \u00e8 cos\u00ec acuto da dare origine a due carene secondarie. \nL'ornamentazione dei fianchi era presente quasi esclusivamente nella parte superiore del giro: al di sopra del solco mediano, infatti, erano presenti robuste coste falcoidi proverse, mentre al di sotto del solco le coste erano assenti o appena accennate, sostituite da un'area liscia e leggermente rigonfia, con un bordo ombelicale pi\u00f9 o meno inclinato. L'apertura era dotata di un \"rostro\" iponomico e di \"orecchiette\" laterali, riscontrabili negli esemplari fossili meglio conservati (ad esempio, nelle ammoniti fossili di Holzmaden, in Germania, preservate come impronte in calcari bituminosi e sui modelli interni del \"Rosso Ammonitico\" umbro-marchigiano). (Venturi e al., 2010)\nLa linea di sutura(o meglio sutura settale) poco frastagliata con lobi dentellati e spaziati (formula, E L U2 U3 U1 I). Lobo E, esterno, pi\u00f9 corto di L; lobo A, accessorio della sella esterna, meno sviluppato di U2; lobo I, interno, stretto, infilato, o no, nel lobo precedente (vedi figura in scheda sul genere in Venturi e al. 2010) (vedi Venturi a al., 2010).\nIn generale, il diametro medio delle conchiglie appartenenti a questo genere era inferiore ai dieci centimetri, pur potendo arrivare ad oltre quindici centimetri negli esemplari pi\u00f9 longevi.\nStoria evolutiva.\nIl genere \"Hildoceras\" si origina verosimilmente alla fine del Toarciano inferiore dal genere \"Hildaites\" (molto simile, ma dotato di coste sigmofalcoidi estese su tutto il fianco, senza solco spirale). In Italia infatti sono state trovate varie forme di passaggio tra \"Hildaites\" ed \"Hildoceras\" nella parte sommitale della zona a Hildaites undicosta, immediatamente al di sotto della zona a Bifrons, che si inquadrano in un nuovo genere inedito; tali ammoniti sono stati trovati durante un campionamento dettagliato nel \"Rosso Ammonitico\" della vallata del f. Burano (Marche). Vedi sito INTERNET viaggioefossiliappennino.org. La prima comparsa di \"Hildoceras\" coincide con prima zona biostratigrafica del Toarciano medio, la \"zona\" a bifrons (dalla specie nominale \"H. bifrons\"). Tra le forme pi\u00f9 primitive di \"Hildoceras\" c'\u00e8 la nota specie \"H. sublevisoni\", caratterizzata da assenza del solco e coste robuste e rade, che contraddistingue la porzione basale della zona. L'evoluzione del genere diviene rapidamente esplosiva, con la comparsa di varie specie con tutti i caratteri tipici (tra le pi\u00f9 indicative: \"H. lusitanicum\", \"H. tethysi\" e soprattutto \"H. apertum\"); subito sopra compare la specie \"H. bifrons\", che diviene rapidamente dominante nel Nord-Europa, ma che in Italia \u00e8 rara. \nLa storia di questo genere si conclude con \"H. semipolitum\", i cui ultimi rappresentanti (es. in Francia, Lionese)) sono coevi dell'indice zonale della biozona successiva ad \"Haugia variabilis\".\nLa storia evolutiva del genere \"Hildoceras\", tipico del Toarciano, \u00e8 stata studiata e descritta dettagliatamente in Italia (Venturi 1975, 1986, Venturi ed al. 2010), in Francia (Gabilly 1976), in Inghilterra (Howarth 1992) con risultati equivalenti. \u00c8 un esempio di serie concreta fossile, in cui le variazioni dei caratteri confermano le idee di Darwin sull'evoluzione gradualistica non sempre ben accetta. \u00c8 stata esaminata in Italia (Appennino centrale) con ricchezza di documentazione (vedi Venturi e al. 2010) che spiega la morfologia funzionale, poich\u00e9 i caratteri che sono cambiati (aumento progressivo dell'avvolgimento e appiattimento conchigliare, aumento del ricoprimento della spira, del numero delle coste, sviluppo del solco spirale e aumento in frastagliatura delle suture settali) suggeriscono una co-variazione per una sempre migliore attitudine ad effettuare scatti rapidi all'indietro a scopo difensivo; la morfologia conchigliare, durante l'evoluzione Hildaites-Hildoceras, fino all'estinzione del gruppo \u00e8 diventata sempre pi\u00f9 idrodinamica, in modo che l'organo propulsivo \u00e8 diventato sempre pi\u00f9 efficiente.\nDistribuzione e habitat.\nEsclusivo del Toarciano medio, l\"Hildoceras\" \u00e8 un eccellente fossile guida: i suoi resti si rinvengono in molti giacimenti europei. In Italia \u00e8 frequente nella formazione Rosso Ammonitico Lombardo (Toarciano-Aaleniano), affiorante in tutta la fascia sud-alpina lombarda, e pi\u00f9 saltuariamente in sedimenti bacinali coevi. Si rinviene frequentemente in depositi dello stesso tipo lungo la penisola, segnatamente nel \"Rosso Ammonitico\" umbro-marchigiano, dove sono state particolarmente studiate le faune toarciane provenienti dal bacino del Metauro e del passo del Furlo, e in Sicilia (famose e studiate dall'inizio del ventesimo secolo le faune provenienti dai dintorni di Taormina).\n\"Hildoceras\" fu una forma di notevole successo, diffusa sia nei domini di mare epicontinentale a clima temperato dell'area europea centro-occidentale (che nel Giurassico inferiore era localizzata a circa 40\u00b0 di latitudine), sia nel dominio oceanico della Tetide (corrispondente in parte all'Italia attuale), allora in condizioni climatiche tropicali. I margini della Tetide erano caratterizzati da una tettonica di tipo distensivo con l'alternanza di domini di alto strutturale (\"horst\") e bacino (\"graben\"). Nelle fasce di paleo-alto si deponevano sedimenti calcarei e calcareo-marnosi condensati in facies di rosso ammonitico, che nel Toarciano medio risultano pieni di fossili di \"Hildoceras\". Si trattava comunque di una forma capace di dispersione oceanica, a differenza di diverse forme contemporanee limitate alla provincia europea o a quella tetidiana (di qui la sua importanza biostratigrafica).\n\"Hildoceras\" era un predatore di altri ammonoidi: in alcuni esemplari ben conservati \u00e8 stato possibile individuare probabili resti dell'apparato digerente, il cui contenuto \u00e8 risultato essere costituito in prevalenza da mandibole, aptici e frammenti conchigliari di altre ammoniti di taglia pi\u00f9 ridotta.\nAspetti storico-culturali.\nIn alcuni casi, in particolare in Inghilterra, i fossili di queste ammoniti rinvenuti in epoca medievale venivano scolpiti con nella parte finale con teste di serpente, cos\u00ec da farli assomigliare a serpenti pietrificati. La credenza popolare, infatti, riteneva che le ammoniti fossero serpenti trasformati in pietra da Santa Hilda, la patrona locale del paese di Whitby (da qui il nome \"Hildoceras\", che significa \u201ccorno di Hilda\u201d). Lo stesso tipo di lavorazione \u00e8 stato effettuato su altre ammoniti inglesi, come \"Dactylioceras\". \nLa specie pi\u00f9 nota \u00e8 \"Hildoceras bifrons\"."}
{"id": "2024505", "revid": "599013", "url": "https://it.wikipedia.org/wiki?curid=2024505", "title": "George Yardley", "text": ""}
{"id": "2024506", "revid": "81103", "url": "https://it.wikipedia.org/wiki?curid=2024506", "title": "Phylloceras", "text": "Il fillocerato (\"Phylloceras\") \u00e8 un genere di mollusco cefalopode appartenente agli ammonoidea. Visse tra il Giurassico inferiore e il Cretaceo inferiore (190-130 milioni di anni fa). I suoi resti sono stati ritrovati in tutto il mondo, in particolare in Europa occidentale.\nDescrizione.\nQuesta ammonite primitiva era dotata di una conchiglia dal profilo elevato, con una sezione del giro ovale e dalla forma discoidale. L'ombelico era molto ristretto, mentre l'ornamentazione era praticamente assente o, tutt'al pi\u00f9, rappresentata da semplici striature poco visibili, che si interrompevano in corrispondenza della regione ventrale dove era presente il sifone. Alcune specie presentavano coste leggermente ondulate e non interrotte sul margine sifonale.\nLa sutura, invece, era estremamente complessa: lobi e selle stretti e allungati davano origine ad altri lobi di dimensioni minori ma dalle caratteristiche simili. L'intera sutura ricordava in qualche modo le fronde delle piante (da qui il nome \"Phylloceras\", che significa \u201ccorno- foglia\u201d). La camera di abitazione dell'animale occupava meno della met\u00e0 dell'ultimo giro. Le dimensioni della conchiglia potevano raggiungere i venti centimetri di diametro, ma in genere erano pi\u00f9 ridotte (8-10 centimetri). Tra le specie pi\u00f9 note, da ricordare \"Phylloceras heterophyllum\".\nStile di vita.\nIl profilo idrodinamico della conchiglia, unitamente al ventre arrotondato, lasciano supporre che il fillocerato fosse un discreto nuotatore, che poteva muoversi a moderata velocit\u00e0 per mezzo di un getto propulsivo.\nClassificazione.\nIl fillocerato era il rappresentante pi\u00f9 tipico delle filloceratine (Phylloceratina), un sottordine di ammoniti longevo e discretamente diffuso, che si svilupp\u00f2 nel Triassico e pass\u00f2 indenne attraverso l'estinzione avvenuta tra Triassico e Giurassico. La morfologia di questi animali si svilupp\u00f2 pochissimo nel corso della loro evoluzione; si presume che gli antenati di \"Phylloceras\" possano essere ricercati nella famiglia dei monofillitidi (Monophyllitidae), tipicamente triassica."}
{"id": "2024512", "revid": "767487", "url": "https://it.wikipedia.org/wiki?curid=2024512", "title": "Ancyloceras", "text": "Ancyloceras \u00e8 un mollusco cefalopode estinto appartenente alle ammoniti. Visse nel Cretaceo inferiore (120-106 milioni di anni fa). I suoi resti si rinvengono in varie parti del mondo, in particolare in Europa.\nDescrizione.\nQuesto animale era una delle ammoniti svolte pi\u00f9 note, e d\u00e0 il nome a un intero sottordine. La conchiglia aveva una forma bizzarra, con una prima parte a forma di U, seguita da una lunga struttura diritta (bastone) che terminava in una parte posteriore che si restringeva e formava una spirale parzialmente srotolata. La sezione del giro si presentava ovale o circolare, e l'ornamentazione era costituita da una serie di coste arrotondate e sottili, molto fitte; nella parte avanzata della conchiglia, nei pressi della camera di abitazione, alcune coste erano particolarmente grandi e nodose, provviste di tubercoli spinosi. Sulla superficie esterna della camera di abitazione le coste erano pi\u00f9 distanziate, mentre la sutura possedeva un lobo stretto e molto profondo.\nHabitat.\nSi presume che questa ammonite fosse carnivora e cacciasse attivamente; viveva in ambienti marini piuttosto profondi, dove la pressione dell'acqua era notevole. Il clima dell'ambiente in cui viveva, tuttavia, era subtropicale, e le acque erano calde e piuttosto ossigenate.\nClassificazione.\nNonostante la forma aberrante, la struttura della conchiglia permette di riconoscere \"Ancyloceras\" come un discendente delle litoceratidi, ammoniti tipiche del Giurassico dalla forma ben pi\u00f9 tradizionale. Altre forme di ammoniti svolte avevano un aspetto diritto (\"Baculites\"), spiralato (\"Turrilites\") o completamente nodoso (\"Nipponites\").\nCollegamenti esterni.\nFossile di \"Ancyloceras\""}
{"id": "2024516", "revid": "1305772", "url": "https://it.wikipedia.org/wiki?curid=2024516", "title": "Douvilleiceras", "text": "Il douvilleicerato (gen. Douvilleiceras) \u00e8 un mollusco cefalopode estinto appartenente alle ammoniti. Visse alla fine del Cretaceo inferiore (Albiano, circa 105 milioni di anni fa) e i suoi resti fossili sono stati ritrovati in tutto il mondo, principalmente in Europa e nel Vicino Oriente.\nDescrizione.\nLa conchiglia di questa ammonite era simmetrica, planispirale (cio\u00e8 a spirale piana), evoluta (con scarso ricoprimento dei giri successivi); la sezione dei giri, sub-circolare, rendeva l'aspetto di questo animale vagamente globoso. L'ornamentazione era costituita da coste semplici ma molto robuste, che passavano anche sopra la regione ventrale arrotondata. Queste coste portavano tubercoli pi\u00f9 o meno numerosi che, nell'animale in vita, erano sormontati da lunghe spine, talora in parte preservate negli esemplari fossili meglio conservati. La presenza dei tubercoli d\u00e0 alla sezione del giro un tipico andamento poligonale. Le dimensioni della conchiglia, mediamente, si aggiravano tra i 5 e i 10 centimetri di diametro, pur potendo in alcune specie superare i venti centimetri di diametro negli esemplari pi\u00f9 sviluppati.\nLo sviluppo ontogenetico della conchiglia era molto caratterizzato nelle varie fasi: all'inizio dello sviluppo (fino a circa 2 cm di diametro) era priva di coste, con due sole file di tubercoli in posizione peri-ombelicale e latero-ventrale. Successivamente (fino a circa 7 cm di diametro) compariva un altro tubercolo in posizione laterale, e si sviluppavano le coste. Lo stadio adulto (oltre 7 cm di diametro) era multi-tubercolato (contraddistinto dalla comparsa di nuovi tubercoli, pi\u00f9 o meno numerosi a seconda della specie), mentre lo stadio \"senile\" (o \"gerontico\") era caratterizzato dalla scomparsa dei tubercoli e da una ornamentazione a coste semplici, che tendevano infine a scomparire negli esemplari pi\u00f9 longevi, con l'ultimo giro quasi liscio.\nLa \"linea di sutura\" era di tipo \"ammonitico\", relativamente poco complicata e frastagliata, caratterizzata da un lobo laterale molto pronunciato e con terminazione tendenzialmente bifida.\nTra le specie pi\u00f9 note, da ricordare Douvilleiceras mammillatum, dell'Albiano inferiore e medio.\nHabitat.\nL'ampio profilo della spira offriva una notevole resistenza all'acqua: per questo motivo, e per la presenza di tubercoli e spine con funzione verosimilmente difensiva, si pensa che il douvilleicerato fosse un nuotatore poco efficiente. Probabilmente si trattava di una forma necto-bentonica (cio\u00e8 di fondale), predatrice di piccoli organismi marini poco mobili."}
{"id": "2024517", "revid": "287204", "url": "https://it.wikipedia.org/wiki?curid=2024517", "title": "Baduria", "text": " \nBaduria \u00e8 una suddivisione dell'India, classificata come \"municipality\", di 47.418 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 44' 30 N e 88\u00b0 47' 9 E e ha un'altitudine di 7 .\nSociet\u00e0.\nEvoluzione demografica.\nAl censimento del 2001 la popolazione di Baduria assommava a 47.418 persone, delle quali 24.252 maschi e 23.166 femmine. I bambini di et\u00e0 inferiore o uguale ai sei anni assommavano a 6.015, dei quali 2.990 maschi e 3.025 femmine. Infine, coloro che erano in grado di saper almeno leggere e scrivere erano 31.679, dei quali 17.547 maschi e 14.132 femmine."}
{"id": "2024521", "revid": "767487", "url": "https://it.wikipedia.org/wiki?curid=2024521", "title": "Ch\u014d gekij\u014dban Keroro guns\u014d", "text": " \u00e8 un film del 2006 diretto da Nobuhiro Kondo e scritto da Mamiko Ikeda. \u00c8 il primo film della serie \"Keroro\" creata da Mine Yoshizaki."}
{"id": "2024522", "revid": "33689", "url": "https://it.wikipedia.org/wiki?curid=2024522", "title": "Giorgio di Pisidia", "text": "Biografia.\nDai suoi poemi sappiamo che nacque in Pisidia e che fu amico del Patriarca Sergio I di Costantinopoli e dell'Imperatore Eraclio. Era un diacono, guardiano dei vasi sacri e \"chartophylax\" della chiesa di Santa Sofia. Le sue opere vennero pubblicate originariamente in greco con una versione in latino. Circa cinquemila versi delle sue poesie, per lo pi\u00f9 in trimetri giambici, sono giunti a noi.\nOpere.\nLa sua prima opera, in tre canti, fu \"De expeditione Heraclii imperatoris contra Persas libri tres\" sulle campagne di Eraclio contro i Persiani nel 622 (una campagna in cui una reliquia (la Vera Croce), che i Persiani avevano trafugato pochi anni prima a Gerusalemme, venne recuperata), sembra essere il resoconto di un testimone oculare. A questa sua prima opera segu\u00ec gli \"Avarica\" (o \"Bellum Avaricum\"), un resoconto sul futile assedio di Costantinopoli a opera degli Avari (626), avvenuto durante l'assenza dell'Imperatore e del suo esercito, che sostiene di essere stato respinto con l'aiuto della Vergine Maria; scrisse poi la \"Heraclias\" (o \"De extremo Chosroae Persarum regis excidio\"), un breve resoconto sui successi di Eraclio contro i Persiani fino alla deposizione e all'assassinio di Cosroe II nel 627. \nScrisse successivamente \"In sanctam Jesu Christi, Dei nostri resurrectionem\", in cui il poeta esorta Flavio Costantino a seguire i passi del padre, Eraclio. Scrisse anche un poema didattico, \"Hexameron\" o \"Cosmologia\" (anche conosciuto come \"Opus sex dierum seu Mundi opificium\"), sulla creazione del mondo, che venne dedicato a Sergio; \"De vanitate vitae\", un trattato sulla vanit\u00e0 della vita; \"Contra impium Severum Antiochiae\", un componimento controverso contro il Patriarca Severo di Antiochia e il suo Monofisismo; due brevi poemi, incluso \"In templum Deiparae Constantinopoli, in Blachernissitum\" sulla resurrezione di Cristo e il recupero della Vera Croce. Scrisse anche un'opera in prosa, \"Encomium in S. Anastasium martyrem\". Da Teofano, Suida, e Isacco Tzetzes, sappiamo che scrisse altri poemi che sono andati per\u00f2 perduti.\nMichele Psello in seguito lo paragon\u00f2 a Euripide. "}
{"id": "2024523", "revid": "188402", "url": "https://it.wikipedia.org/wiki?curid=2024523", "title": "Sole Che Ride", "text": ""}
{"id": "2024524", "revid": "125326790", "url": "https://it.wikipedia.org/wiki?curid=2024524", "title": "Il testimone (programma televisivo)", "text": "Il testimone \u00e8 un programma televisivo ideato, realizzato e condotto da Pif, in onda dal 2007 su MTV, anche se nel 2017 le puntate inedite sono andate in onda su TV8. Dopo alcuni anni di pausa, \u00e8 tornato in onda dal 2021 su Sky Documentaries.\nIl programma si propone di mostrare storie, eventi, e persone attraverso l'occhio di una piccola telecamera che lo stesso conduttore porta con s\u00e9 durante i reportage. La particolare tecnica di ripresa di Pif concede allo spettatore una visione della realt\u00e0 concreta, e permette di trasmettere il messaggio sociale presente in ogni puntata.\nLa prima puntata \u00e8 andata in onda l'8 ottobre 2007 e la settima stagione \u00e8 iniziata su MTV il 14 settembre 2016, il primo episodio di ogni stagione \u00e8 online anche sul servizio MTV On Demand.\nEdizioni.\nPrima stagione.\nLa prima stagione conta di un ciclo di tredici episodi andati in onda tra l'8 ottobre e il 19 novembre 2007, il luned\u00ec e il venerd\u00ec sera con inizio alle 22:30.\nSeconda stagione.\nLa seconda stagione ha avuto inizio il 15 ottobre 2008, il mercoled\u00ec sera con inizio alle 21:30 (alle 22:00 per gli ep. 3, 6, 8).\nTerza stagione.\nL'inizio della terza stagione era stato annunciato per il 29 novembre 2009 quel giorno \u00e8 stata, invece, mandata in onda una replica. La data di inizio della terza stagione \u00e8 stata, quindi, posticipata all'8 febbraio 2010, alle ore 21:00, sempre su MTV.\nQuarta stagione.\nLa quarta stagione si intitola \"Il testimone VIP\" ed \u00e8 iniziata marted\u00ec 22 marzo 2011 alle 21:00.\nQuinta stagione.\nLa quinta stagione \u00e8 iniziata luned\u00ec 4 marzo 2013 alle 22.50, con l'episodio Arte Contemporanea. Venerd\u00ec 28 dicembre 2012 alle 21:10 \u00e8 stato, per\u00f2, trasmesso un servizio inedito registrato a Cortina d'Ampezzo a cavallo tra dicembre 2010 e gennaio 2011.\nSesta stagione.\nLa sesta stagione del programma \u00e8 iniziata marted\u00ec 15 aprile 2014 alle 21.10 con gli episodi \"Il diavolo veste pile - Prima parte\" e \"Groenlandia 1 - L'Ovest\". Dal 6 maggio viene trasmesso un solo episodio per serata, seguito da una replica di un episodio di una stagione precedente.\nSettima stagione.\nLa settima stagione del programma \u00e8 iniziata il 14 settembre 2016 con l'episodio \"Una vacanza da leoni\", andando in onda per quattro puntate. L'intera stagione \u00e8 andata in onda su MTV f\u00ecno al 5 ottobre 2016 e in replica su TV8 dal 17 marzo al 7 aprile 2017. La seconda puntata \u00e8 stata usata come replica da TV8 ad ottobre per uno speciale contro le armi dato il fatto accaduto a Los Angeles.\nOttava stagione.\nL'ottava stagione del programma \u00e8 iniziata il 20 gennaio 2017 con l'episodio \"Roberto Bolle\", debuttando su TV8 in seconda serata, per sette puntate. L'intera stagione sar\u00e0 riproposta in replica dal 1\u00ba giugno su MTV.\nNona stagione.\nLa nona stagione del programma viene preannunciata il 1\u00ba luglio 2021 con l'episodio dedicato a \"Giulio Regeni\", debuttando su Sky Documentaries. \nGli episodi inediti vanno successivamente in onda da sabato 23 ottobre 2021 al 27 novembre 2021 sulla medesima rete. \nSpin-off.\nIl candidato va alle elezioni.\nNel periodo di campagna elettorale per le elezioni italiane del 2018, sono andate in onda 4 puntate dal titolo \"Il candidato va alle elezioni\", nel corso delle quali il testimone ha incontrato i candidati alle suddette elezioni.\nSigla.\nNelle prime tre stagioni la sigla di apertura era la canzone \"Just One Look\" di Doris Troy e Gregory Carroll, nella versione cantata dai The Hollies.\nNella prima stagione la canzone \"Closet Romantic\" di Damon Albarn \u00e8 presente in diversi episodi.\nNella quarta stagione la sigla di apertura era la versione vocale di \"Lost in Love\" prodotta da Toodlum Barker &amp; Emil Lomax.\nDalla quinta alla settima stagione la sigla di apertura era \"Robot Stomp\" dei The Velvet Candles.\nNella ottava stagione la sigla diventa \"Life's A Lottery\" di Lincoln Grounds con Pat Reyford."}
{"id": "2024528", "revid": "123696037", "url": "https://it.wikipedia.org/wiki?curid=2024528", "title": "Steve Barron", "text": "Si \u00e8 distinto per essere un regista e produttore, conosciuto per la direzione del film \"Tartarughe Ninja alla riscossa\", dell'innovativo video musicale degli a-ha \"Take on Me\" e dello short film di \"Billie Jean\" del cantante statunitense Michael Jackson.\nBiografia.\nSteve \u00e8 nato a Dublino, figlio del regista Zelda Barron. Il suo debutto come regista risale all'anno 1979; negli anni '80 ha diretto soprattutto video musicali come \"Time for Action\" dei Secret Affair, \"Don't You Want Me\" degli Human League, \"Billie Jean\" di Michael Jackson, \"Africa\" e \"Rosanna\" dei Toto, \"Burning Up\" di Madonna, alcuni video per Bryan Adams oltre al gi\u00e0 citato \"Take on Me\".\nNei primi anni '90 Barron ha diretto 8 video, l'ultimo di questi riprende David Bowie nella canzone \"As the World Falls Down\" del 1993.\nNel 1984 \u00e8 stato regista della commedia \"Electric Dreams\" e successivamente di parecchi episodi della serie televisiva \"Storyteller\" prima del ritorno nel grande schermo alla direzione di film come \"Tartarughe Ninja alla riscossa\" nel 1990, \"Le straordinarie avventure di Pinocchio\" nel 1996, \"Rat\" nel 2000 e \"Mike Basset: Manager Inglese\" nel 2001.\nBarron ha anche diretto alcune miniserie di successo come \"Merlino e l'apprendista stregone\" (1998), \"Arabian Nights\" (2000) e \"DreamKeeper\" (2003) per la Hallmark Entertainment."}
{"id": "2024530", "revid": "287204", "url": "https://it.wikipedia.org/wiki?curid=2024530", "title": "Badhagachhi", "text": " \nBadhagachhi \u00e8 una suddivisione dell'India, classificata come \"census town\", di 4.718 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 23\u00b0 11' 53 N e 88\u00b0 24' 32 E.\nSociet\u00e0.\nEvoluzione demografica.\nAl censimento del 2001 la popolazione di Badhagachhi assommava a 4.718 persone, delle quali 2.415 maschi e 2.303 femmine. I bambini di et\u00e0 inferiore o uguale ai sei anni assommavano a 509, dei quali 274 maschi e 235 femmine. Infine, coloro che erano in grado di saper almeno leggere e scrivere erano 3.317, dei quali 1.807 maschi e 1.510 femmine."}
{"id": "2024531", "revid": "729019", "url": "https://it.wikipedia.org/wiki?curid=2024531", "title": "Turkistanische Legion", "text": "La Legione Turchestana o Turkestana (in tedesco: \"Turkistanische Legion\") era un'unit\u00e0 militare composta di popoli turchi che hanno combattuto nella \"Wehrmacht\" durante la seconda guerra mondiale.\nLa maggior parte di queste truppe erano disertori o ex-prigionieri dell'Armata Rossa che scelsero di lottare con la Germania nella speranza di costituire uno Stato indipendente nell'Asia centrale (\"Grande Turchestan\") dopo la guerra.\nAd essi si aggiunsero volontari giunti dal Turchestan cinese.\nLa prima formazione della \"Legione Turchestana\" \u00e8 stata mobilitata nel maggio del 1942, originariamente costituita da un solo battaglione, ma che \u00e8 stato ampliato a 16 battaglioni e 16.000 soldati dal 1943.\nSu indicazione del comando della Wehrmacht, queste unit\u00e0 furono impiegate esclusivamente sul fronte occidentale, Francia e nord Italia, nella consapevolezza della fine che avrebbero fatto se catturati dall'Armata Rossa.\nDifatti una volta finita la guerra, gran parte della \"Legione Turchestana\" catturata da forze britanniche, fu riconsegnata all'U.R.S.S., dove la miglior sorte fu la detenzione in gulag o campi di concentramento.\nUno dei componenti che riusc\u00ec a salvarsi fu l'usbeco Baymirza Hayit che, sfuggito ai britannici, dopo la guerra si stabil\u00ec in Germania, e divenne un importante storico dell'Asia centrale e della \"Legione Turchestana\".\nAnche il leader nazionalista Mustafa \u0160okaj (in lingua cazaca \u041c\u04b1\u0441\u0442\u0430\u0444\u0430 \u0428\u043e\u049b\u0430\u0439) fece parte della Legione."}
{"id": "2024532", "revid": "228587", "url": "https://it.wikipedia.org/wiki?curid=2024532", "title": "Emirates Towers", "text": ""}
{"id": "2024537", "revid": "2108263", "url": "https://it.wikipedia.org/wiki?curid=2024537", "title": "Erode Agrippa II", "text": "Biografia.\nAllevato a Roma, Erode Agrippa non successe al padre alla sua morte nell'anno 44 poich\u00e9 era troppo giovane e a Roma si decise di far governare la Giudea direttamente tramite un Procuratore. Solo nel 50 ebbe il regno di Calcide nel Libano, alla morte dello zio Erode. Ottenuto l'incarico di nominare i sommi sacerdoti da Claudio (53), rimosse il sacerdote Anano (che aveva fatto condannare Giacomo il Giusto ed altri cristiani) dopo le lamentele degli abitanti di Gerusalemme.\nPerse la tetrarchia nel 53, venendogli affidato un regno pi\u00f9 vasto, che comprendeva la Batanea, la Traconitide e regioni verso il Libano, cui altre ne aggiunse in seguito Nerone.\nGovern\u00f2 sempre secondo il volere dei Romani e anche nella rivolta giudaica del 66 tent\u00f2 di indurre gli Ebrei alla resa; per questo venne compensato da Roma con ingrandimenti territoriali.\nIl Nuovo Testamento riferisce di un suo incontro con San Paolo di Tarso in \"Atti\" .\nSecondo il patriarca Fozio I di Costantinopoli, Agrippa mor\u00ec nel terzo anno di regno dell'imperatore Traiano, ovvero nel 100. Con lui si concluse la dinastia erodiana e dopo la sua morte la Giudea venne definitivamente annessa all'Impero Romano, di cui era gi\u00e0 da tempo un regno vassallo."}
{"id": "2024539", "revid": "287204", "url": "https://it.wikipedia.org/wiki?curid=2024539", "title": "Bablari Dewanganj", "text": " \nBablari Dewanganj \u00e8 una suddivisione dell'India, classificata come \"census town\", di 6.565 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 25' 28 N e 88\u00b0 20' 33 E.\nSociet\u00e0.\nEvoluzione demografica.\nAl censimento del 2001 la popolazione di Bablari Dewanganj assommava a 6.565 persone, delle quali 3.309 maschi e 3.256 femmine. I bambini di et\u00e0 inferiore o uguale ai sei anni assommavano a 694, dei quali 335 maschi e 359 femmine. Infine, coloro che erano in grado di saper almeno leggere e scrivere erano 4.491, dei quali 2.523 maschi e 1.968 femmine."}
{"id": "2024540", "revid": "392652", "url": "https://it.wikipedia.org/wiki?curid=2024540", "title": "Giulio Marchetti", "text": "Biografia.\nNato in Spagna, ma presto trasferitosi in Italia, proveniva da una famiglia di artisti. Il bisnonno era il celebre compositore Filippo Marchetti e il padre Adriano era direttore artistico di operette e riviste. Compiuti gli studi a Bologna, inizi\u00f2 a frequentare il palcoscenico, divenendo un attore di variet\u00e0. Negli anni quaranta approd\u00f2 al mondo della rivista e successivamente a quello del cinema, ma sempre con parti di secondo piano. Grande popolarit\u00e0 arriv\u00f2 con \"Giovanna, la nonna del Corsaro Nero\", sceneggiato televisivo andato in onda dal 1961 al 1966, in cui Giulio Marchetti rivest\u00ec il ruolo del maggiordomo Battista, recitando accanto alla coppia Anna Campori - Pietro De Vico.\nDal 1965 al 1977 condusse ininterrottamente l'edizione italiana del programma televisivo \"Giochi senza frontiere\", competizione agonistica fra citt\u00e0 di alcune nazioni europee, e la versione natalizia \"Giochi sotto l'albero\" dal 1971 al 1975. Fu pure telecronista per la Rai (fino al 1978) del Concerto di Capodanno di Vienna trasmesso in Eurovisione in quanto era conoscitore oltre che della lingua spagnola anche di quella tedesca.\nNel 1975 prese parte allo show televisivo \"Macario uno e due\", al fianco di Erminio Macario.\n\u00c8 morto nella notte del 1\u00ba dicembre 1993 a causa di un'emorragia interna, a Terracina. I funerali si sono svolti il giorno seguente nella chiesa di Porto Salvo a Porto Badino (Terracina). \u00c8 stato tumulato nel Cimitero di Borgo Hermada, una frazione del Comune di Terracina, dove si trova anche la moglie Trude Kesner."}
{"id": "2024547", "revid": "729019", "url": "https://it.wikipedia.org/wiki?curid=2024547", "title": "Wolgatatarische Legion", "text": "La Legione dei Tartari del Volga (in tedesco: \"Wolgatatarische Legion\") o Legione Idel-Ural \u00e8 stata un'unit\u00e0 della Wehrmacht composta di volontari musulmani tartari del Volga, ma anche altri popoli dell'Idel-Ural: Baschiri, Ciuvasci, Mari, Udmurti, Mordvini.\nFu attiva dal 1942 ed arriv\u00f2 a contare 40.000 uomini. Dal 23 febbraio 1943 fu impiegata unicamente per la lotta anti-partigiana in Francia, Belgio, e Paesi Bassi. Alla fine della guerra i superstiti furono rinchiusi nei gulag dai sovietici."}
{"id": "2024554", "revid": "726373", "url": "https://it.wikipedia.org/wiki?curid=2024554", "title": "Bibi Blocksberg", "text": "Bibi Blocksberg \u00e8 un personaggio immaginario, ideato nel 1980 da Elfie Donnelly. Fece la sua prima apparizione nel programma radiofonico tedesco \"Eene meene Hexerei\".\nNel 2002, dopo moltissimi episodi dell'omonimo cartone animato, fu girato il film Bibi, piccola strega, a cui segu\u00ec Bibi, piccola strega 2 nel 2004\nLista episodi cartone animato.\n\"Stagione 1\"\n\"Stagione 2\"\n\"Stagione 3\""}
{"id": "2024561", "revid": "44939", "url": "https://it.wikipedia.org/wiki?curid=2024561", "title": "Lisil idrossilasi", "text": ""}
{"id": "2024563", "revid": "110157", "url": "https://it.wikipedia.org/wiki?curid=2024563", "title": "Sulawesi Occidentale", "text": " \nSulawesi Occidentale (indonesiano \"Sulawesi Barat\") \u00e8 una provincia dell'Indonesia, nata il 18 ottobre 2004 dalla divisione della provincia di Sulawesi Meridionale. \u00c8 situata sulla parte occidentale dell'isola di Sulawesi (Celebes), e confina ad ovest con lo Stretto di Makasar e ad est con le province Sulawesi Centrale e Sulawesi Meridionale. Ha una superficie di 16.796,19 km\u00b2 e una popolazione di 938.254 abitanti (2004). La sua capitale \u00e8 Mamuju.\nGeografia antropica.\nSuddivisioni amministrative.\nOriginariamente la provincia \u00e8 suddivisa in quattro reggenze (\"kabupaten\") e una citt\u00e0:\nPopolazione.\nLa maggioranza della popolazione \u00e8 formata dal gruppo etnico dei mandar (49,15% secondo le statistiche ufficiali). Gli altri gruppi sono i toraja (13,95%), i buginesi (10,79%), i giavanesi (5,38%) e i macassaresi (1,59%).\nEconomia.\nLa sua economia si basa principalmente sull'estrazione mineraria, agricoltura, la pesca e il turismo."}
{"id": "2024564", "revid": "83419471", "url": "https://it.wikipedia.org/wiki?curid=2024564", "title": "McLeod's Daughters", "text": ""}
{"id": "2024565", "revid": "287204", "url": "https://it.wikipedia.org/wiki?curid=2024565", "title": "Bahirgram", "text": " \nBahirgram \u00e8 una suddivisione dell'India, classificata come \"census town\", di 8.288 abitanti, situata nel distretto di Midnapore Ovest, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 24' 07 N e 86\u00b0 53' 02 E.\nSociet\u00e0.\nEvoluzione demografica.\nAl censimento del 2001 la popolazione di Bahirgram assommava a 8.288 persone, delle quali 4.191 maschi e 4.097 femmine. I bambini di et\u00e0 inferiore o uguale ai sei anni assommavano a 1.161, dei quali 569 maschi e 592 femmine. Infine, coloro che erano in grado di saper almeno leggere e scrivere erano 5.204, dei quali 2.935 maschi e 2.269 femmine."}
{"id": "2024576", "revid": "62748", "url": "https://it.wikipedia.org/wiki?curid=2024576", "title": "Mar\u00e0", "text": ""}
{"id": "2024577", "revid": "767487", "url": "https://it.wikipedia.org/wiki?curid=2024577", "title": "Stretto di Alor", "text": "Lo stretto di Alor (indonesiano: \"Selat Alor\") \u00e8 un braccio di mare che separa l'arcipelago Solor dall'arcipelago Alor, nelle piccole isole della Sonda, in Indonesia. Pi\u00f9 precisamente lo stretto si trova fra l'isola di Lomblen e quella di Pantar e fa parte della provincia di Nusa Tenggara Orientale. Lo stretto mette in contatto la parte sud-occidentale del mar di Banda, a nord, con la parte settentrionale del mar di Savu, a sud."}
{"id": "2024581", "revid": "767487", "url": "https://it.wikipedia.org/wiki?curid=2024581", "title": "Postal (film)", "text": "Postal \u00e8 un film del 2007 diretto da Uwe Boll, basato sul videogioco \"Postal\u00b2\".\nTrama.\nLa scena iniziale rappresenta una visione ironica degli attentati dell'11 settembre 2001, dove i due terroristi si trovano in mezzo ad una discussione su quante vergini avranno in paradiso. Dopo una lunga discussione, visto l'alto numero di \"martiri\" immolatisi giunti in paradiso e probabilmente rendendosi conto che non avranno pi\u00f9 di venti \"huri\", i terroristi decidono di interrompere la missione e puntare verso le Bahamas; ma a quel punto i passeggeri dell'aereo irrompono nella cabina, causando la perdita di controllo del velivolo che si schianta nel World Trade Center.\nIl film continua in un paesino di nome Paradise, dove un ragazzo giovane e disoccupato, antitesi del sogno americano, noto come Postal Dude, cerca di uscire dall'emarginazione professionale e umana. Per questo chiede a suo zio Dave, un predicatore, di aiutarlo. Lo zio, aiutando allo stesso tempo il nipote, ha un piano per uscire dal guaio di pagare le tasse allo stato. Inizia cos\u00ec ad avere l'idea di procurarsi delle bambole da vendere su internet. Allo stesso tempo dei terroristi vogliono usare le stesse bambole per diffondere il virus dell'aviaria.\nDistribuzione.\nStati Uniti.\nIl film era stato annunciato per uscire nelle sale cinematografiche statunitensi il 12 ottobre 2007, ma la data \u00e8 stata progressivamente ritardata fino al 23 maggio 2008. Il 16 maggio viene comunicato dalla casa distributrice che il film non sarebbe stato liberato nei 1500 cinema iniziali, optando invece per una uscita limitata in quattro sale di proiezione dell'intera nazione.\nBoll ha commentato l'intenzione presa \"in extremis\" di cambiare strategia di distribuzione come una cospirazione contro il film dovuta al suo contenuto politico scomodo, che come conseguenza avrebbe portato la casa di distribuzione a scegliere di non distribuirlo in maniera espansiva.\nIl 20 maggio i cinema che proiettavano il film erano saliti a 12, e nei giorni successivi all'uscita erano diventati 21.\nCritica.\nIl film \u00e8 stato nominato per Peggiore attore non protagonista per Verne Troyer e Uwe Boll e ha vinto il Peggior regista (Uwe Boll) durante i Razzie Awards 2008."}
{"id": "2024591", "revid": "1305772", "url": "https://it.wikipedia.org/wiki?curid=2024591", "title": "Arco normanno", "text": ""}
{"id": "2024592", "revid": "770813", "url": "https://it.wikipedia.org/wiki?curid=2024592", "title": "Vazduhoplovstvo i PVO Vojske Srbije", "text": "La Ratno vazduhoplovstvo i protivvazdu\u0161na odbrana Vojske Srbije (in cirillico \u0420\u0430\u0442\u043d\u043e \u0432\u0430\u0437\u0434\u0443\u0445\u043e\u043f\u043b\u043e\u0432\u0441\u0442\u0432\u043e \u0438 \u043f\u0440\u043e\u0442\u0438\u0432\u0432\u0430\u0437\u0434\u0443\u0448\u043d\u0430 \u043e\u0434\u0431\u0440\u0430\u043d\u0430 \u0412\u043e\u0458\u0441\u043a\u0435 C\u0440\u0431\u0438\u0458\u0435 - Aeronautica Militare e Difesa Aerea della Serbia), abbreviata in RV i PVO VS \u00e8 dal 2006 l'aeronautica militare della Serbia raccogliendo l'eredit\u00e0 RV i PVO VSCG l'aviazione militare dal 2003 al 2006 di Serbia e Montenegro, che a sua volta aveva raccolto l'eredit\u00e0 della Ratno Vazduhoplovstvo i PVO Vojske Srbije i Crne Gore che era stata dal 1945 al 1992 l'aviazione militare prima della Repubblica Socialista Federale di Jugoslavia e dal 1992 al 2003 con il nome di Ratno vazduhoplovstvo i PVO Vojske Jugoslavije della Repubblica Federale di Jugoslavia.\nStoria.\nLe origini di questa forza armata risalgono agli inizi del XX secolo quando nel 1912 venne costituita l'aviazione del Regno di Serbia che oper\u00f2 fino al 1918 quando con la fine della prima guerra mondiale venne costituito il Regno dei Serbi, dei Croati e degli Sloveni per cui l'aviazione serba divento l'aviazione del nuovo stato assumendo nel 1923 la denominazione di \"Avijacijsko odeljenje Jugoslovenske kraljevske armije\" (Dipartimento aviazione dell'esercito jugoslavo). Nel 1929 lo stato assunse il nome di Regno di Jugoslavia e l'aviazione militare cambi\u00f2 la propria denominazione in Jugoslovensko kraljevsko ratno vazduhoplovstvo i pomorska avijacija (Aeronautica militare jugoslava ed aviazione navale) operando sino al 1941 quando nel corso della seconda guerra mondiale la Jugoslavia venne occupata dalle potenze dell'Asse.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2024593", "revid": "1793900", "url": "https://it.wikipedia.org/wiki?curid=2024593", "title": "Personaggi di Dallas", "text": "Questa voce contiene un elenco dei personaggi presenti nelle serie televisive \"Dallas\" (serie originale, andata in onda dal 1978 al 1991) e \"Dallas \" (sequel, andato in onda dal 2012 al 2014)."}
{"id": "2024594", "revid": "179078", "url": "https://it.wikipedia.org/wiki?curid=2024594", "title": "Luganica", "text": ""}
{"id": "2024597", "revid": "64860", "url": "https://it.wikipedia.org/wiki?curid=2024597", "title": "Lucanica", "text": ""}
{"id": "2024599", "revid": "287204", "url": "https://it.wikipedia.org/wiki?curid=2024599", "title": "Ventura Rodr\u00edguez", "text": "Uno dei migliori architetti spagnoli della sua epoca, la sua traiettoria artistica si situa a cavallo fra due grandi correnti artistiche: il barocco e il neoclassicismo.\nBiografia.\nEra figlio di un modesto muratore che lavorava alla Villa reale di Aranjuez. Mentre aiutava suo padre diede prova di una solida e promettente inclinazione al disegno, in modo che non tard\u00f2 a trovare occupazione come disegnatore per gli ingegneri francesi che dirigevano i cantieri (Marchand e Brachelieu). In seguito al trasferimento della Corte ad Aranjuez, l'architetto Filippo Juvara (incaricato del progetto del Palazzo Reale di Madrid) ebbe occasione di vedere degli schizzi di Ventura Rodr\u00edguez e richiese al re che gli fosse assegnato come disegnatore. L'architetto siciliano divenne quindi il maestro di Rodr\u00edguez, cosicch\u00e9 alla sua morte nel 1736, il suo successore alla guida del progetto del Palazzo Reale, Giovanni Battista Sacchetti, lo mantenne con s\u00e9. Nel 1741 ostentava gi\u00e0 la carica di apparecchiatore in seconda del Palazzo Reale.\nCon una profonda conoscenza dell'architettura di Gian Lorenzo Bernini e Francesco Borromini, depur\u00f2 i suoi gusti barocchi per seguire una linea pi\u00f9 herreriana. Nel 1747 fu nominato a Roma accademico di merito dell'Accademia di San Luca.\nFra il 1749 e il 1753 costru\u00ec la chiesa parrocchiale di San Marco a Madrid, con una pianta di cinque ellissi successive (sorprendente per l'inversione dei valori, l'articolazione asimmetrica degli spazi e la risonanza delle volte ellittiche) e una facciata di ordine gigante affiancata da avancorpi curvi che circoscrivono ad un atrio concavo. Nel 1752 fu nominato direttore degli studi di architettura della Reale Accademia di Belle Arti di San Fernando.\nNel 1750 ricevette l'incarico di rimodellare e portare a compimento la Basilica di Nostra Signora del Pilar di Saragozza. I precedenti progetti di Herrera, Perelada e Domingo de Yarza non giungevano a soddisfare le tre esigenze del capitolo: distanza conveniente dal fiume, orientamento appropriato e allineamento della fabbrica del tempio allo sguardo della Vergine. L'ingegnoso progetto di Ventura soddisfece tutti i requisiti e cos\u00ec l'architetto consegu\u00ec uno dei suoi massimi trionfi. Sugger\u00ec la soluzione dell'alloggiamento della cappella della Vergine in un tempietto a pianta quadrilobata a base di settori circolari e volta ellissoidale. \u00c8 precisamente in questa cappella che si produce la transizione dallo stile barocco al neoclassico, manifestandosi quest'ultimo nella decorazione dell'interno del tempio.\nIl capitolo della cattedrale di Cuenca reclam\u00f2 i suoi servigi per erigere un \"Transparente\" (finestra di cristallo che illumina e adorna il fondo di un altare) che rivaleggiasse con quello innalzato da Narciso Tom\u00e9 nella cattedrale di Toledo. Rodr\u00edguez lo posizion\u00f2 in un ambulacro gotico, in modo che risplendesse grazie all'illuminazione posteriore e indiretta, per mezzo della quale si ottengono effetti spettacolari. Nel 1754 edific\u00f2 la demolita chiesa di san Norberto e nel 1755 rimodell\u00f2 la chiesa del Reale Monastero dell'Incarnazione di Madrid.\nIn quegli anni, il suo successo sembrava non conoscere limite. Tuttavia, Ferdinando VI affid\u00f2 all'architetto francese Jacques Marquet lavori importanti ad Aranjuez e Carlo III, alla morte di Giovanni Battista Sacchetti nomin\u00f2 architetto reale Francesco Sabatini. Dopo la morte di Ferdinando VI (1759), Ventura Rodr\u00edguez cess\u00f2 di lavorare per la Corte. Ciononostante, la quantit\u00e0 di commesse che ricevette (soprattutto dai privati) fu tale, che le sue opere si possono ammirare praticamente in tutta la Spagna.\nVerso il 1760, influ\u00ec molto su di lui l'opera di Juan de Herrera e lo stile di trabeazione per la composizione delle facciate, sebbene la pianta e lo spazio continuino ad essere barocchi. Un esempio \u00e8 il \"Convento de los Agustinos Filipinos\" di Valladolid, il Collegio di Chirurgia di Barcellona (1761, sede oggi dell'Accademia di medicina), in cui solo la geometria e la tettonica conferiscono espressivit\u00e0 alle facciate, il Municipio di Haro (1769) e i suoi progetti per la nuova Biblioteca e per la fabbrica di vetro di La Granja.\nSi accost\u00f2 all'architettura palatina a Madrid, lasciando disegni in cui si riflette la sua dipendenza dal percorso della residenza reale: palazzo di Arenas de San Pedro; Palazzo di Ll\u00edria (1770), che ha le caratter\u00edstiche del barocco italiano; Palazzo di Altamira (1773-1775); Astorga; Regal\u00eda e Osuna.\nOttenne il titolo di \"Maestro Mayor\" dal Municipio di Madrid nel 1764 e i suoi contributi furono decisivi per l'ordinamento urbano della capitale. Svilupp\u00f2 anche un'attivit\u00e0 di grande dimensione fuori dalla Corte disegnando municipi, scuole, ponti, macelli, eccetera. Servano come esempi la \"plaza Mayor\" di Avila, l'Ospedale Generale di Madrid, la facciata della cattedrale di Toledo, il Sacrario (1761-1764) della Cattedrale di Ja\u00e9n, i bagni di Las Caldas de Oviedo (1773), il sanatorio di Trillo (1775), il carcere di Brihuega e la chiesa di Larrabetzu.\nTuttavia, nulla lo pot\u00e9 ricompensare della perdita del favore del re, a cui si aggiunse l'insuccesso di alcuni progetti: la porta de Alcal\u00e1 (costruita poi da Sabatini nel 1764) o la basilica di San Francesco il Grande (terminata sempre da Sabatini nel 1768). Dovette pure affrontare la morte della moglie nel 1776.\nInfine, fra le opere dell'ultimo periodo, occorre citare il palazzo di Boadilla del Monte per l'infante Luigi Antonio, il palazzo di Almanzora affidatogli dal marchese de la Romana cos\u00ec come il grandioso progetto (non realizzato) per la basilica di San Francesco il Grande a Madrid, e l'imponente facciata della cattedrale di Pamplona (1783), con un impianto pienamente neoclassico, con colonnato e frontone e due campanili (retaggio del suo periodo barocco) che conferiscono verticalit\u00e0 all'insieme.\nDi sua mano \u00e8 anche la chiesa attuale del monastero di Santo Domingo de Silos. Data la scarsa sensibilit\u00e0 per le opere del medioevo di cui peccarono tutti gli artisti dell'epoca, non si fece scrupoli nel demolire il primitivo tempio romanico di cui non \u00e8 rimasta che una parte del transetto e la \"Puerta de las V\u00edrgenes\" che lo mette in comunicazione con il chiostro.\nMor\u00ec a Madrid il 26 agosto 1785. I suoi resti riposano nella cappella degli architetti della chiesa di San Sebastiano.\nLo si considera, insieme con Juan de Villanueva, il principale architetto spagnolo del suo tempo e l'ultimo barocco.\nA Madrid gli \u00e8 stata dedicata una via e una stazione della metropolitana."}
{"id": "2024608", "revid": "19508272", "url": "https://it.wikipedia.org/wiki?curid=2024608", "title": "Cheguevara", "text": ""}
{"id": "2024610", "revid": "19508278", "url": "https://it.wikipedia.org/wiki?curid=2024610", "title": "Ernesto Rafael Guevara De la Serna", "text": ""}
{"id": "2024616", "revid": "466539", "url": "https://it.wikipedia.org/wiki?curid=2024616", "title": "Phyllis Schlafly", "text": "Biografia.\nPur provenendo da una famiglia presbiteriana di origine scozzese venne battezzata Phyllis McAlpin Stewart nel rito cattolico a St. Louis. Il padre, John Bruce Stewart, era un macchinista e poi un venditore di attrezzature industriali, che dal 1932 perse il lavoro e rimase disoccupato per un lunghissimo tempo e nel 1944 registr\u00f2 un brevetto per un motore rotativo. La madre, Odile Dodge, proveniente da una famiglia di avvocati, lavor\u00f2 come insegnante prima del matrimonio, e torn\u00f2 ad impiegarsi proprio durante l'inattivit\u00e0 del marito come bibliotecaria ed insegnante. Durante gli anni della grande depressione - in un periodo molto difficile, col marito fuori dal mercato del lavoro - la signora Stewart fu in grado di mantenere la famiglia e di pagare alla figlia la retta di una scuola privata cattolica per ragazze, continuando ad esercitare al contempo anche il ruolo di madre e di moglie. La Schlafly inizi\u00f2 presto il college e per mantenersi fece per un certo periodo la modella.\nDopo essersi laureata in scienze politiche presso il \"Radcliffe College\" di Cambridge in Massachusetts, cominci\u00f2 ad impegnarsi politicamente con i Repubblicani, da cui nel 1952 fu candidata alle elezioni per la Camera dei Rappresentanti in un collegio fortemente democratico, senza successo. Continu\u00f2 il suo impegno politico e nel 1964 venne alla ribalta nazionale con la pubblicazione del saggio \"A Choice, Not An Echo\" che, seppure auto-finanziato, ebbe ugualmente un enorme riscontro vendendo alcuni milioni di copie e trovando larga risonanza sui mass media. Il libro descriveva quello che, secondo l'autrice, era il grosso potere che l\"'Establishment\" della East Coast esercitava all'interno del Partito Repubblicano, snaturando la base ideale del GOP; le critiche dell'autrice si spinsero fino ad accusare di corruzione i maggiorenti dell'ala pi\u00f9 moderata del partito, a partire da Nelson Rockefeller. In quell'anno la Schlafly appoggi\u00f2 la candidatura del senatore ultra-conservatore Barry Goldwater nella corsa alla presidenza, persa contro il presidente uscente Lyndon B. Johnson.\nFin dal 1970 Schlafly fu anche una delle pi\u00f9 fiere oppositrici dell\"'Equal Rights Amendment\" (ERA) che, se approvato, avrebbe dovuto rafforzare l'uguaglianza dei diritti senza distinzioni di sesso, fornendo al Congresso poteri speciali rispetto a quelli dei singoli stati. La Schlafly fu una delle principali organizzatrici e la maggiore guida del movimento conosciuto come \"Stop the ERA\", nato nel 1972 per impedire che almeno 38 stati ratificassero l'emendamento. Dopo una lunga battaglia, nei primi anni ottanta il movimento da lei capeggiato riusc\u00ec a far fallire la proposta di emendamento costituzionale, nonostante fosse stata ratificata da ben 35 stati su 50. In seguito i fautori dell'ERA, anche a causa degli effetti di questa campagna, pur ripresentandolo ogni anno dal 1982 in poi, non hanno pi\u00f9 avuto la forza necessaria per imporlo neanche al dibattito del Congresso, primo passo necessario verso la modifica costituzionale. Schlafly \u00e8 stata anche autrice, coautrice o curatrice di numerosi libri sui temi della Difesa e della Sicurezza Nazionale, in cui ha espresso forti critiche verso qualsiasi ventilato negoziato con l'allora Unione Sovietica e la sua contrariet\u00e0 a qualsiasi ipotesi di controllo degli armamenti, respinto anche grazie all'utilizzo di argomenti geo-politici.\"\nNegli anni novanta sal\u00ec nuovamente alla ribalta per aver criticato le Nazioni Unite e l'Organizzazione mondiale del commercio, che pure inizialmente aveva visto con favore, considerandoli dei cavalli di Troia dell'antiamericanismo e della globalizzazione. Fino all'ultimo anno di vita \u00e8 stata molto attiva come commentatrice ed ha mantenuto una larga ed attiva presenza sui media, dirigendo l\u2019\"Eagle Forum\", gruppo d'interesse conservatore che lei fond\u00f2 nel 1972, focalizzato sulle politiche sociali ed il sostegno alla famiglia; oggi ha circa iscritti. Al suo fianco opera l\"'Eagle Forum Education &amp; Legal Defense Fund\", per il finanziamento delle politiche condotte dall'organizzazione sorella. Dal 1976 ha pubblicato e diretto una sua rivista di politica, il \"Phyllis Schlafly Report\".\nPer quanto in passato sia stata un'attivista repubblicana e fosse stata candidata senza successo alla Camera dei Rappresentanti due volte (l'ultima nel 1970), la Schlafly ha espresso numerose critiche al partito repubblicano dopo la presidenza di Ronald Reagan, appoggiando spesso i candidati pi\u00f9 conservatori, a partire da Patrick Buchanan, con cui si \u00e8 entusiasticamente schierata durante le presidenziali del 1992 e del 1996. Nelle primarie GOP del 2016 ha sostenuto Donald Trump definendolo \u00abl'ultima speranza per l'America\u00bb, anche se questo sostegno ha causato una rottura con alcuni membri del comitato direttivo dell'Eagle Forum, tra cui sua figlia Anne. Muore di cancro nel settembre 2016, un giorno prima della pubblicazione del suo ultimo libro, \"The Conservative Case for Trump\". \u00c8 stata sposata per 44 anni con l'avvocato John Fred Schlafly Jr. (1909-1993), con cui ha avuto sei figli: John, Bruce, Roger, Liza, Andrew (il creatore di Conservapedia) ed Anne."}
{"id": "2024618", "revid": "339392", "url": "https://it.wikipedia.org/wiki?curid=2024618", "title": "Isola Fernando P\u00f3o", "text": ""}
{"id": "2024619", "revid": "287204", "url": "https://it.wikipedia.org/wiki?curid=2024619", "title": "Principe delle nebbie", "text": ""}
{"id": "2024620", "revid": "250936", "url": "https://it.wikipedia.org/wiki?curid=2024620", "title": "Classificazione filogenetica", "text": ""}
{"id": "2024623", "revid": "290948", "url": "https://it.wikipedia.org/wiki?curid=2024623", "title": "Rotavapor", "text": ""}
{"id": "2024624", "revid": "1299055", "url": "https://it.wikipedia.org/wiki?curid=2024624", "title": "Giovanni Mauro (arbitro)", "text": "Fratello minore di Francesco Mauro, fu uno dei massimi dirigenti federali FIGC degli anni a cavallo dei due conflitti mondiali.\nDa giocatore ad arbitro.\nTrasferitosi in giovane et\u00e0 nel capoluogo lombardo, inizi\u00f2 a giocare al calcio prima nell'Ausonia di Milano, poi nella terza squadra del Milan nelle stagioni 1909-10 e 1910-11. Studente del \"Liceo Parini\" di Milano, studi\u00f2 Giurisprudenza presso l'Universit\u00e0 degli Studi di Pavia, conseguendo la laurea nel 1911, dove con alcuni coetanei fond\u00f2 la Associazione Goliardica del Calcio nel 1907. L'anno successivo, il 1908, avvenne la scissione in seno al Milan che port\u00f2 alla nascita dell'Internazionale.\nAnche i fratelli Mauro confluirono nel gruppo dei nerazzurri, ma da protagonisti, perch\u00e9 andarono ad occupare le poltrone dei vicepresidenti.\nTerminati gli studi Mauro apr\u00ec uno studio a Milano e decise di non continuare la carriera agonistica avvicinandosi all'arbitraggio ed entrando nel gruppo degli ex dirigenti che nel 1911 fond\u00f2 al \"Ristorante Orologio\", nei portici dietro il Duomo di Milano, l'Associazione Italiana Arbitri.\nDurante l'Assemblea Costitutiva dell'Associazione fu eletto in veste di Segretario, carica che rifiut\u00f2 subito e che in seguito fu assegnata al torinese Canfari.\nPresidente del Comitato Regionale Lombardo.\nChe Mauro fosse persona molto convincente e concreta se ne erano accorti in molti. Con la sua parlantina roboante e autoritaria fu un oratore molto apprezzato. All'assemblea costitutiva del Comitato Regionale Lombardo della FIGC nell'autunno del 1911 ottenne subito la preferenza da un cospicuo gruppo di societ\u00e0 lombarde, non solo quelle di recente affiliazione. Non aveva che 23 anni quando gli fu affidata la Presidenza del neocostituito organismo federale che in poco tempo avrebbe visto la nascita e l'affiliazione di molte squadre che adesso troviamo in Serie A e Serie B.\nMauro aveva un grande dote: era molto convincente. Gli bastava poco per suscitare entusiasmo e con questa arma vincente guadagnare la fiducia delle societ\u00e0 nuove affiliate che a lui si rivolgevano per entrare nei nuovi campionati regionali. Tra le sue beneficiate furono soprattutto i ticinesi del Chiasso e dell'Atalanta ad ottenere da lui agevolazioni ma soprattutto il suo benestare in sede di verifica delle qualit\u00e0 tecnico-agonistiche prima dell'ingresso nella massima serie dell'epoca (la Prima Categoria).\nFu riconfermanto alla presidenza ben 5 volte consecutive se non contiamo il periodo di commissariamento per le stagioni tra il 1916 e il 1919 in cui l'attivit\u00e0 fu forzatamente ridotta a causa della Guerra a cui lui prese parte col grado di Tenente degli Alpini. Fu rieletto per la stagione 1919-1920 ma alla fine del mandato non si ricandid\u00f2 lasciando forse un notevole vuoto che comunque fu colmato dalle nuove presidenze elette in seguito.\nDi lui un giornale milanese (L'Atleta) scrisse che era uscito dal CRL senza sbattere la porta e che in ogni caso avrebbe meritato un minimo ringraziamento per ci\u00f2 che aveva fatto, ringraziamento che non gli fu tributato su nessuna colonna n\u00e9 sportiva n\u00e9 di quotidiana informazione.\nAlla Presidenza dell'A.I.A..\nMauro non si ritir\u00f2 a vita privata. Forse aveva gi\u00e0 capito che i tempi stavano cambiando e che la posizione dei dirigenti-arbitri era a rischio viste le dure prove a cui andavano incontro nei primi anni venti. Mauro si pose subito alla guida dell'Associazione Italiana Arbitri (AIA) propugnando la realizzazione di una rivista che servisse alla categoria da punto di riferimento e che lui cre\u00f2 nel 1924: lArbitro.\nFu Arbitro Internazionale e scese in campo rappresentando l'Italia e l'AIA ai Giochi della VII Olimpiade ad Anversa nel 1920 (diresse - 2-1 nel torneo di consolazione) e ai Giochi della IX Olimpiade ad Amsterdam nel 1928 dove fu impegnato in - 2-1.\nI gravi episodi di violenza e aggressione agli arbitri che all'epoca erano ancora dei tesserati per le societ\u00e0 calcistiche di qualsiasi ordine e grado lo posero in prima linea arrivando a difendere in giudizio i coscritti troppo spesso vittime inermi di gravi aggressioni sui campi e fuori.\nQuando la goccia fece traboccare il vaso, leggi lo sciopero arbitrale conseguente la ricusazione degli arbitri inseriti in apposite liste di mancato gradimento fatte da tutte le societ\u00e0 all'inizio della stagione 1925-26, il calcio italiano and\u00f2 in crisi. La Presidenza della Lega Nord con a capo Enrico Olivetti, dirigente dell'Inter che contava pi\u00f9 del Presidente Federale Luigi Bozino, arriv\u00f2 al passo estremo e dette le dimissioni nelle mani del Presidente del CONI Lando Ferretti. La FIGC croll\u00f2 di schianto come un castello di carte a cui era stata tolta la trave portante.\nLa Carta di Viareggio.\nEra quello che aspettava da tempo Lando Ferretti: prendere la Federazione e rimetterla a posto nominando volti nuovi e soprattutto cambiando gli ordinamenti federali. A questo proposito Mauro fu la persona pi\u00f9 affidabile, al di sopra delle parti (anche se quelli del non la pensavano affatto cos\u00ec) ma soprattutto che sapeva il fatto suo. Era la persona giusta perch\u00e9 non ricopriva alcuna carica in seno al Regime Fascista ma soprattutto era autorevole.\nCompletata la \"triade\" con due importanti esponenti di club di spicco dell'epoca (Paolo Graziani del Bologna e del gerarca abruzzese Italo Foschi - Presidente della nascente Roma) fu Mauro a proporre i nuovi ordinamenti federali stravolgendo tutti gli ordinamenti preesistenti portando la FIGC verso un ordinamento autoritario verticistico quasi precostituito alla cui Presidenza in seguito fu posto Leandro Arpinati, il braccio destro di Benito Mussolini.\nMauro si candid\u00f2 alla Presidenza dell'ex AIA trasformata in CITA (Comitato Italiano Tecnico Arbitrale) con mansioni di vicepresidente FIGC avente incarichi organizzativi speciali, ovvero le relazioni internazionali, che molto lustro dettero all'Italia sia nelle Coppe Europee che ai Campionati Mondiali sempre affiancato dal fido segretario Eraldo Gaudenzi.\nNella sua opera di trasformazione dell'AIA in una vera, indipendente e strutturata associazione di arbitri a lui va il merito di aver sistematicamente organizzato e creato i Gruppi Arbitri che prima del 1926 contavano solo le Sezioni di Bergamo e Cremona.\nMantenne la presidenza del CITA fino al 1933 anno in cui, caduto in disgrazia Leandro Arpinati, il CONI cambi\u00f2 la Presidenza Federale affidandola a Giorgio Vaccaro. Questi cambi\u00f2 quasi tutti i dirigenti federali passando il CITA a Federico Sani. Mauro era ormai entrato nell'\u00e9lite dirigenziale federale di una federazione che aveva bisogno di volti nuovi.\nPremio FIGC \"Giovanni Mauro\".\nResidente in pianta stabile a Roma, cre\u00f2 nel 1935 la Fondazione Giovanni Mauro istituendo l'omonimo premio che fu attribuito al miglior arbitro che pi\u00f9 si era distinto durante la stagione sportiva.\nItalia in guerra, ma il calcio non si ferma.\nFino alla fine del campionato 1942-1943 in seno alla FIGC Mauro aveva presieduto la Commissione per i rapporti con l'estero. Con la caduta del Regime Fascista (25 luglio 1943) il primo Governo Badoglio rimosse tutti i dirigenti fascisti anche a livello sportivo. Tutte le Federazioni furono \"Commissariate\" e il nuovo responsabile del CONI, il Conte Alberto Bonacossa, nomin\u00f2 quale \"Reggente\" della FIGC Mauro, figura di notevole prestigio e molto affidabile in quanto non compromesso con il passato regime.\nMauro programm\u00f2 il 5 settembre di ristabilire tutte le libert\u00e0 sportive che il Regime aveva soppresso e fra queste il ripristino delle vecchie denominazioni delle societ\u00e0 (da cui avrebbero dovuto essere cancellati tutti i termini \"fascista\") e la riabilitazione di tutti i soci delle societ\u00e0 sportive e i giocatori che erano stati cacciati per motivi politici e clientelari. Cancellato il programma stabilito dal suo predecessore, il Marchese Luigi Ridolfi, perch\u00e9 non attuabile per motivi contingenti (Campionato Nazionale Misto su 3 gironi di 12 squadre comprendenti anche le squadre campane) Mauro con i primi, e unici, comunicati ufficiali nomin\u00f2 due consulenti federali (Fulvio Bernardini e Renato Dall'Ara) e stabil\u00ec che ogni societ\u00e0 delle tre serie nazionali avrebbe conservato almeno la vecchia categoria, cancellato le retrocessioni stabilite sul campo e acquisito i titoli sportivi delle squadre neopromosse.\nDurante il suo brevissimo mandato commissariale Mauro, che conosceva bene Aldo Cevenini avendolo presentato ai dirigenti dell'Atalanta per la stagione 1929-1930, and\u00f2 alla sua casa di campagna a Brembate chiedendogli di nascondere la Coppa Rimet con i suoi gioielli di famiglia. Alla fine della guerra Mauro torn\u00f2 a prendere la Coppa che fu resa alla FIFA per il Campionato mondiale di calcio 1950 che si tenne in Brasile.\nMa gli eventi portarono a repentini cambiamenti e subito dopo l'8 settembre, con l'Italia spaccata a met\u00e0 e la RSI appena costituita al Nord, il CONI ebbe un nuovo Commissario fascista che tolse a Mauro la carica che gli era stata affidata 2 mesi prima.\nIl dopoguerra.\nTerminato il periodo dei successi e dei conflitti, Mauro da tempo si era spostato a Milano. Dopo la liberazione riprese ad occuparsi di cose calcistiche e il 25 aprile 1945 fu nominato dal CLN quale \"Commissario Straordinario\" della FIGC per l'Alta Italia, carica che equivaleva in pratica alla presidenza federale nelle regioni settentrionali, con termine al 30 aprile 1946, data che la FIGC si era data come termine ultimo per tornare a funzionare a livello unitario nazionale. Mauro presiedette una speciale Commissione che, nel prendere atto delle ingiustizie che il Regime aveva generato nel ventennio, cerc\u00f2 di rendere ad ogni societ\u00e0 la giusta categoria di merito persa in passato inserendola nei nuovi campionati che per la stagione 1945-1946 non furono definitivi, ma di transizione visti i notevoli problemi logistici e organizzativi.\nAndato in pensione celibe, ricopr\u00ec fino alla morte una carica federale.\nNel 2011 gli viene assegnato un \"riconoscimento alla memoria\" nella Hall of Fame del calcio italiano."}
{"id": "2024630", "revid": "1762097", "url": "https://it.wikipedia.org/wiki?curid=2024630", "title": "Grifis", "text": " \u00e8 il principale antagonista della serie di manga e anime \"Berserk\" di Kentar\u014d Miura.\nStoria.\nInizialmente co-protagonista di Berserk insieme a Gatsu, diverr\u00e0 in seguito il pi\u00f9 acerrimo nemico di quest'ultimo. \u00c8 uno di quei generali dallo spiccato senso strategico e dall'ineguagliabile intelligenza, capace di affascinare col suo carisma ed il suo fascino chiunque lo circondi.\nLe Origini e L'Armata dei Falchi.\nQuando ha circa dieci anni, un ragazzino di umili origini di nome Grifis, che sogna un regno tutto suo, inizia a mettere in piedi una banda di predoni. Raccoglie solo volontari e tra loro figurano il minatore Pipin, il bandito Korcus, il saltimbanco Judo e la dodicenne Caska. Nasce cos\u00ec l'Armata dei Falchi, una squadra mercenaria che verr\u00e0 reclutata da vari nobili.\nI Falchi cos\u00ec vincono una battaglia dopo l'altra e cominciano a far parlare di loro.\nL'incontro con Gatsu.\nGrifis continua a rimanere imbattuto con la sua armata e durante la battaglia con Agnas si accorge di un ragazzo che uccide con soli due colpi il possente Bazooso. Quel ragazzo \u00e8 Gatsu e il destino vuole che i due si incontrino quando Kolcas e qualche altro membro dei falchi tentano di derubare Gatsu. Grifis interviene salvando Caska e ha uno scontro con Gatsu in cui dimostra la sua superiorit\u00e0 battendolo in pochi colpi. Gatsu viene portato all'accampamento e al suo risveglio gli chiede perch\u00e9 lo abbia risparmiato. Grifis risponde che vuole Gatsu nella sua armata perch\u00e9 ne ha riconosciuto l'abilit\u00e0 in battaglia e Gatsu propone un duello tra i due in cui se lui avesse perso sarebbe entrato nell'armata dei falchi. Grifis accetta e riesce di nuovo a vincere, stavolta non senza venire ferito da Gatsu.\nMentre si stanno facendo una doccia Grifis spiega a Gatsu le sue ambizioni e lo rassicura sul fatto che non lo desidera come amante, ma solo come guerriero, inoltre gli mostra il suo Bejelit scarlatto ricevuto da una vecchia signora, e che \u00e8 chiamato l'uovo del re conquistatore. Alla prima battaglia con i Falchi, Grifis d\u00e0 a Gatsu l'incarico di guidare la retroguardia, il quale accetta gli ordini e durante l'attacco \u00e8 colpito da come la strategia di Grifis sia studiata sin nei minimi dettagli.\nL'avvento a corte.\nLa Squadra dei Falchi giunge a Windom, capitale delle Midlands, dove viene assoldata per combattere la Guerra dei cent'anni. Essa affronta e sconfigge i Montoni Neri di Tuder, per\u00f2 lo scontro si conclude con un pesante passivo. Il merito \u00e8 di Zodd, un guerriero che neanche Grifis, coadiuvato da Gatsu, riesce a sconfiggere. Grifis che \u00e8 stato sconfitto si ritrova svenuto ai piedi del mostro e solo il bejelit scarlatto che porta al collo fa desistere Zodd dall'ucciderlo e lo induce ad una sospensione della battaglia.\nI Falchi diventano cos\u00ec una delle truppe ufficiali del regno, tuttavia sono malvisti dall'ala conservatrice del panorama politico. Inoltre nel regno si vocifera che Grifis sia prossimo a diventare conte e questo manda in tutte le furie Yulius, il fratello del re. Grifis fa anche la conoscenza della principessa Charlotte e le si mostra subito gentile catturandone l'attenzione e la simpatia.\nLe gesta di Grifis e della Squadra dei Falchi affascinano oltremodo il Re delle Midlands che li vuole come scorta durante il raduno autunnale di caccia. Quando il ministro Phos d\u00e0 la notizia a Yulius, questi che ha intenzione di uccidere Grifis ordina al suo arciere di colpirlo con una freccia avvelenata. Grifis durante la battuta di caccia resta per tutto il tempo al fianco di Charlotte e quando la freccia \u00e8 scoccata, gli trapassa l'armatura ma viene fermata dall'impatto col Bejelit, salvandogli la vita. Grifis scopre facilmente che l'attentato \u00e8 stato ordito da Yulius, cos\u00ec commissiona a Gatsu l'omicidio del conte, il quale si rivela un successo. Nel mentre Grifis si trovava ad un ballo di corte di cui ne approfitta per legare di pi\u00f9 con la principessa e viene origliato da Gatsu, tornato dal luogo dell'omicidio, mentre spiega a Charlotte cosa \u00e8 per lui un amico.\nAi Falchi viene ordinato dal Re delle Midland di riconquistare la fortezza di Dordrey per poter cos\u00ec vincere la guerra. Grifis si assume la responsabilit\u00e0 dell'esito della battaglia e assicura la vittoria, nonostante molte legioni siano gi\u00e0 state sconfitte in passato. Solo i ministri Owen e Ravan vedono di buon occhio Grifis, mentre tutti gli altri lo considerano un ragazzino montato di testa. Con soli 4'000 uomini Grifis e compagni sbaragliano l'armata dei \"Rinoceronti Viola\" di Tuder capeggiati da Bascon, e Grifis sfrutta il vecchio signorotto Genon, che era diventato generale grazie al suo ceto sociale per vincere la battaglia, al termine del quale eliminer\u00e0 il lord.\nDopo la morte di Yulius, la regina delle Midland insieme ad alcuni personaggi di spicco tra cui il ministro Phos, organizzano una nuova congiura per Grifis. Il piano prevede che durante la cerimonia per celebrare la promozione dell'armata di Grifis, che prender\u00e0 il nome di \"Armata della Fenice Bianca\", al comandante verr\u00e0 servito del vino avvelenato. Grifis tuttavia lanciando un'occhiata a Phos capisce che qualcuno cospira alle sue spalle e decide di far rapire la figlia del ministro, affinch\u00e9 questi tradisca la regina. Grifis confida il suo piano solo a Gatsu e quando il Falco mette in scena la sua morte l'unico a non preoccuparsi \u00e8 proprio il comandante della squadra d'assalto, che per\u00f2 si occuper\u00e0 di eliminare i rapitori assoldati da Grifis. Grifis comparir\u00e0 davanti alla regina, la quale si trova barricata in una delle torri in fiamme a cui lui stesso ha dato fuoco cos\u00ec da sbarazzarsi dei suoi oppositori, e restituir\u00e0 la figlia rapita al padre Phos.\nLa fine dei Falchi.\nIn seguito al \"salvataggio\" della principessa Charlotte, Grifis prende confidenza con lei e le rivela le proprie ambizioni e i suoi sogni; inoltre, fa un discorso molto profondo sull'amicizia. Ad ascoltare questo discorso c'\u00e8 anche Gatsu, il quale decide di lasciare la Squadra dei Falchi.\nQuando Grifis viene a sapere della volont\u00e0 di Gatsu, decide di sfidarlo affinch\u00e9 questi non parta. Grifis sa che Gatsu \u00e8 migliorato molto rispetto al loro primo duello e decide di attaccarlo con un colpo secco e, nel peggiore dei casi, di ucciderlo pur di non lasciarlo andar via. A Gatsu per\u00f2 basta un solo fendente per spezzare la spada di Grifis e metterlo a tappeto. A Grifis la sconfitta non va gi\u00f9 e, sconvolto, la sera stessa si reca nelle stanze della principessa dove trascorre con lei una notte d'amore ma soprattutto di suo sfogo personale.\nPurtroppo per lui un'ancella lo scopre e il mattino seguente Grifis viene arrestato con l'accusa di alto tradimento. Il re ordina cos\u00ec ad un carnefice di torturarlo e di tenerlo in vita a soffrire per almeno un intero anno. Durante questi 365 giorni a Grifis vengono recisi i tendini di tutti e quattro gli arti, viene scarnificato su tutto il torace e gli viene tagliata la lingua; inoltre, prima dell'inizio delle torture perde il suo \"Bejelit\".\nL'eclissi.\nDurante la permanenza di Grifis nella cella della \"Torre della Condanna\" il suo pensiero \u00e8 rivolto solo ed unicamente a Gatsu, inoltre viene contattato per la prima volta dalla Mano di Dio i quali gli preannunciano l'avvento dell'eclisse e che presto diverr\u00e0 uno di loro.\nQuando i suoi compagni verranno a salvarlo Grifis si rende conto di quante cose siano cambiate: Caska e Gatsu ora hanno una relazione e soprattutto lui non potr\u00e0 mai pi\u00f9 brandire una spada. Questo scombussola non poco l'ex generale dei Falchi e dopo la morte di Wiald decide di suicidarsi, fallendo per\u00f2 nel tentativo. Grifis ritrova per\u00f2 il Bejelit scarlatto ed esso comincia a lacrimare sangue. Subito dopo tutto il sole si annerisce e i membri della Mano di Dio compaiono. Urbick mostra a Grifis ci\u00f2 che lui anela veramente, portandolo nella suo inconscio e spiegandogli che per realizzare il suo sogno non deve farsi scrupoli a camminare sui cadaveri.\nScosso da quella visione Grifis si rende conto di poter ribaltare la situazione e con l'aiuto di Boid sacrifica i membri dell'Armata dei Falchi per il raggiungimento del suo sogno. Mentre i suoi ex subordinati vengono sbranati dagli apostoli, Grifis si trasforma e assume le sembianze di , le \"Ali delle Tenebre\". A quel punto giunge in volo nel bel mezzo del \"banchetto\" e di fronte all'inerme Gatsu, violenta l'impotente Caska.\nLa rinascita.\nGrifis riesce a tornare nel mondo dei vivi con sembianze mortali grazie al sacrificio dell'apostolo Bejelit e del figlio di Gatsu e Caska nella torre di Sant'Albione. Una volta ritornato si dirige da Rickert insieme a Zodd per convincerlo a riunirsi ai falchi. Tuttavia viene raggiunto da Gatsu che prova ad affrontarlo senza risultati in quanto Zodd interviene in difesa del membro della Mano di Dio. Durante il combattimento Zodd fa crollare la caverna degli elfi, le macerie rischiano di cadere su Caska uccidendola. Grifis la protegge col suo mantello salvandola. Poco dopo lo scontro (a cui ha posto egli stesso fine) Grifis si ritira riaffermando di voler continuare a seguire il suo sogno di creare un regno dimostrando indifferenza e freddezza nei confronti delle morti dei suoi vecchi compagni. Durante il volo si chiede il perch\u00e9 abbia salvato Caska in quel momento. Intuisce che quel gesto \u00e8 dovuto ai sentimenti del bambino informe che si \u00e8 disciolto per dare forma al suo corpo. \nI Nuovi Falchi.\nPer prima cosa, Grifis forma una nuova Squadra dei Falchi raccogliendo tutti gli apostoli pi\u00f9 forti esistenti, al fine di fermare i Kushan. Oltre a Zodd infatti, si riuniscono sotto il suo stendardo il gigante Gurnbeld, il cavaliere Rocks, il cacciatore Arwain e il sadico Laqushas. In seguito recluta numerosi umani, anche Kushan, tra i quali spiccano la veggente Sonia e il giovane Myur. Con questo nuovo esercito prima trae in salvo la principessa Charlotte dal castello di Windom sotto il controllo di Ganishuka. Successivamente manda i suoi apostoli ad uccidere la strega Flora e infine sconfigge nuovamente l'esercito dell'imperatore Ganishuka a Vritanis riottenendo il comando supremo dell'esercito delle Midlands e l'appoggio del Papa in persona.\nFalconia.\nRicomposto l'esercito delle Midlands, Grifis si dirige verso l'imperatore Ganishuka, il quale per\u00f2 ha superato la propria condizione di apostolo, divenendo un vero e proprio Dio della distruzione. Distrutta Windom, l'imperatore si prepara ad affrontare insieme ai suoi mostri Grifis, ma questi riesce (soprattutto grazie ad un intervento di Sonia) a coalizzare uomini e apostoli in un grande esercito che sbaraglia il nemico. A questo punto il Falco Bianco, insieme a Zodd, si dirige all'interno del corpo di Ganishuka riassumendo le sembianze di Phemt e batte una volta per tutte l'imperatore. Ad un tratto entra il Cavaliere del Teschio che tenta di uccidere Grifis con la Spada del Richiamo, ma il membro della Mano di Dio aveva gi\u00e0 previsto tutto e dilata le dimensioni dello spazio e del tempo, per poi deviare il fendente del Cavaliere su Ganishuka, aprendo la porta tra il mondo reale e quello fantastico, trasformando tutta la realt\u00e0 conosciuta dall'uomo in leggenda e mito (il capo dei maghi dell'isola degli elfi spiega che tale evento \u00e8 riuscito a verificarsi, poich\u00e9 Grifis ha distrutto i quattro sigilli degli elementi situati nei punti cardinali del mondo e di avere bruciato la foresta degli spiriti).\nA questo punto riesce anche a rievocare l'antica capitale sotto la torre della rinascita, ossia la capitale dell'imperatore Gaisselick, alla quale viene dato il nome di Falconia. La gente di ogni nazione inizia subito ad occuparla, vivendo in pace e in armonia, protetta sui confini da dei cristalli che emanano una luce in grado di tenere lontani i mostri delle leggende. In compagnia della principessa Charlotte, e il papa e Sonia a compiere rituali funebri mostrando le anime dei morti per dare un ultimo saluto ai propri cari ancora in vita. Ricevendo la notizia che Rickert \u00e8 giunto a Falconia, lo convoca a corte. Trovandosi infine faccia a faccia, Grifis domanda a Rickert se ha trovato la risposta alle domande che cercava e se vuole ancora seguire il suo sogno.\nPer tutta risposta Rickert gli molla uno schiaffo in pieno volto, sotto lo sguardo sbigottito di Sofia, del Papa e di tutti i presenti, non tollerando la mancanza di rispetto di Grifis sulla collina delle spade, poich\u00e9 quello era il cimitero dedicato alla vecchia squadra dei falchi. Rickert mostra infine il vecchio stemma della squadra dei falchi che \u00e8 leggermente differente di quello attuale, affermando di fare ancora parte della squadra dei falchi ma non di quella del falco di luce, giacch\u00e9 non ritiene pi\u00f9 Grifis il suo comandante. Il ragazzo cos\u00ec si congeda in modo definitivo da Grifis.\nGrifis, in compagnia di Charlotte, osserva Rickert allontanarsi ammettendo di essere stato respinto. Ma quelle stessa notte Grifis ordina all'apostolo delle tenebre Laqshas di assassinarlo. Con uno stratagemma Rickert riesce tuttavia a fermarlo, per poi prendere il volo al galoppo di mostri alati in compagnia del vecchio fachiro, ex servitore dell'imperatore Ganishuka, e del principe dei Kushan. Grifis li osserva dal castello mentre si allontanano. Il capo dei maghi dell'isola degli elfi afferma che nonostante le apparenze, l'albero del mondo \u00e8 un gigantesco portale definito \"tana del drago\" che funge da accesso fra le zone pi\u00f9 profonde del mondo degli spiriti.\nFalconia, la citt\u00e0 di Grifis, si trova esattamente al centro del portale. Dopo questi avvenimenti Grifis guida l'esercito di Falconia, intento a constrastare un esercito di giganti che, servendosi delle vecchie case abbandonate degli uomini, si costruisce delle armature apprestandosi infine ad invadere Falconia. Con l'aiuto dei guerrieri diabolici, Grifis riesce a sbaragliare l'esercito uccidendo infine il capo dei giganti. Abbattuti tutti i giganti, quelle terre sono state infine liberate permettendo cos\u00ec agli uomini di Falconia di tornare ad abitarci. Grifis trova un vecchio spiazzo con delle grosse pietre dolmin e con l'aiuto di Gurnbeld ricostruisce infine gli archi. Esso si rivela essere un portale magico. Sofia e Grifis entrano nel portale alla guida dell'esercito. Si scopre che esso \u00e8 collegato con i rami dell'Albero Spirale: compiendo un salto temporale, l'intero esercito torna a Falconia in poco tempo.\nConclusa la battaglia, a Falconia iniziano per\u00f2 i primi problemi, con l'aumento della criminalit\u00e0 per un lavoro poco retribuito nelle zone pi\u00f9 popolate. Nonostante le imprese di Grifis e delle sue capacit\u00e0, molta gente proveniente da altre Nazioni, non segue il credo della chiesa, continuando a seguire la loro religione. per evitare una rivolta, il Falco, spinge tutti ad unire le forze per creare un nuovo impero come fece nel passato l'imperatore che governava le terre delle Midlands. Phos \u00e8 il solo a non farsi condizionare dalle sue parole, avendo compreso da tempo che Grifis \u00e8 un astuto manipolatore. Liberi dagli impegni, Charlotte e Grifis si concedono infine una serata romantica da soli. Il Falco, illuminato dalla luna piena, percepisce che quella notte accadr\u00e0 qualcosa.\nNome e traduzione.\nLa traslitterazione ufficiale del nome del personaggio \u00e8 \"Griffith\", cos\u00ec come usata nell'edizione italiana di serie TV e film, mentre nella versione portoghese e italiana del manga viene trascritto come \"Grifis\".\nIspirazione.\nSecondo alcune interpretazioni il personaggio di Grifis potrebbe essere ispirato al condottiero inglese John Hawkwood, meglio noto con il nome italianizzato di Giovanni Acuto, attivo nell'Italia rinascimentale del XIV secolo. La storia personale del condottiero inglese ha infatti molti punti in comune con quella di Grifis: di umili origini (il padre era un conciatore di pelli), John abbandon\u00f2 il lavoro paterno per imbracciare le armi nella Guerra dei Cent'anni combattendo per Re Edoardo III; in seguito alla tregua sancita dalla Pace di Br\u00e9tigny, Hawkwood (all'epoca quarantenne) fond\u00f2 poi una propria compagnia di mercenari chiamata Compagnia Bianca del Falco che combatt\u00e9 soprattutto in Italia nelle guerre che scoppiavano tra le varie signorie."}
{"id": "2024644", "revid": "436907", "url": "https://it.wikipedia.org/wiki?curid=2024644", "title": "Niccol\u00f2 Agliardi", "text": "Grazie alla scrittura del brano \"Io s\u00ec (Seen)\" nel 2021, si \u00e8 aggiudiato, insieme a Laura Pausini e Diane Warren, il Golden Globe e il Nastro d'argento per la miglior canzone originale, oltre a ricevere una nomination ai Premi Oscar.\nBiografia.\nNasce a Milano il 17 maggio 1974. Frequenta il liceo classico, ed \u00e8 in quegli anni che comincia a scrivere le sue prime canzoni.\nSpinto dalla passione verso i grandi nomi della canzone d'autore si laurea in Letteratura Italiana presso l'Universit\u00e0 degli Studi di Milano discutendo una tesi sui luoghi reali ed immaginari presenti nei testi di Francesco De Gregori.\nTra i suoi riferimenti musicali - oltre naturalmente a De Gregori - ci sono: Ivano Fossati (sul braccio sinistro ha tatuato il titolo di una sua canzone \"C'\u00e8 tempo\"), Bruce Springsteen, Bob Dylan, Radiohead, Damien Rice, Tom Mc Rae e John Mayer.\nNel 1999 (dopo un anno passato a lavorare come assistente di produzione in due tour importanti come quelli di Fabrizio De Andr\u00e9 e Renato Zero) Niccol\u00f2 comincia la sua carriera di autore e inizia a scrivere canzoni firmando in esclusiva prima per Sony Music Publishing, quindi per Universal Music Group (2003) ed oggi per Curci.\nI primi singoli 2001-2006.\nNel 2000 lascia Milano trasferendosi a Roma dove inizia a lavorare alla sua carriera da cantautore e l'incontro con Niccol\u00f2 Fabi e Mario Puccioni porta alla realizzazione nel 2001 del suo primo singolo \"Fiammiferi\" (Edel Italia) che ottiene una positiva accoglienza di critica e pubblico e l'apprezzamento di molti artisti italiani.\nNel 2002 un altro incontro segna la strada artistica di Agliardi: Roberto Dan\u00e9 (storico produttore di Antonello Venditti, Ron, Francesco De Gregori, Lucio Dalla e Fabrizio De Andr\u00e9) sceglie di occuparsi del suo primo disco. A causa della sua prematura scomparsa nel 2003, lascia incompiuto il lavoro e il rapporto artistico e umano che si crea tra loro. Niccol\u00f2 fa comunque tesoro dell'esperienza ricevuta recuperando tutto il materiale scritto sotto la supervisione di Dan\u00e8 e pubblica nell'ottobre 2004 \"Fratello Pop\" (Bonaparte Edizioni), singolo che stazioner\u00e0 per quattro mesi nella classifica dei 100 brani pi\u00f9 trasmessi dalle radio del MusicControl.\nIl 13 maggio 2005 esce il suo primo album dal titolo \"1009 giorni\" (Bonaparte Edizioni/Edel), da cui vengono estratti due singoli: \"Mi manca da vicino\" e \"Le cose che arrivano dopo\".\nCon questi brani Niccol\u00f2 partecipa a diverse manifestazioni televisive e radiofoniche.\nNel dicembre dello stesso anno Agliardi diventa collaboratore ordinario della cattedra di Letteratura Italiana presso la Facolt\u00e0 di Lettere e Filosofia dell'Universit\u00e0 Statale di Milano dove tiene lezioni e seminari sulla canzone d'autore.\nIl 2006 vede Niccol\u00f2 in una nuova veste: quella di conduttore radiofonico per la sindacation Radio InBlu per la quale scrive e conduce un programma sulla musica d'autore intitolato \u201cParola d'ordine\u201d. Questa pausa dalla sua attivit\u00e0 di cantautore \u00e8 rotta solo da una partecipazione importante: il 6 aprile, infatti, viene invitato a suonare in Piazza San Pietro a Roma davanti a pi\u00f9 di 100\u00a0000 persone in occasione dell'incontro di Papa Benedetto XVI con i giovani.\n2007-2012.\nNel gennaio 2007 Niccol\u00f2 comincia a lavorare insieme al produttore Simone Bertolotti al suo secondo album \"Da casa a casa\" (pubblicato il 25 gennaio 2008). Durante l'anno, al lavoro sul nuovo disco e all'impegno radiofonico, affianca un nuovo progetto: quello di un romanzo scritto a quattro mani insieme all'amico Alessandro Cattelan dal titolo \"Ma la vita \u00e8 un'altra cosa\", in uscita il 1\u00ba aprile 2008 per Arnoldo Mondadori Editore. Ad ottobre firma insieme a Eros Ramazzotti e Guy Chambers il brano \"Ci parliamo da grandi\", uno dei quattro inediti presenti nella raccolta di Eros Ramazzotti \"e\u00b2\".\nIl 29 febbraio 2008 esce il decimo disco di Mietta, Con il sole nelle mani, contenente un inedito scritto appositamente da Niccol\u00f2: \"Le parole che non esistono\". Il 25 luglio ad Aulla riceve il Premio Lunezia per il valore Musical-Letterario dell'album \"Da casa a casa\". La motivazione che si legge nell'assegnazione del premio \u00e8 la seguente:\nAd agosto partecipa insieme a Pacifico a \"Life in Gubbio\" festival di musica e poesia con la supervisione artistica di Paolo Bonolis. Il 24 ottobre esce in radio in Italia e in tutto il mondo \"Invece no\" (candidata ai latin grammy awards come miglior registrazione dell'anno 2009) primo singolo estratto del nuovo album di Laura Pausini (Primavera in anticipo) il cui testo \u00e8 firmato da Niccol\u00f2, autore tra l'altro, nello stesso album, anche di \"La geografia del mio cammino\".\nA gennaio 2009 esce in radio \"Io Mi Perdono (Alone)\", primo singolo da solista di Paola Iezzi, il cui testo \u00e8 coscritto da Niccol\u00f2. \u00c8 docente di scrittura creativa di testi per canzoni presso l'accademia di Sanremo (sanremoLab) per l'edizione 2009 e Area Sanremo. Il 21 aprile, presso le Officine Meccaniche di Milano, partecipa alla registrazione del singolo Domani 21/04.09, canzone scritta e prodotta da Mauro Pagani che vede protagonisti 56 tra i migliori artisti della musica italiana. L'intero ricavato dalla vendita e dai diritti editoriali del brano verr\u00e0 utilizzo per la ricostruzione e restauro del Conservatorio \"Alfredo Casella\" e della sede del Teatro Stabile d'Abruzzo dell'Aquila in seguito al tragico terremoto che ha colpito la regione il 6 aprile 2009. Durante l'estate conduce insieme a Mattia Boschetti la fortunata trasmissione del week end di Radio 2 \"Ingresso libero\". Intervengono numerosi ospiti musicali e della cultura italiana. Cura tutte traduzioni in italiano dei brani in inglese dell'album di Elisa \"Heart\" uscito nel novembre 2009.\nPartecipa come protagonista insieme a Paola Iezzi ed Andrea Gioacchini allo spettacolo teatrale \"Ostinati e Contrari\" sulla poetica di Fabrizio De Andr\u00e9 per l'associazione musicoterapica Onlus \"la stravaganza\", in scena a Milano al teatro \"Franco Parenti\" dal 18 al 21 febbraio 2010.\nDal 18 al 21 febbraio 2010 e dal 13 al 16 gennaio 2011 \u00e8 uno dei solisti dello spettacolo teatrale \u201cOstinati e contrari\u201d: un omaggio alla poetica di Fabrizio De Andr\u00e8 in collaborazione con l'associazione musicoterapica \u201cLa stravaganza\u201d per la regia di Sebastiano Filocamo, in scena a Milano al Teatro Franco Parenti e al Teatro Elfo Puccini. Da aprile a giugno conduce assieme a Mattia Boschetti \u201cBuenos Aires 14\u201d programma in esterna, in diretta con ospiti musicali e nomi illustri della cultura e dello spettacolo sulle frequenze di RadioRai2. Il 23 marzo riceve a Los Angeles il prestigioso premio ASCAP Awards come autore insieme a Laura Pausini e Paolo Carta del brano \"En cambio no\", versione spagnola di \"Invece no\" per la categoria miglior ballad pop 2009. Dal 17 aprile conduce in diretta per Radio2, insieme a Mattia Boschetti \"BUENOS AIRES 14\". A maggio 2010 esce \"Allora sia buon viaggio\", il terzo ed ultimo album in studio dei Lost, di cui Niccol\u00f2 \u00e8 coautore insieme al frontman del gruppo Walter Fontana dei singoli \"L'applauso del cielo\" e \"Il cantante\". Niccol\u00f2 ha anche scritto il testo delle canzoni \"Due ore all'alba\", \"Allora sia buon viaggio\" e \"Un segreto\" che hanno fatto parte dell'omonimo album.\nIl 21 marzo 2011 esce per Carosello Records \"Non vale tutto\" (include un duetto con Elisa e uno con Patrizia Laquidara) terzo disco di inediti prodotto da Max Elli e Simone Bertolotti anticipato dal reading e dal video \"L'ultimo giorno d'inverno\" che, in pochi giorni, ottiene un numero altamente significativo di ascolti e download sulle piattaforme digitali. Il 27 maggio 2011 all'Arena di Verona, nell'ambito dei Wind Music Awards, ha ritirato il premio delle associazioni del settore discografico di Confindustria Cultura Italia FIMI, PMI e AFI, per il disco \"Non Vale Tutto\". Il 18 luglio, sempre per l'album \"Non Vale Tutto\", vince per la seconda volta il Premio Lunezia \u00e9lite 2011. L'11 novembre esce \"Inedito\" nuovo album di Laura Pausini di cui Niccol\u00f2 \u00e8 autore e coautore insieme alla stessa Pausini di 7 brani. Nel settembre 2011 esce \"Sar\u00f2 libera\", il nuovo album di Emma, nel quale Niccol\u00f2 \u00e8 autore di 2 brani, \"Non sono solo te\" e \"Acqua e ghiaccio\".\nDa marzo a maggio 2012 fa parte della giuria della prima edizione di MTV Spit, dell'emittente MTV Italia, un programma musicale incentrato sul rap e battle di freestyle.\n2013-presente.\nIl 29 gennaio 2013 annuncia l'uscita su YouTube di \"Soltanto il vero\", primo singolo del nuovo disco di inediti con la partecipazione del rapper Emis Killa. Successivamente \u00e8 autore insieme a Dardust del brano \"Se rinasci\" per Emma, contenuto nell'album \"Schiena\" della cantante salentina. Il 2 maggio dello stesso anno pubblica il singolo \"Fino in fondo\", prodotto da Marco Barusso, in duetto con la cantante Bianca Atzei, il brano viene successivamente inserito nell'album di Niccol\u00f2, \"Io non ho finito\", in una versione interpretata esclusivamente da lui. Il 30 dicembre pubblica il singolo \"Braccialetti rossi\".\nNel 2014 il suo brano \"Non ci aspettiamo pi\u00f9\" viene inciso da Irene Fargo per il suo dodicesimo album: \"Luce\".\nIl 21 gennaio 2014 pubblica l'album \"Braccialetti rossi\", la colonna sonora della serie TV omonima, in onda dal 26 gennaio 2014. Il 27 maggio dello stesso anno pubblica l'album \"Io non ho finito\".\nDirettore artistico e compositore delle canzoni originali della colonna sonora per le tre stagioni dell'omonima serie tv, record di ascolti, Agliardi ha ricevuto in occasione del Festival del Cinema di Roma 2014 due premi come migliore colonna sonora dell\u2019anno per la sezione fiction e migliore canzone originale con \"Io non ho finito\".\nNel 2015 scrive sei brani per il nuovo album di Laura Pausini, Simili: La title track, scritta insieme a Edwyn Roberts, vince il disco di platino.\nIl 6 ottobre 2016 Salani Editore pubblica il suo secondo romanzo: \"Ti devo un ritorno\".\nA Giugno 2018 conduce su Rai Uno il programma \"Dimmi di te\"\nAd Agosto 2018 conduce su Radio 2 il programma \"Week-Up\", in onda tutti i weekend, in coppia con Paola Gallo\nIl 14 Settembre 2018 viene pubblicata la sua prima antologia, \"Resto\". Il disco \u00e8 stato anticipato dall'inedito \"Johnny\"\nNel 2021 grazie al brano Io si(seen) vince un Golden Globe nella categoria \u201c\"Miglior canzone originale\u201d.\"\nAutore.\nAutore con Zucchero Fornaciari, su musica di Bryan Adams, di \"Io non abito pi\u00f9 qua\"\nAutore, su musica di Guy Chambers, del brano \"Ci parliamo da grandi\"\nAutore del brano \"Le parole che non esistono\"\nCoautore del brani \"Invece no\" e \"La geografia del mio cammino\"\nCoautore del brano \"Io mi perdono\"\nCoautore del brano \"Sono come me (La prova reale)\"\nCoautore dei brani \"Non sono solo te\" e \"Acqua e ghiaccio\"\nCoautore del brano \"Bastava\" (poi ripreso da Laura Pausini)\nCoautore dei brani: \"Benvenuto\", \"Non ho mai smesso\", \"Bastava\", \"Le cose che non mi aspetto\", \"Mi tengo\", \"Nessuno sa\", \"Tutto non fa te\"\nAutore dei brani: \"La dipendenza\", \"Di tutto, il meglio\", \"Colpa tua\" e \"Prima dell'estate\"\nCoautore del brano \"Se rinasci\"\nCoautore del brano \"Gran bal\u00f2n\"\nAutore del singolo \"Mattia\"\nAutore del brano \"Non ci aspettiamo pi\u00f9\"\nCoautore dei brani: \"Simili\", \"Chiedilo al cielo\", \"Ho creduto a me\", \"Il nostro amore quotidiano\", \"Colpevole\", \"Per la musica\"\n\"Il secondo cuore\"\nAutore del brano \"Combinazioni\"\"\nCoautore dei brani: \"Non \u00e8 detto\", \"Frasi a met\u00e0\", \"Zona d'ombra\"\nCollaborazioni.\nL'elenco degli artisti con cui Niccol\u00f2 Agliardi si \u00e8 trovato a collaborare in questi anni comprende nomi noti e meno noti come: Bryan Adams, Damien Rice, Matteo Bassi, Simone Bertolotti, Alessandro Branca, Chiara Canzian, Bianca Atzei, Guy Chambers, Luca Chiaravalli, Aida Cooper, Elisa, Emma Marrone, Niccol\u00f2 Fabi, Francesco Facchinetti, Michele Fischietti, Irene Fornaciari, Gianluca Grignani, Guido Guglielminetti, Mark Harris, Patrizia Laquidara, Paolo Carta, Ermal Meta, Simona Molinari, Lost, Luca Jurman, Massimo Luca, Paolo Meneguzzi, Emis Killa, Silvia Aprile, Jacopo Sarno, Matmat\u00e0, Paola Iezzi, Mietta, Anna Oxa, Simone Patrizi, Laura Pausini, Pier Cortese, Dardust, Eros Ramazzotti, Mika, Federico Strag\u00e0, Syria, Andrea Giops, Virginio, Zucchero Fornaciari, Edwyn Roberts."}
{"id": "2024645", "revid": "104265", "url": "https://it.wikipedia.org/wiki?curid=2024645", "title": "Oddone d'Incisa", "text": "Biografia.\nFiglio di Enrico II d'Incisa (1390-1471), fu signore dotato di iniziativa e di intuito politico, nel 1487 assieme al fratello Secondino e al cugino Alberto ottiene dal marchese Bonifacio III del Monferrato l'investitura dell'intero marchesato d'Incisa, escludendo gli altri consorti e prendendosi una feroce vendetta contro i cugini Ippolito e Pietro Maria.\nSuccessivamente divent\u00f2 vassallo sia del re di Francia che del duca di Savoia per contrapporsi ai parenti gi\u00e0 suoi alleati e sostenuti a loro volta dal marchese del Monferrato. Appoggiandosi a Ludovico il Moro costrinse i consorti a cedere le loro quote e l'11 settembre del 1497 ottenne dall'imperatore l'investitura a unico signore del marchesato, con diritto di primogenitura.\nMa quando il Moro nell'agosto del 1500 fu fatto prigioniero dai Francesi, Oddone rimase senza il suo potente protettore, incerto circa l'indirizzo da seguire per non rinunciare al suo piano ambizioso.\nQuesto lo indusse ad appoggiarsi al duca Carlo III di Savoia, vicario imperiale. Il 2 maggio 1513 si accord\u00f2 segretamente con questi per l'investitura a marchese di Monferrato, ma venne scoperto dall'allora titolare in Casale, Guglielmo IX: il 24 luglio del 1514 questi assedi\u00f2 Incisa, che cadde senza difficolt\u00e0. Oddone e il figlio maggiore Badone furono condannati a morte e giustiziati a Nizza della Paglia (oggi Nizza Monferrato).\nMoglie e figli.\nOddone d'Incisa si spos\u00f2 nel 1503 con Franchetta Asinari, figlia di Bertagna dei conti di Costigliole e San Marzano. Dopo la morte di Oddone, avvenuta nel 1514, Franchetta Asinari and\u00f2 ad abitare presso i fratelli Ercole e Raffaele che tenevano in feudo Costigliole da Carlo III, duca di Savoia. I figli Gerolamo, Gian Giacomo e Carlotta, ancora in giovane et\u00e0, erano trattenuti in ostaggio dal marchese di Monferrato. Rilasciati in seguito alle pressioni dell'imperatore, anch'essi andarono ad abitare nel castello degli zii materni sotto protezione del duca sabaudo con il quale Franchetta continuava a intrattenere rapporti di cordialit\u00e0 ed a confidare le sue pene e i suoi timori.\nLa marchesa era gi\u00e0 ricorsa all'imperatore denunciando le prevaricazioni di Guglielmo IX del Monferrato, ma questi scriveva al suo oratore presso la corte imperiale perch\u00e9 si adoperasse onde far annullare \"qualunque processo...fatto ed istituito a la importuna instanza della moglie e figlioli\" di Oddone \"i quali vorrebbero continuare ad occupare le ragioni del marchesato ad imitazione perversa del padre\". A sostenere i diritti di Franchetta e dei giovani eredi interveniva il duca di Savoia, il quale assicur\u00f2 la marchesa con lettera del 22 aprile 1517 che avrebbe recuperato il marchesato a loro favore. Ma Guglielmo continuava nel suo comportamento intimidatorio verso la vedova di Oddone perch\u00e9 la sua presenza e quella dei figli rappresentavano una minaccia ai suoi progetti di annessione. Per cui li faceva \"perseguitare per un suo capitano chiamato Monferrino\" mirando ad averli \"in sua balia...ed ogni giorno faceva oltraggio\" anche ai fratelli di Franchetta a Costigliole ed erano \"appellati li banditi d'Ancisa\".\nLe provocazioni di Guglielmo suscitarono anche l'energica protesta dell'arcivescovo di Torino Claudio di Seyssel, al quale era giunta notizia della tragedia degli Incisa. Il prelato il 18 agosto 1518 scriveva a Giovanni Giacomo Paistrono, segretario delle Marchese del Monferrato, perch\u00e9 persuadesse Guglielmo ad allontanare da Costigliole il \"Monferrino\" onde evitare altre occasioni di incidenti. La stessa comunit\u00e0 di Costigliole supplicava il duca di Savoia di intervenire per far cessare le rappresaglie contro Franchetta che trascorreva i giorni con grande paura di essere presa. La presenza dei fuoriusciti a Costigliole complicava ulteriormente le cose, e la comunit\u00e0 di Costigliole non poteva mantenerli in quei tempi di ristrettezze economiche.\nLa questione non fu di facile soluzione e si trascin\u00f2 a lungo. Nel 1518 se ne trattava anche nel Consiglio della citt\u00e0 di Torino.\nIl 27 agosto di quell'anno, una lettera disponeva che i fuoriusciti sgombrassero la terra di Costigliole e si rifugiassero altrove. Nel 1519 il podest\u00e0 d'Incisa, con ordinanza del 1\u00ba marzo, vietava a chiunque di accogliere i fuoriusciti, pena la condanna alla confisca dei beni.\nFranchetta continu\u00f2 a stare con i fratelli finch\u00e9 and\u00f2 a vivere con il figlio Gian Giacomo a Bergamasco. Tuttavia il fratello Ercole non dimentic\u00f2 la sventurata sorella alla quale con testamento del 24 agosto 1527 legava dieci sacchi di frumento l'anno ed un'abitazione nel castello di Costigliole vita natural durante.\nDiscendenza.\nOddone ebbe 4 figli:"}
{"id": "2024649", "revid": "767487", "url": "https://it.wikipedia.org/wiki?curid=2024649", "title": "Bruno Tozzi", "text": "Figlio di Francesco di Simone Tozzi di origini montevarchine ma cittadino di Firenze, Bruno nacque comunque a Montevarchi; nonostante questo, molti dei vari elogi a lui dedicati lo vogliono, per ovvie ragioni, fiorentino.\nVest\u00ec l'abito vallombrosano il 5 maggio 1676 \u00ab\"e ben presto ottenne dal suo raro talento, e dalla sua applicazione indefessa una vasta cognizione degli studj sacri, e profani, che lo fecero risguardare per un singolare ornamento della sua Congregazione\"\u00bb. \nAvvicinatosi alle scienze naturali grazie alle influenze del confratello, e botanico, Virgilio Falugi \u00ab\"a simiglianza de' Filosofi pi\u00f9 accreditati dell'antichit\u00e0 intraprese molti disastrosi viaggi nelle Alpi d'Italia, nelle diverse spiagge del Mare Toscano e Adriatico e nelle isole adiacenti, osservando minutamente i tesori pi\u00f9 segreti della natura, che appariscono negl'insetti, ne' vegetabili, e nelle miniere, e del tutto prendendo quelle rarit\u00e0, che adornare dovevano il suo scelto Museo, e servire di abbondante materia al suo studio\"\u00bb.\nE non solo \u00ab\"pi\u00f9 viaggi egli intraprese per valli e monti scoscesi, onde raccoglier piante ed oggetti di mineralogia come fece\"\u00bb ma anche \u00ab\"a tutto ci\u00f2 aggiunse una vasta e scelta Biblioteca di libri a questa scienza appartenenti. Istruitosi nell'arte del disegno dipinse le figure di quelle piante, delle quali non pot\u00e9 con altro mezzo ottenere lo scheletro, e con ci\u00f2 si condusse, ajutato poi anche dai pi\u00f9 rinomati Botanici, a scuoprir nuove piante e ad illustrar con critico esame quelle, che negli scritti di pochi trovavansi oscuramente registrate, onde ne form\u00f2 quelle mirabili sceltissime raccolte di scheletri, di miniature e di osservazioni, che oltre al servire di raro e nobile ornamento alla sua insigne Biblioteca\"\u00bb. Biblioteca preziosissima a quanto pare perch\u00e9 costituita da libri rari e pezzi unici.\nRichiamato successivamente a Vallombrosa, ricopr\u00ec l'incarico di Segretario Generale dell'Ordine Vallombrosano, posto che gli apr\u00ec poi le porte per essere nominato, nell'ordine, abate della casa madre, visitatore apostolico e infine procuratore generale dei vallombrosani presso la Santa Sede.\n\u00ab\"Nel mezzo di tante cure per\u00f2 non interruppe giammai l'erudite sue applicazioni, colle quali si concili\u00f2 tanta fama, che non solo la societ\u00e0 Bottanica di Firenze, ma la stessa societ\u00e0 Reale di Londra l'onorarono della propria stima, aggregandolo con applauso universale al numero de' loro Colleghi\"\u00bb. O per meglio dire \u00ab\"chiamato egli a Londra come Professore di Botanica con l'assegno di 2 mila scudi, non accett\u00f2 cos\u00ec onorevole e lucroso posto attesa la sua avanzata et\u00e0\" [...] \"e si content\u00f2 di essere ascritto alla Reale Societ\u00e0, come lo fu pure a quella di Botanica istituita in Firenze\"\u00bb.\nFu maestro ed amico del celebre naturalista Pier Antonio Micheli il quale nel 1729 ringrazi\u00f2 il suo precettore, e compagno di innumerevoli viaggi, inserendo una delle erbe scoperte dal Tozzi nella sua opera \"Nuovi generi di piante\" e dandole appunto il nome di Tozzia. \nNon scopr\u00ec per\u00f2 solo quell'erba in quanto \u00ab\"le sue cognizioni in botanica gli fecero rendere un servigio pi\u00f9 essenziale, non dir\u00f2 all'umanit\u00e0, ma alla sensualit\u00e0 dei suoi concittadini, poich\u00e9 fra la multitudine dei funghi che crescono spontanei nella foresta di Vallombrosa , scoperse quelli chiamati dormienti dallo stare riuniti in piccole famiglie, e nascosti sotterra. Il buon romito rese nota la loro ottima qualit\u00e0, esponendosi con pericolo il primo a farne la prova\"\u00bb. \nDunque \u00ab\"i Religiosi Vallombrosani, che a gara con gl'Esteri s'interessavano nelle glorie del P. Tozzi desiderarono di promuoverlo al posto supremo di Generale; ma troppa era la di lui inclinazione agli studi per non lasciarsi vincere dall'amor del comando. Preg\u00f2 egli di poter deporre i suoi impieghi, e con eroica costanza vincendo la renitenza, e le persuasive de' suoi amici, si ritir\u00f2 l'anno 1730 nelle Celle di Vallombrosa per ivi dar compimento a' suoi studi\"\u00bb.\n\u00ab\"Tralle altre sue fatiche sappiamo esservi una copiosissima Raccolta di Funghi, i quali dipinti tutti \u0441\u043e' loro veri colori, e figure, formano grossi volumi, degnissimi d'esser collocati in qualche nobile Biblioteca per la loro sicura conservazione\"\u00bb. Oggi sono infatti conservati alla Biblioteca Nazionale di Firenze.\n\u00ab\"Si era egli presa cura di cercare e scuoprire con ogni diligenza le piante, che si producono pella Toscana, alla quale impresa ha conferito molto la sua dimora ne' Monasteri di campagna, avendo insino voluto finire i suoi giorni nel Romitorio delle Celle di Vallombrosa, elevato sull'altezza della montagna, in distanza di circa mezzo miglio dall'Archicenobio della loro Congregazione. Era egli uomo d'alta statura, di complessione forte, di colore acceso, di capello nero, di volto rotondo; e garbato, ed affabile. La perfezione del suo temperamento l'ha condotto sino all'estrema vecchiezza in buono stato di corpo e di mente, essendo morto quasi nonagenario, con lasciare una scelta libreria della sua profess\u00edone, la quale \u00e8 passata nella Biblioteca del Monastero di Vallombrosa, insieme cogli Erbarj viventi, che egli avea messi insieme\"\u00bb. Monastero di Vallombrosa dove, la sua biblioteca, \u00e8 consultabile ancora adesso."}
{"id": "2024654", "revid": "291940", "url": "https://it.wikipedia.org/wiki?curid=2024654", "title": "Legione Turkestan", "text": ""}
{"id": "2024677", "revid": "62748", "url": "https://it.wikipedia.org/wiki?curid=2024677", "title": "YouDem", "text": "YouDem \u00e8 stato un servizio di web TV e social TV del Partito Democratico.\nStoria.\n\u00c8 stato il primo canale televisivo di parte fondato da un partito politico italiano.\nYouDem Tv \u00e8 nata il 14 ottobre 2008 come rete televisiva del digitale satellitare, espressione del Partito Democratico, ispirata alla filosofia del web 2.0 di partecipazione attiva degli utenti. \u00c8 visibile sul web www.youdem.tv e negli smartphone.\nA causa dei numerosi accessi, la pagina web, il giorno stesso del lancio, non era facilmente accessibile; tuttavia il problema fu risolto in tempi rapidi.\nSulla frequenza satellitare (DVB-S, FTA, Hot Bird 8, 11.541\u00a0MHz), che veniva memorizzata sul canale 808 di Sky Italia, YouDem Tv ha cessato le trasmissioni il 10 ottobre 2012 ed \u00e8 rimasta disponibile solo attraverso le tecnologie diverse dal tradizionale mezzo televisivo e su YouTube.\nDal 29 gennaio 2014 Filippo Sensi sostituisce Chiara Geloni alla direzione di YouDem Tv.\nCon il ritorno del giornale \"l'Unit\u00e0\", nasce Unit\u00e0 TV che prende il posto di YouDem.\nAntecedenti.\nSe la formula di \"social television\" interattiva legata ad un partito politico \u00e8 innovativa nel quadro italiano, si muove, tuttavia nel filone pensato dal legislatore come televisione comunitaria, svincolata dalle logiche sia della \"televisione servizio pubblico\" dello Stato, sia da quella della televisione commerciale dettata dal profitto. Rispetto allo schema previsto dalla legge Mamm\u00ec \u00e8 intervenuto, nel frattempo uno sviluppo tecnologico che permette una vera interattivit\u00e0. In questo modo \u00e8 possibile raccogliere molte istanze della \"sinistra\" che si erano espresse nelle Telestreet e nelle micro-web TV.\nIl progetto \u00e8 stato elaborato con il concorso di Paolo Gentiloni che svolgeva precedentemente il ruolo di ministro delle comunicazioni durante il Governo Prodi II.\nLe critiche.\nL'iniziativa di YouDem oltre ai consensi, ha suscitato molte critiche. La formula di \"social television\", ma legata ad un partito, ha suscitato la reazione di Claudio Caprara, direttore di Nessuno TV che ha difeso, invece la formula di una web TV come espressione giornalistica indipendente dagli organi di partito.\nIl \"Corriere della Sera\", invece, ha sottolineato come l'iniziativa del segretario del partito vedeva in posizione sostanzialmente di \"rivale\" Massimo D'Alema che preferiva puntare su una Web TV, pi\u00f9 aderente allo schema di un classico canale televisivo privato, in fondo lo schema di TV comunitaria della legge Mamm\u00ec.\nLe imitazioni della formula.\nLa bassa \"soglia di ingresso\" delle \"web Tv\", ha fatto s\u00ec che l'esperienza di YouDem abbia trovato pronta imitazione. Ha iniziato il Partito dei Comunisti Italiani con un proprio \"canale\"."}
{"id": "2024678", "revid": "172126", "url": "https://it.wikipedia.org/wiki?curid=2024678", "title": "Cimitero monumentale di Napoli", "text": ""}
{"id": "2024679", "revid": "118806091", "url": "https://it.wikipedia.org/wiki?curid=2024679", "title": "Festival di Cannes 1989", "text": "La 42\u00aa edizione del Festival di Cannes si \u00e8 svolta a Cannes dall'11 al 21 maggio 1989.\nLa giuria presieduta dal regista tedesco Wim Wenders ha assegnato la Palma d'oro per il miglior film a \"Sesso, bugie e videotape\" di Steven Soderbergh."}
{"id": "2024681", "revid": "287204", "url": "https://it.wikipedia.org/wiki?curid=2024681", "title": "VdB 142", "text": "vdB 142 \u00e8 una piccola nebulosa oscura, visibile nella costellazione di Cefeo.\nSi individua verso l'area centrale del grande complesso nebuloso noto come IC 1396, pochi primi d'arco ad ovest dell'ammasso aperto associato alla nebulosa; nonostante le sue ridotte dimensioni, si evidenzia con una discreta facilit\u00e0, a causa della sua profonda oscurit\u00e0 e per la sua forma, che le ha conferito il soprannome di \"Proboscide di Elefante\". Trovandosi a declinazioni molto settentrionali, si presenta circumpolare dalla gran parte dell'emisfero boreale; tutt'attorno appare circondata da un campo stellare relativamente ricco, e la presenza della nebulosit\u00e0 diffusa di IC 1396 ne risalta ulteriormente la sua natura di nebulosa oscura. La scia scura \u00e8 interrotta da due stelle di ottava magnitudine."}
{"id": "2024692", "revid": "1543377", "url": "https://it.wikipedia.org/wiki?curid=2024692", "title": "Uroflussometria", "text": " \nL'uroflussometria \u00e8 un esame del flusso urinario utilizzato per valutare la presenza di una ostruzione dell'uretra e la continenza della vescica urinaria.\nL'esame permette di valutare un flusso massimo e un flusso medio e calcola automaticamente la possibilit\u00e0 che vi sia un'ostruzione; tuttavia la presenza di un flusso normale non la pu\u00f2 escludere.\nIl volume da valutare dev'essere di almeno 150 mL e deve essere raccolto nella posizione usuale in cui il paziente urina."}
{"id": "2024698", "revid": "154639", "url": "https://it.wikipedia.org/wiki?curid=2024698", "title": "Non-essere", "text": "Il concetto di non-essere \u00e8 strettamente connesso a quello di essere come sua contrapposizione e negazione. Per molti aspetti esso quindi \u00e8 coincidente con quello di nulla (dal latino \"nihil\", in greco \u03bc\u03b7\u03b4\u03ad\u03bd) e a \"non ente\" (latino \"non ens\", in greco \u03bc\u1f74 \u1f10\u03cc\u03bd o \u03bc\u1f74 \u1f44\u03bd), per quanto nella storia del pensiero i due termini vengano usati talvolta in modo diverso. . \nIl dibattito sul non-essere e di conseguenza sull'essere inizia nel pensiero occidentale con la filosofia eleatica di Parmenide il quale pone la contrapposizione \u00ab\u1f14\u03c3\u03c4\u03b9\u03bd\u00bb/\u00ab\u03bf\u1f50\u03ba \u1f14\u03c3\u03c4\u03b9\u03bd\u00bb sostenendo che, solo l'essere esiste e che il non-essere non \u00e8 pensabile e quindi non \u00e8 esprimibile a parole e dunque non esiste. \nNell'unica opera di Parmenide, il poema in esametri intitolato \"Sulla natura\", si ribadisce questa concezione:\nGorgia controbatte nella sua opera \u03a0\u03b5\u03c1\u1f76 \u03c4\u03bf\u1fe6 \u03bc\u1f74 \u1f44\u03bd\u03c4\u03bf\u03c2 \u1f22 \u03c0\u03b5\u03c1\u1f76 \u03d5\u03cd\u03c3\u03b5\u03c9\u03c2 (\"Del non ente, ovvero della natura\"), le tesi eleatiche giungendo alla conclusione (secondo l'interpretazione dello Pseudo-Aristotele) che solo il \u00abnulla \u00e8\u00bb. . Di conseguenza:\nCon Platone viene profondamente modificato il concetto stesso di \"non-essere\": esso non \u00e8 pi\u00f9 il \"nulla\", ma viene a costituirsi come il \"diverso\", come un'altra modalit\u00e0 dell'essere. Se io dico che una cosa \u00e8 se stessa e non \u00e8 tutte le altre questo non implica una contraddizione tra essere e non-essere riferita alla medesima cosa perch\u00e9 quel non essere continua a configurarsi come essere nel senso che quella cosa \u00e8 se stessa ed \u00e8 \"diversa\" da tutte le altre. La contraddizione vi sarebbe se quel non-essere significasse non esiste, allora non potrei dire che una cosa \"esiste\" e insieme \"non esiste\". \nIn altri termini, ora anche il non-essere in certo qual modo \"\u00e8\", perch\u00e9 non \u00e8 pi\u00f9 radicalmente contrapposto all'essere, ma esiste in senso relativo (relativo cio\u00e8 agli enti sensibili). Il non-essere esiste come \"corrosione\" o decremento della bellezza originaria delle idee iper-uraniche calate nella materia per dare forma agli elementi, in un sinolo o \"unit\u00e0\" di materia e forma, come dir\u00e0 Aristotele che unir\u00e0 l'essere e il non essere inteso come potenza nel concetto del divenire; unione che si decomporr\u00e0 poi con la morte o distruzione dei singoli enti .\nNell'idealismo postkantiano, e particolarmente con Hegel l'essere e il non essere, come tesi e antitesi, si rivolvono nella sintesi del divenire alla base di ogni sviluppo dialettico del pensiero e della realt\u00e0."}
{"id": "2024700", "revid": "729019", "url": "https://it.wikipedia.org/wiki?curid=2024700", "title": "Battaglia di Beaupr\u00e9au", "text": "La battaglia di Beaupr\u00e9au \u00e8 stata una battaglia della prima guerra di Vandea combattuta il 22 aprile 1793 a Beaupr\u00e9au.\nLa battaglia.\nDopo la battaglia di Vezins la sconfitta dei repubblicani costrinse il generale Jean-Fran\u00e7ois Berruyer a ritirarsi su Chemill\u00e9. In questo modo il generale repubblicano Jean-Marie Gauvilliers rimase isolato a Beaupr\u00e9au con soltanto 3.000 uomini. Il 22 aprile, Beaupr\u00e9au fu attaccata dall'esercito vandeano di Charles de Bonchamps che sconfisse l'esercito repubblicano lasciando pochi superstiti.\nCome conseguenza della sconfitta, Berruyer non pot\u00e9 andare a Beaupr\u00e9au, quindi prima ripieg\u00f2 a Beaulieu-sur-Layon, poi temendo che i vandeani lo avrebbero raggiunto, prendendolo alle spalle, arretr\u00f2 ancora verso Ponts-de-C\u00e9, vicino ad Angers."}
{"id": "2024708", "revid": "2184720", "url": "https://it.wikipedia.org/wiki?curid=2024708", "title": "Caruso (brano musicale)", "text": "Caruso \u00e8 una canzone del cantautore bolognese Lucio Dalla, incisa nel 1986. Presentata per la prima volta alla \"Rassegna San Martino Arte\" di San Martino Valle Caudina, \u00e8 tratta dall'album dal vivo \"DallAmeriCaruso\" e ha raggiunto la seconda posizione in classifica per due settimane.\nIl ritornello deve molto a \"Dicitencello vuje\", composta nel 1930, sia per il testo, che ha chiari riferimenti citazionistici alla canzone napoletana, sia per la musica.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nSignificato del testo.\nIn un'intervista, Dalla ha rivelato la genesi e il significato del testo della canzone. In seguito a un guasto alla propria imbarcazione, il cantautore si trov\u00f2 costretto a soggiornare in un albergo a Sorrento, proprio nella stanza che anni prima aveva ospitato il tenore Enrico Caruso, poco prima della morte. Qui i proprietari dell'albergo gli raccontarono degli ultimi giorni della vita del tenore e della sua passione per una giovane a cui dava lezioni di canto. Da quei racconti Lucio Dalla trasse ispirazione per scrivere il brano. In un'intervista del 2008 nel programma TV \"Le invasioni barbariche\", Dalla ha dichiarato che fu Angelo, barista che lavorava in un bar di Sorrento, a raccontargli di come sua zia fosse stata la cameriera di Caruso.\nInterpretazioni.\nIl brano \u00e8 oggi considerato un classico della canzone italiana e napoletana; ha venduto milioni di copie in tutto il mondo, incisa da innumerevoli interpreti in decine di versioni tradotte in altrettante lingue, tra le quali si ricordano:"}
{"id": "2024709", "revid": "37401", "url": "https://it.wikipedia.org/wiki?curid=2024709", "title": "Frat pack", "text": ""}
{"id": "2024716", "revid": "466539", "url": "https://it.wikipedia.org/wiki?curid=2024716", "title": "Richard Gl\u00fccks", "text": "Biografia.\nGl\u00fccks nacque nel 1889 a Odenkirchen (ora parte di M\u00f6nchengladbach), in Renania. Completato il ginnasio a D\u00fcsseldorf, lavor\u00f2 presso l'azienda di famiglia, un'agenzia assicurativa per gli incendi. Nel 1909 si arruol\u00f2 nell'esercito per un anno in qualit\u00e0 di volontario, prestando servizio come artigliere. Nel 1913, si trovava in Inghilterra, e successivamente si spost\u00f2 in Argentina per lavorare come commerciante. Allo scoppio della prima guerra mondiale, nel gennaio 1915, fece ritorno in Germania sotto falso nome a bordo di un cargo commerciale battente bandiera norvegese, e si arruol\u00f2 nuovamente. Durante la guerra, divenne comandante di un'unit\u00e0 d'artiglieria e fu decorato con la Croce di ferro di I\u00aa e II\u00aa classe. Prese parte alla Battaglia di Verdun ed alla Battaglia della Somme. Dopo la guerra, divenne ufficiale di raccordo tra le forze armate germaniche e la Commissione militare di controllo degli alleati vittoriosi, per verificare che venissero applicate le sanzioni stabilite nel Trattato di Versailles. Fino al 1924, occup\u00f2 questa carica, per poi entrare a far parte dello staff della 6\u00aa Divisione prussiana. Milit\u00f2 anche nei \"Freikorps\".\nAscesa durante il regime nazista.\nGl\u00fccks si iscrisse al Partito Nazista nel 1930 e due anni dopo, entr\u00f2 nelle SS. Nelle SS arriv\u00f2 al grado di Sturmbannf\u00fchrer. Seppur privo di carisma, lo storico Nikolaus Wachsmann afferma come Gl\u00fccks possedesse un \"fervente spirito nazionalsocialista\". Successivamente, divenne comandante della divisione Allgemeine-SS con il grado di Obersturmbannf\u00fchrer. Il 1\u00ba aprile 1936 divenne capo dello staff di Theodor Eicke, all'epoca Ispettore capo dei campi di concentramento, inizialmente con il grado di Standartenf\u00fchrer e successivamente Oberf\u00fchrer.\nIspettore dei campi di concentramento.\nQuando Eicke divenne comandante della unit\u00e0 SS-Totenkopfverb\u00e4nde nell'estate del 1939, il 15 novembre 1939 Gl\u00fccks venne promosso da Heinrich Himmler successore di Eicke nel ruolo di \"Inspektor der Konzentrationslager\" (IKL, Ispettore generale dei campi di concentramento). In questa veste, egli divenne un subordinato diretto di Himmler come era stato Eicke prima di lui ma, a differenza dei calorosi e cordiali rapporti esistenti tra Himmler ed Eicke, Gl\u00fccks si incontr\u00f2 solo raramente con Himmler, che lo promosse non per le sue competenze specifiche, ma piuttosto per garantire una continuit\u00e0 amministrativa con l'operato di Eicke. Infatti, Gl\u00fccks effettu\u00f2 solo alcuni lievi cambiamenti, lasciando sostanzialmente intatta la struttura organizzativa dei campi. Poich\u00e9 Gl\u00fccks non aveva mai prestato servizio in un campo di concentramento, alcuni ufficiali veterani dei campi erano sospettosi e dubbiosi nei suoi confronti, e lo consideravano poco pi\u00f9 di un mediocre burocrate da scrivania. In termini di leadership, egli prefer\u00ec ricorrere a uomini d'azione lasciando loro autonomia di movimento nell'amministrare i propri rispettivi campi di concentramento.\nLe responsabilit\u00e0 di Gl\u00fccks inizialmente riguardarono l'impiego degli internati nei campi per il \"lavoro coatto\". In questa fase, ordin\u00f2 ai vari comandanti di abbassare il tasso di mortalit\u00e0 dei prigionieri nei campi, in quanto controproducenti dal lato economico. Altri suoi ordini ebbero come oggetto il far lavorare ancora pi\u00f9 duramente i prigionieri. Allo stesso tempo, fu Gl\u00fccks a raccomandare il 21 febbraio 1940, la localit\u00e0 di Auschwitz, come sito favorevole per la costruzione di un nuovo campo di concentramento. Il 1\u00ba marzo 1941 egli accompagn\u00f2 Himmler e vari dirigenti della I.G. Farben a visitare il luogo, e l\u00ec fu deciso di erigere un campo che potesse accogliere fino a 30,000 prigionieri, pi\u00f9 un altro campo aggiuntivo nella vicina Birkenau con una potenziale capienza di 100,000 internati.\nIl 20 aprile 1941, Gl\u00fccks venne promosso al grado di Brigadef\u00fchrer e nel novembre 1943, divenne Gruppenf\u00fchrer e Generale delle Waffen-SS. A partire dal 1942 rest\u00f2 progressivamente sempre pi\u00f9 coinvolto nell'implementazione della \"Soluzione finale\", insieme al camerata Oswald Pohl. Per supervisionare la coordinazione dei campi di sterminio, partecip\u00f2 a numerose riunioni settimanali presiedute da Pohl.\nConferenza di Wannsee.\nSolo qualche giorno dopo lo svolgimento della Conferenza di Wannsee nel gennaio 1942, Himmler ordin\u00f2 a Gl\u00fccks di preparare i campi per l'immediato arrivo di ebrei e donne da impiegarsi nel Reich come lavoratori forzati al posto dei prigionieri sovietici (la cui disponibilit\u00e0 era fortemente diminuita). Nel luglio 1942, partecip\u00f2 a una riunione pianificata da Himmler per discutere della questione degli esperimenti medici effettuati sui prigionieri dei campi. Da varie visite al campo di Auschwitz, Gl\u00fccks era a conoscenza degli omicidi di massa e delle altre atrocit\u00e0 l\u00ec commesse. Inoltre, era lo stesso comandante di Auschwitz, Rudolf H\u00f6\u00df, che lo teneva informato sullo status delle attivit\u00e0 di sterminio. Durante la visite periodiche ad Auschwitz nel 1943, Gl\u00fccks ebbe da ridire circa la sfavorevole posizione dei forni crematori nel campo. Prendendo nota dall'appunto, H\u00f6\u00df ordin\u00f2 di piantare alcuni alberi tra i crematori 1 e 2 in modo che fossero maggiormente occultati dal resto del campo.\nGl\u00fccks continu\u00f2 a dirigere l'amministrazione dei campi fino alla fine della guerra. Nello stesso periodo, l'intero sistema dei campi pass\u00f2 sotto l'autorit\u00e0 dello WVHA (\"SS-Wirtschafts- und Verwaltungshauptamt\").\nMorte.\nQuando gli uffici dello WVHA a Berlino furono distrutti dai bombardamenti degli Alleati il 16 aprile 1945, l'organizzazione si trasfer\u00ec a Born auf dem Dar\u00df in Pomerania sul Mar Baltico. A seguito dell'avanzata dell'Armata Rossa, Gl\u00fccks e la moglie fuggirono a Flensburgo.\nDopo la capitolazione della Germania, \u00e8 ritenuto probabile che Gl\u00fccks si suicid\u00f2 il 10 maggio 1945 ingerendo una capsula di cianuro a Flensburgo, sebbene manchi la documentazione ufficiale della sua morte. Sussiste il sospetto che egli possa essere stato ucciso da \"ebrei ignoti\" che volevano vendicarsi del suo coinvolgimento in presa diretta con la Shoah.\nA seguito della progressiva perdita di potere ed al crollo del sistema dei \"KL\", la salute psicofisica di Gl\u00fccks era andata deteriorandosi sempre pi\u00f9. L'abuso di alcol e medicinali gli aveva causato grossi problemi, e poco tempo prima del decesso era stato ricoverato in gravi condizioni in un ospedale militare tedesco."}
{"id": "2024722", "revid": "287204", "url": "https://it.wikipedia.org/wiki?curid=2024722", "title": "Sex (EP)", "text": ""}
{"id": "2024727", "revid": "119982", "url": "https://it.wikipedia.org/wiki?curid=2024727", "title": "Yamanote", "text": ""}
{"id": "2024729", "revid": "28592", "url": "https://it.wikipedia.org/wiki?curid=2024729", "title": "Ginecologa", "text": ""}
{"id": "2024730", "revid": "289247", "url": "https://it.wikipedia.org/wiki?curid=2024730", "title": "Ratno Vazduhoplovstvo i PVO Vojske Srbije i Crne Gore", "text": ""}
{"id": "2024733", "revid": "599013", "url": "https://it.wikipedia.org/wiki?curid=2024733", "title": "Dave Irwin", "text": "Discesista puro, fece parte insieme ai connazionali Steve Podborski, Ken Read e Dave Murray dei cosiddetti Crazy Canucks, specialisti della discesa libera che caratterizzarono un decennio del Circo bianco, tra la met\u00e0 degli anni settanta e la met\u00e0 del decennio successivo, rivaleggiando alla pari con le forti squadre austriaca e svizzera.\n\u00c8 figlio di Bill e nipote di Bert, a loro volta sciatori di alto livello.\nBiografia.\nIrwin ottenne il suo primo risultato di rilievo in Coppa del Mondo il 26 gennaio 1975 concludendo sesto nella discesa liberadisputata a Innsbruck in Austria. Nel dicembre dello stesso anno a Schladming conquist\u00f2 l'unico successo di carriera, sempre in discesa libera, giungendo primo davanti all'austriaco Klaus Eberhard e all'italiano Herbert Plank.\nConvocato per i XII Giochi olimpici invernali di , riusc\u00ec a piazzarsi ottavo in discesa. Partecip\u00f2 anche all'edizione di , negli Stati Uniti, dove giunse 11\u00ba. Il 27 febbraio 1981 sal\u00ec per l'ultima volta sul podio, con un terzo posto sul tracciato di casa di Whistler alle spalle dell'elvetico Peter M\u00fcller e di Steve Podborski. Termin\u00f2 l'attivit\u00e0 agonistica un mese dopo con un settimo posto nella libera di Aspen, negli Stati Uniti.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2024734", "revid": "486946", "url": "https://it.wikipedia.org/wiki?curid=2024734", "title": "Padre Rosario da Aliminusa", "text": ""}
{"id": "2024737", "revid": "1543377", "url": "https://it.wikipedia.org/wiki?curid=2024737", "title": "NGC 1333", "text": "NGC 1333 \u00e8 una piccola nebulosa diffusa, visibile nella costellazione di Perseo; fa parte della Nube di Perseo, una delle regioni di formazione stellare di stelle di piccola massa pi\u00f9 vicine al sistema solare.\nOsservazione.\nSi individua circa 3 gradi a sud-ovest della stella , in quell'area di cielo in cui si incontrano le costellazioni di Perseo, Ariete e Toro; \u00e8 poco nota nell'ambito dell'osservazione amatoriale a causa della vicina presenza delle Pleiadi e della ben pi\u00f9 grande Nebulosa California, sebbene sia pi\u00f9 luminosa delle nebulose associate alle Pleiadi. In realt\u00e0 \u00e8 un oggetto relativamente semplice da individuare, anche con un piccolo telescopio amatoriale. Si osserva bene da entrambi gli emisferi, sebbene gli osservatori dell'emisfero boreale siano pi\u00f9 avvantaggiati dalla sua declinazione settentrionale.\nCaratteristiche.\nSi tratta di una nebulosa a riflessione illuminata da una stella di magnitudine 10,5; la parte meridionale dell'oggetto \u00e8 invece oscurata in pi\u00f9 punti: una prima banda di nebulosit\u00e0 oscuranti divide nettamente la scia chiara della nebulosa, la cui parte meridionale viene poi attraversata pi\u00f9 volte da altri complessi nebulosi fino a confondersi con lo sfondo buio. Fra le tante nebulose oscure associate si trovano B1 e B2 a nord-est e B202, B203, B204, B206 e soprattutto B205 a sud-ovest. Gran parte delle stelle presenti nell'area sono giovani, nella sequenza principale, e sono divisibili in due sottogruppi: il primo, pi\u00f9 settentrionale, \u00e8 quello pi\u00f9 vecchio, mentre pi\u00f9 a sud si trova un secondo gruppo pi\u00f9 strettamente legato ai gas del complesso nebuloso. Nella parte meridionale sono stati osservati pure diversi getti di materia provenienti dalle stelle pi\u00f9 giovani o ancora in formazione, che contribuiscono a disperdere il gas della regione, probabilmente causando un rallentamento del fenomeno della formazione stellare. La massa totale della nebulosa e delle stelle ad essa associate si aggira sulle 450\u00a0M\u2299.\nLa distanza di questi complessi nebulosi \u00e8 stimata sui 1000 anni luce.\nStruttura.\nAi raggi X, tramite il ROSAT, sono state individuate 16 stelle giovani, mentre utilizzando la maggiore sensibilit\u00e0 dell'Osservatorio Chandra ai raggi X sono state scoperte 127 sorgenti, di cui un centinaio sono estremamente deboli e distinguibili con difficolt\u00e0. Fra queste sorgenti, due (HJ\u00a0110 3 e BD+30\u00a0547) sono probabilmente delle stelle poste in regioni galattiche pi\u00f9 remote, mentre una trentina sembrano associate a oggetti extragalattici; le rimanenti 96 fanno invece parte della nube e sono membri dell'ammasso stellare in formazione. Di queste, circa 80 sono delle stelle T\u00a0Tauri, 8 coincidono con oggetti estremamente giovani, 7 sono stelle di Classe\u00a0I e II con dei getti associati e una \u00e8 profondamente immersa nella nube associata agli oggetti\u00a0HH catalogati come HH\u00a07-11.\nVerso la fine degli anni novanta sono stati scoperti nella nube oltre 30 gruppi di oggetti HH associati ad almeno una dozzina di getti attivi, dell'et\u00e0 inferiore a 1 milione di anni e compresi entro un raggio di circa 3 anni luce. Alcuni di questi oggetti erano noti fin dagli anni settanta, quando furono identificati i getti in seguito catalogati come HH\u00a05, HH\u00a06, il gruppo HH\u00a07-11 e HH\u00a012, i pi\u00f9 brillanti della nube; il gruppo di HH\u00a07-11, in particolare, forma una struttura compatta che emerge da una delle regioni pi\u00f9 dense della nube e si origina a breve distanza da una sorgente annidata molto in profondit\u00e0 e ben visibile nel vicino infrarosso, catalogata come SVS\u00a013. Questa sorgente coincide a sua volta con un maser ad acqua divisibile in tre componenti, H2O(A), H2O(B), and H2O(C), con la prima componente coincidente con la protostella posta al centro della sorgente. Sebbene la maggior parte degli studi abbiano indicato la sorgente SVS\u00a013 come la principale responsabile dell'eccitazione della struttura di HH\u00a07-11, in alcuni studi \u00e8 stato proposto che la vera responsabile sia da ricercare invece nella sorgente di onde radio VLA\u00a03, invisibile all'osservazione nella banda dell'infrarosso. Tuttavia, la struttura pare essere allineata con SVS\u00a013, rendendola di fatto la sorgente di eccitazione pi\u00f9 probabile. Altri oggetti\u00a0HH notevoli sono HH\u00a012, visibile a nord del sistema precedente e associato a due getti molecolari, fra cui spicca quello legato alla sorgente IRAS\u00a02, e gli oggetti HH\u00a0334, HH\u00a0498 e HH\u00a0499, visibili ancora pi\u00f9 a nord. Sul lato meridionale di NGC\u00a01333 \u00e8 invece visibile HH\u00a0343, la cui forma a S \u00e8 indice di un forte moto di precessione, che negli ultimi 6000 anni ha subito un movimento di 90\u00b0; la sua sorgente, individuata nell'infrarosso e catalogata come IRAS\u00a003256+3055, \u00e8 una stella di Classe\u00a00 o I.\nDalla nebulosa emergono anche alcune forti sorgenti di radiazione infrarossa, individuate dal satellite IRAS negli anni ottanta; fra queste spicca IRAS\u00a02, associata ad una stella giovane e divisa in tre componenti, catalogate come IRAS\u00a02A, 2B e 2C. Le prime due componenti mostrano delle forti emissioni, individuate grazie alla mappatura ad alta risoluzione del Very Large Array; la componente 2C invece non presenta concentrazione e dunque sembra non aver formato alcuna protostella. Circa 4 secondi d'arco a nordovest della componente 2B \u00e8 stata inoltre osservata un'emissione variabile, proveniente dalla sorgente VLA\u00a09, coincidente con una stella posta pi\u00f9 in lontananza, BD+30\u00a0547, inizialmente per\u00f2 indicata come la stella associata a IRAS\u00a02. Anche IRAS\u00a04, scoperta nel 1980 tramite il maser ad acqua ad essa associato, \u00e8 risolvibile in tre componenti; le componenti 4A e 4B sono associate a dei sistemi stellari multipli in formazione. Uno studio al dettaglio dell'emissione maser ad acqua ha permesso di scoprire dei maser multipli raggruppati attorno alle prime due componenti; sei delle sorgenti cos\u00ec individuate sono situate a meno di 100 UA dalla componente stellare coincidente con la sorgente 4A2, suggerendo che facciano parte del disco circumstellare della stella in formazione. Nessun maser sembra invece associato alla componente 4A1, facente parte dello stesso futuro sistema stellare."}
{"id": "2024740", "revid": "289247", "url": "https://it.wikipedia.org/wiki?curid=2024740", "title": "Jugoslovensko Kraljevsko Ratno Vazduhoplovstvo", "text": ""}
{"id": "2024743", "revid": "1347902", "url": "https://it.wikipedia.org/wiki?curid=2024743", "title": "Inquisizione letteraria", "text": "L'espressione Inquisizione letteraria, o wenziyu (in lingua cinese \u6587\u5b57\u7344 \"imprigionamento dovuto alla scrittura\") si riferisce alla persecuzione degli intellettuali per i loro scritti, da parte delle autorit\u00e0 nella storia della Cina imperiale. La \"Wenziyu\" fu attiva soprattutto durante le dinastie Ming e Qing. Le persecuzioni potevano scatenarsi per una singola frase o parola che le autorit\u00e0 consideravano offensive. Alcune di queste rientravano nei nomi cinesi proibiti. Nei casi gravi non solo lo scrittore ma anche la sua famiglia potevano essere uccisi. \nCi furono casi di \"wenziyu\" prima e durante le dinastie Ming e Qing. Il poeta Su Shi della Dinastia Song fu imprigionato per diversi mesi dall'imperatore a causa di alcune sue poesie. Nel romanzo \"I Briganti\", ambientato durante la Dinastia Song, il personaggio principale Song Jiang, in origine un sottufficiale, diventava il capo di un gruppo di banditi dopo essere stato condannato a morte per aver scritto una poesia mentre era ubriaco.\nIl fondatore della Dinastia Ming, Zhu Yuanzhang, che aveva umili origini, diede luogo a molti casi di \"wenziyu\". Anche i governanti Qing, sensibili ai sentimenti anti-Manci\u00f9 che serpeggiavano tra la popolazione cinese Han, provocarono molti casi di \"wenziyu\", compreso il cosiddetto \"Caso della \"Storia della Dinastia Ming\"\" (\u660e\u53f2\u6848) durante il regno dell'imperatore Kang Xi, nel quale circa 70 persone furono condannate a morte e altre esiliate. Jin Yong us\u00f2 questo caso come prologo per il suo romanzo \"Il cervo e il tripode\"."}
{"id": "2024749", "revid": "122246", "url": "https://it.wikipedia.org/wiki?curid=2024749", "title": "Immacolata Sirressi", "text": "Carriera.\nClub.\nFiglia della pallavolista Chiara Marsico, Immacolata Siressi inizia la sua carriera pallavolistica da professionista nella stagione 2004-05 quando fa il suo esordio nella serie A1 italiana con la maglia del , anche se come riserva. Dopo due stagioni con il club pugliese, fa parte per un'annata del e nella stagione 2007-08 ritorna a Santeramo in Colle, giocando da titolare.\nNella stagione 2009-10 viene ingaggiata dall' di Novara al posto di Paola Cardullo, ceduta al , mentre in quella seguente torna a giocare in Puglia nel .\nNella stagione 2011-12 passa alla , mentre in quella successiva veste la maglia del ; si trasferisce quindi nel campionato 2013-14 al , club dove resta per cinque annate aggiudicandosi lo scudetto 2014-15, la Supercoppa italiana 2015, trofeo nel quale viene anche premiata come MVP, e la Champions League 2015-16.\nPer il campionato 2018-19 si accasa al , sempre in Serie A1, dove resta per un biennio prima di far ritorno al club di Casalmaggiore nell'annata 2020-21. Nella stagione 2021-22 firma per la , sempre in Serie A1.\nNazionale.\nDopo aver vinto il campionato europeo di categoria con la selezione italiana Under-19 venendo anche premiata come miglior libero, nel 2009 ottiene la prima convocazione in nazionale maggiore, con cui nel novembre dello stesso anno vince la medaglia d'oro alla Grand Champions Cup, pur non venendo mai utilizzata\nL'anno seguente vince la medaglia d'argento alla Piemonte Woman Cup e nel 2011 si aggiudica l'oro alla Coppa del Mondo."}
{"id": "2024755", "revid": "20090", "url": "https://it.wikipedia.org/wiki?curid=2024755", "title": "Ratno Vazduhoplovstvo i PVO", "text": ""}
{"id": "2024756", "revid": "162719", "url": "https://it.wikipedia.org/wiki?curid=2024756", "title": "Ratno Vazduhoplovstvo i PVO Vojske Jugoslavije", "text": ""}
{"id": "2024758", "revid": "599013", "url": "https://it.wikipedia.org/wiki?curid=2024758", "title": "Chiesa di San Bartolomeo a Santo Stefano", "text": "La chiesa di San Bartolomeo si trova a Santo Stefano, piccolo abitato di origini etrusche, nel comune di Montaione, in provincia di Firenze, diocesi di Volterra.\nStoria.\nGi\u00e0 citata nelle \"Rationes Decimarum\" relative agli anni 1276 - 1277, viene per\u00f2 ricordata col titolo di San Michele, confondendola probabilmente con la chiesa di San Michele a Barbialla, poco distante; oppure, la confusione potrebbe essere stata generata da un altare dedicato proprio a San Michele presente in chiesa.\nNelle decime fino agli anni 1302 - 1303 \u00e8 invece citata come \"Ecclesia S. Stephani\".\nLa prima citazione completa del titolo della chiesa si ha in un testamento datato 3 aprile 1348 nel quale un chierico chiedeva di poter essere sepolto \"apud ecclesiam Sancti Bartolomei de Santo Stefani\".\nDescrizione dell'edificio.\nL'edificio \u00e8 a pianta rettangolare ed \u00e8 privo di abside.\nSul fianco occidentale vi \u00e8 addossata la canonica, su quello orientale un edificio rurale. La facciata mostra, dove l'intonaco \u00e8 stato rimosso, un paramento murario di conci di pietra arenaria squadrati disposti in corsi irregolari.\nAnche l'interno \u00e8 completamente intonacato.\nIl monumento ai caduti della prima guerra mondiale.\nSul sagrato della chiesa si trova una piccola stele, posta in opera il 4 novembre 1927, con incisi i nomi dei caduti della frazione di Santo Stefano nella grande guerra, la quale recita:"}
{"id": "2024761", "revid": "1573940", "url": "https://it.wikipedia.org/wiki?curid=2024761", "title": "Akita Asahi Broadcasting", "text": ", conosciuta anche come AAB, \u00e8 una rete televisiva giapponese affiliata con la ANN. La loro sede si trova nella Prefettura di Akita."}
{"id": "2024762", "revid": "287204", "url": "https://it.wikipedia.org/wiki?curid=2024762", "title": "1000", "text": ""}
{"id": "2024764", "revid": "767487", "url": "https://it.wikipedia.org/wiki?curid=2024764", "title": "Song Jiang", "text": "Il suo gruppo era attivo nelle provincie attuali Shandong e Henan, prima di arrendersi alle truppe governative. \u00c8 uno degli eroi del romanzo cinese classico \"I Briganti\", a capo di un esercito di banditi sul Monte Liang. Nella sua comunit\u00e0 era conosciuto come Pioggia Favorevole."}
{"id": "2024765", "revid": "1629429", "url": "https://it.wikipedia.org/wiki?curid=2024765", "title": "Martha Coolidge", "text": "Biografia.\n\u00c8 stata il presidente del Directors Guild of America dal 2002 al 2003 e tra i suoi film si ricorda \"Rosa scompiglio e i suoi amanti\"."}
{"id": "2024767", "revid": "1543377", "url": "https://it.wikipedia.org/wiki?curid=2024767", "title": "Novarupta", "text": "Novarupta, che significa \"nuova eruzione\", \u00e8 un vulcano situato sulla penisola di Alaska nella regione del Monte Katmai, a circa 470 km a sud-ovest di Anchorage. Formatosi nel 1912 durante una delle pi\u00f9 grandi eruzioni vulcaniche del XX secolo, dal Novarupta fuoriusc\u00ec un volume di magma pari a 30 volte quello rilasciato nell'eruzione vulcanica del Monte Sant'Elena.\nEruzione del 1912.\nUna delle pi\u00f9 grandi eruzioni del XX secolo si verific\u00f2 nel 1912, dal 6 giugno all'8 giugno, dando forma al Novarupta. Classificata al 6 grado della scala dell'indice di esplosivit\u00e0 vulcanica, nel corso dell'eruzione, durata 60 ore, vennero espulsi tra i 13 e i 15 chilometri cubi di magma e 11 chilometri cubi di ceneri. Nel XX secolo solo l'eruzione del 1991 del Pinatubo nelle Filippine arriv\u00f2 a tali livelli, espellendo 11 chilometri cubi di tefrite.\nL'eruzione si \u00e8 conclusa con l'estrusione di un duomo di lava. Ceneri e depositi piroclastici in seguito all'eruzione formarono quella che venne chiamata la Valle dei Diecimila Fumi dal botanico Robert Griggs, che esplor\u00f2 la regione del vulcano e del Monte Katmai per il National Geographic Society nel 1916."}
{"id": "2024769", "revid": "767487", "url": "https://it.wikipedia.org/wiki?curid=2024769", "title": "R\u00e9mi Vogel", "text": "Carriera.\nVogel crebbe nello Strasburgo, squadra in cui esord\u00ec nella stagione 1978-79, alla fine della quale vinse il campionato. Esord\u00ec come titolare a partire dalla stagione 1980-81, rimanendo allo Strasburgo fino al 1987, anno in cui fu acquistato dal Monaco. Al suo primo anno tra le file dei monegaschi, Vogel vinse il campionato e fu convocato in nazionale in occasione di un match delle qualificazioni europee contro l'Unione Sovietica. Vogel si ritir\u00f2 dal calcio giocato nel 1990."}
{"id": "2024770", "revid": "110157", "url": "https://it.wikipedia.org/wiki?curid=2024770", "title": "The Bee Gees Sing and Play 14 Barry Gibb Songs", "text": "The Bee Gees Sing and Play 14 Barry Gibb Songs \u00e8 il primo album dei Bee Gees, pubblicato nel novembre 1965.\nIl debutto internazionalmente del gruppo sarebbe comunque avvenuto soltanto due anni dopo, con l'album successivo \"Bee Gees 1st\"."}
{"id": "2024771", "revid": "767487", "url": "https://it.wikipedia.org/wiki?curid=2024771", "title": "TV Hokkaido", "text": "Television Hokkaido Broadcasting, Co., Ltd. (conosciuta anche come: TVh, \u682a\u5f0f\u4f1a\u793e\u30c6\u30ec\u30d3\u5317\u6d77\u9053, JOHI-TV, JOHI-DTV) \u00e8 una rete televisiva giapponese appartenente al network TXN che trasmette nella zona di Sapporo, nell'Hokkaid\u014d."}
{"id": "2024774", "revid": "1573940", "url": "https://it.wikipedia.org/wiki?curid=2024774", "title": "TV Osaka", "text": " \u00e8 una rete televisiva giapponese appartenente al network TXN. Trasmette nella Prefettura di Osaka e la sua mascot \u00e8 \"Takoru-kun\" (\u305f\u3053\u308b\u304f\u3093)."}
{"id": "2024775", "revid": "1602064", "url": "https://it.wikipedia.org/wiki?curid=2024775", "title": "TV Setouchi", "text": " (TSC) \u00e8 una rete televisiva giapponese.\nAppartiene al network TXN e trasmette nell'area di Okayama e Kagawa."}
{"id": "2024776", "revid": "1573940", "url": "https://it.wikipedia.org/wiki?curid=2024776", "title": "Il cervo e il tripode", "text": "Il cervo e il tripode (, , ) o Il duca del Monte Cervo \u00e8 l'ultimo romanzo \"wuxia\" scritto da Jin Yong.\nIl romanzo fu pubblicato inizialmente come romanzo a puntate, uscito la prima volta il 24 ottobre 1969 sul giornale \"Ming Pao\" di Hong Kong. La pubblicazione continu\u00f2 per due anni e undici mesi, fino al 23 settembre 1972.\nLa scelta del titolo del romanzo, (letteralmente \"Racconto del cervo e del tripode\") \u00e8 spiegata da una scena nel primo capitolo, una conversazione tra uno studioso e il suo giovane figlio."}
{"id": "2024779", "revid": "110157", "url": "https://it.wikipedia.org/wiki?curid=2024779", "title": "TX Network", "text": "TX Network, anche noto come TV Tokyo Network o TXN, \u00e8 un network televisivo privato giapponese. L'azienda \u00e8 stata fondata il 1\u00ba settembre 1983 da TV Tokyo.\nTXN \u00e8 un network commerciale che opera come cooperativa guidata dalla \"key station\" TV Tokyo con sede nella capitale giapponese. I programmi di TV Tokyo vengono distribuiti a livello nazionale attraverso TXN e trasmessi dalle varie emittenti locali affiliate."}
{"id": "2024780", "revid": "2203012", "url": "https://it.wikipedia.org/wiki?curid=2024780", "title": "Love Me for a Reason", "text": "Love Me for a Reason \u00e8 una canzone, originariamente registrata dai The Osmonds nel 1974, arrivata alla posizione numero uno nella classifica britannica. Il brano ottenne un'inaspettata popolarit\u00e0 internazionale vent'anni dopo nella cover del gruppo musicale irlandese Boyzone, uscita come singolo di debutto ed inserita nel loro primo album \"Said and Done\"."}
{"id": "2024782", "revid": "1573940", "url": "https://it.wikipedia.org/wiki?curid=2024782", "title": "TVQ Kyushu Broadcasting", "text": " \u00e8 una rete televisiva giapponese, appartenente al network TXN, che trasmette nella Prefettura di Fukuoka."}
{"id": "2024783", "revid": "287204", "url": "https://it.wikipedia.org/wiki?curid=2024783", "title": "BS-TBS", "text": ", in precedenza nota come BS-i, \u00e8 una stazione televisiva satellitare giapponese, la cui sede principale si trova ad Akasaka nel quartiere di Minato a Tokyo. Fa parte del Japan News Network.\nFondata nel novembre del 1998 come , ha cambiato il suo nome con quello attuale nel giugno del 2000.\nIl canale ritrasmette la maggior parte dei programmi che vanno in onda su TBS, insieme a molti anime, spesso di produzione originale."}
{"id": "2024787", "revid": "119005407", "url": "https://it.wikipedia.org/wiki?curid=2024787", "title": "Kids Station", "text": " \u00e8 un canale televisivo giapponese che trasmette anime e show di intrattenimento per ragazzini vari. Il canale, di notte, trasmette anime dalle tematiche non adatte ai minori come \"Narutaru\", \"Abenobashi\", \"Genshiken,\" Popee the performer e \"Kujibiki Unbalance\". \u00c8 ricevibile via cavo e via satellite.\nKids Station HD.\nDa inizio ottobre 2009 \u00e8 presente una versione del canale in HD."}
{"id": "2024788", "revid": "287204", "url": "https://it.wikipedia.org/wiki?curid=2024788", "title": "Principe delle Nebbie", "text": ""}
{"id": "2024793", "revid": "729019", "url": "https://it.wikipedia.org/wiki?curid=2024793", "title": "Stazione di Shinagawa", "text": "La \u00e8 una delle principali stazioni ferroviarie di Tokyo ed \u00e8 uno dei principali punti di contatto tra i treni gestiti dalla East Japan Railway Company con quelli gestiti dalla Central Japan Railway Company e dalle Ferrovie Keiky\u016b. Tra le linee che passano per questa stazione vi \u00e8 anche la famosa T\u014dkaid\u014d Shinkansen. A dispetto del nome la stazione non \u00e8 ubicata a Shinagawa bens\u00ec a Minato.\nStoria.\nShinagawa \u00e8 una delle stazioni pi\u00f9 antiche del Giappone, ha aperto il 12 giugno 1872 quanto la linea tra Shinagawa e Yokohama entr\u00f2 temporaneamente in funzione. Quattro mesi dopo, il 14 ottobre 1872, fu inaugurata la \"Prima linea ferroviaria giapponese\" tra Shimbashi e Yokohama, passante per Shinagawa. Questa linea \u00e8 parte della linea T\u014dkaid\u014d. Al giorno d'oggi, non \u00e8 rimasto niente della struttura originale della stazione.\nPi\u00f9 tardi, il 1\u00ba marzo 1885, la linea Yamanote entr\u00f2 in funzione. La stazione Takanawa della linea Keiky\u016b (allora linea ferroviaria Keihin) apr\u00ec l'11 marzo 1924, dall'altra parte della strada rispetto alla stazione Shinagawa. Il 1\u00ba aprile 1933 si decise di spostare la stazione Takanawa nella stazione Shinagawa e creare un'unica stazione.\nL'atrio nella parte est della stazione fu restaurato nel 2003 in corrispondenza della costruzione dei binari della nuova linea T\u014dkaid\u014d Shinkansen. Fu inoltre migliorato l'accesso al nuovo complesso commerciale \"Shinagawa Intercity\".\nShinagawa \u00e8 una delle stazioni facente parte del progetto per il Ch\u016b\u014d Shinkansen, il treno Maglev che dovrebbe essere completato nel 2045.\nLinee.\nShinagawa \u00e8 servita dalle seguenti linee:\nStruttura.\nStazione JR East.\nLa sezione JR East \u00e8 dotata di sette marciapiedi a isola e uno laterale serventi 14 binari totali. Il binario 1 si trova a ovest, mentre il 14 \u00e8 a est.\nStazione JR Central.\nLa sezione JR Central \u00e8 utilizzata solo dai servizi T\u014dkaid\u014d Shinkansen, ed \u00e8 dotata di due marciapiedi a isola serventi 4 binari totali. \nStazione Keiky\u016b.\nLa sezione delle Ferrovie Keiky\u016b si trova sul lato ovest rispetto alla stazione JR, ed \u00e8 costituita da un marciapiede laterale e uno a isola per 3 binari totali."}
{"id": "2024795", "revid": "1305772", "url": "https://it.wikipedia.org/wiki?curid=2024795", "title": "Never Say Never", "text": "Never Say Never (\"mai dire mai\" in lingua inglese) pu\u00f2 riferirsi a:"}
{"id": "2024799", "revid": "80339", "url": "https://it.wikipedia.org/wiki?curid=2024799", "title": "Homewrecker", "text": "Homewrecker \u00e8 stato un reality show trasmesso su MTV USA, condotto dalla star di \"Jackass\" Ryan Dunn. Lo show era un misto tra un reality sulla ristrutturazione delle case simile a \"Trading Spaces\" e \"Extreme Makeover: Home Edition\"; ma la stanza, anzich\u00e9 essere ristrutturata, veniva distrutta. \nPlot.\nPer partecipare a \"Homewrecker\", il pretendente doveva inviare allo show la storia di come fosse vittima di violenze e scherzi da parte dei suoi amici. Ogni puntata iniziava con la \"vittima\" che spiegava a Dunn cos'era successo a lui/lei. Dunn successivamente spiava l'aggressore per escogitare uno scherzo nei suoi confronti, come vendetta. Infine, Dunn e un team di aiutanti accompagnavano la vittima a vendicarsi dei torti subiti.\nLo show era composto da due parti, con due storie di persone diverse. Tra una scena e l'altra Dunn spiegava allo spettatore come eseguire simili distruzioni a casa. Le clip erano girate come i video di allenamento degli anni '60."}
{"id": "2024800", "revid": "1924342", "url": "https://it.wikipedia.org/wiki?curid=2024800", "title": "Baby Can I Hold You", "text": "Baby Can I Hold You \u00e8 una canzone della cantautrice folk statunitense Tracy Chapman, estratta nel 1988 come terzo singolo dell'album \"Tracy Chapman\".\nLa canzone riusc\u00ec a raggiungere la top 50 negli Stati Uniti, ma a differenza del precedente singolo \"Talkin' 'bout a Revolution\", si ferm\u00f2 alla posizione numero 48. Ci\u00f2 nonostante \"Baby Can I Hold You\" \u00e8 tutt'oggi ricordato come uno dei brani pi\u00f9 importanti della carriera di Tracy Chapman.\nNeil Diamond registr\u00f2 una cover del brano per l'album del 1989 \"The Best Years of Our Lives\" diventando il primo di una lunga serie di artisti che lo hanno reinterpretato.\nAnche Chapman in seguito ne registr\u00f2 una nuova versione in duetto con Luciano Pavarotti nell'album \"Pavarotti and Friends for Cambodia and Tibet\" nel 2001. Questo ultimo singolo raggiunse la terza posizione della classifica britannica.\nVersione dei Boyzone.\nNel 1997 la \"boy band\" irlandese Boyzone pubblic\u00f2 una cover di \"Baby Can I Hold You\" come terzo singolo estratto dall'album \"Where We Belong\". Il singolo, come il precedente \"Picture of You\", raggiunse la seconda posizione della classifica britannica rimanendo nella top 75 per quattordici settimane."}
{"id": "2024810", "revid": "599013", "url": "https://it.wikipedia.org/wiki?curid=2024810", "title": "Corona (musica)", "text": "La corona, a volte anche detta punto coronato, \u00e8 un segno usato nella notazione musicale per prolungare la durata di una nota o di una pausa oltre al valore abituale.\nStoria.\nIl simbolo della \"corona\" appare in musica fin dal XV secolo; fu utilizzato gi\u00e0 dal compositore franco-fiammingo Guillaume Dufay e dal francese Josquin Desprez. In epoca barocca il segno si trova comunemente utilizzato nei corali e nelle cantate sia di Johann Sebastian Bach sia di altri compositori, posto solitamente alla fine di una frase musicale, per esempio nel corale \"Wenn ich einmal\" dalla Passione secondo Matteo, Bach pone la corona pi\u00f9 volte all'interno del brano e nel corale \"Befiehl du deine Wege\" la \"corona\" \u00e8 posta a prolungamento delle singole frasi musicali e per permettere al coro di prendere fiato. \nDal XVIII secolo, nel periodo classico, la \"corona\" veniva anche usata dal compositore come segno indicativo posto sulla linea di canto (e al tempo stesso su una pausa della compagine orchestrale) per inserire la \"cadenza\" del cantante o del solista, brano pi\u00f9 o meno lungo che spesso veniva improvvisato; la \"corona\" qui in pratica significava una sospensione sia dell'accompagnamento sia della direzione musicale. \nIn epoca pi\u00f9 recente, nel novecento, alcuni autori hanno utilizzato questo simbolo modificandolo anche graficamente per indicarne un diverso valore; Francis Poulenc, ad esempio, a volte ha posto sopra la \"corona\" l'indicazione \"lunga\" o \"corta\" per prolungare pi\u00f9 o meno la durata. Altri compositori contemporanei, come Krzysztof Penderecki o Luigi Nono, hanno ulteriormente variato il simbolo utilizzando un quadrato o un triangolo per indicare durate diverse.\nCaratteristiche.\nLa \"corona\" \u00e8 costituita da un punto sormontato da un segno semicircolare e pu\u00f2 essere posta sopra o sotto una nota, solitamente proprio sopra la testa della stessa. La durata del prolungamento non \u00e8 mai specificata ed \u00e8 a discrezione dell'esecutore, anche se, come indicazione di massima, si ritiene per convenzione che la \"corona\" prolunghi il valore della nota del suo doppio.. In linea di massima il simbolo si mette alla fine di un brano, o di una sua sezione, o di una frase musicale, o anche all'interno di una cadenza. Si trovano esempi particolari in diversi momenti storici della scrittura musicale; in Josquin Desprez nel mottetto \"Tu solus qui facis mirabilia\" la \"corona\" \u00e8 posta pi\u00f9 volte all'interno del brano, anche in battute successive; Stravinskij ne La sagra della primavera pone una \"corona\" proprio sulla nota iniziale suonata ad libitum dal fagotto in un registro sovracuto. "}
{"id": "2024815", "revid": "767487", "url": "https://it.wikipedia.org/wiki?curid=2024815", "title": "Giovanni Battista Sacchetti", "text": "Biografia.\nAllievo di Filippo Juvara, giunse in Spagna nel 1736 per lavorare al Palazzo Reale de La Granja de San Ildefonso, ma poco dopo fu chiamato da Filippo V a Corte, per continuare i lavori del Palazzo Reale di Madrid dopo la morte di Juvara. Per questo motivo, fu nominato \"maestro mayor\" delle opere reali, carica che mantenne fra il 1736 e il 1760. Ebbe anche l'incarico di direttore della Reale Accademia di Belle Arti di San Fernando e \"maestro mayor\" delle opere della citt\u00e0 di Madrid, dal 1742 fino alla morte.\nIn questi anni, pose mano alla ristrutturazione del Teatro del Principe e del Teatro de la Cruz. Fra i suoi progetti rientrano anche la Cattedrale dell'Almudena, il viadotto della calle de Bail\u00e9n e il Convento de las Salesas Reales, nessuno dei quali pot\u00e9 realizzare."}
{"id": "2024818", "revid": "1456895", "url": "https://it.wikipedia.org/wiki?curid=2024818", "title": "Sviluppo (scacchi)", "text": ""}
{"id": "2024819", "revid": "986213", "url": "https://it.wikipedia.org/wiki?curid=2024819", "title": "Marie de La Tour d'Auvergne", "text": "Biografia.\nFiglia di Enrico de La Tour d'Auvergne, duca di Buillon, e di Elisabetta di Nassau, fu sorella del generale francese Henri de La Tour d'Auvergne, visconte di Turenne. Ricevette dalla madre, a Sedan un'educazione strettamente calvinista.\nAncora in giovane et\u00e0, venne promessa in sposa al cugino Henri III di Tr\u00e9moille: il contratto di matrimonio venne siglato il 19 gennaio 1619 e il matrimonio venne celebrato quello stesso 18 febbraio a Sedan. Progressivamente, Marie ottenne il controllo dell'amministrazione della casa, occupandosi attivamente del patrimonio familiare: rinnov\u00f2 il castello medioevale di Vitr\u00e9 e nel 1638 fece ricostruire completamente quello di Thouars, su progetto dell'architetto Jacques Lemercier.\nMalgrado la conversione del marito al cattolicesimo nel 1628, ella mantenne la propria fede verso la chiesa riformata e convinse il marito a continuare a proteggere gli ugonotti del suo ducato. Vennero costruite chiese ugonotte a Thouars ed a Vitr\u00e9 e nel 1659 venne accolto a Loudun un sinodo nazionale.\nNel 1648 ottenne di poter partecipare alla pace di Vestfalia garantendo al proprio figlio primogenito, Henri Charles, sposato in quello stesso anno con Emilia d'Assia-Kassel (figlia di Guglielmo V d'Assia-Kassel), il titolo nominale di \"re di Napoli\".\nEbbe tra le proprie dame d'onore anche \u00c9l\u00e9onore d'Esmier d'Olbreuse, figlia del signore di Olbreuse, che successivamente spos\u00f2 Giorgio Guglielmo di Brunswick-L\u00fcneburg.\nMor\u00ec a Thouars il 24 maggio 1665.\nMatrimonio e discendenza.\nMarie de La Tour d'Auvergne ed Henri III di Tr\u00e9moille ebbero cinque figli:"}
{"id": "2024820", "revid": "1603714", "url": "https://it.wikipedia.org/wiki?curid=2024820", "title": "Chiesa di Santa Croce (Venezia, Giudecca)", "text": "La chiesa di Santa Croce o chiesa della Croce, \u00e8 un edificio religioso, oggi sconsacrato della citt\u00e0 di Venezia, situato presso l'isola della Giudecca. Faceva parte di un monastero benedettino.\nStoria.\nLa localit\u00e0 su cui sorse il monastero era in passato paludosa e inadatta all'insediamento umano. I primi riferimenti risalgono al XIV secolo: nel 1328 il Maggior Consiglio concedeva questi luoghi a vari privati perch\u00e9 le rendessero abitabili; nel 1330 gran parte delle paludi sino al vicino monastero di San Giorgio Maggiore venivano assegnati al monastero di Santa Croce rappresentato dalla badessa Giacomina Paoni, con l'obbligo di regalare annualmente al doge un paio di guanti di \"camozza\" (camoscio) e di bonificare i terreni ampliando il monastero nel giro di tre anni.\nVista la povert\u00e0 del luogo, inizialmente il monastero non pot\u00e9 giovare di grosse rendite, ma riusc\u00ec comunque ad arricchirsi attraverso varie donazioni. Nel 1435, papa Eugenio IV, patrizio veneziano, concedeva l'indulgenza plenaria a chiunque si fosse adoperato per risolvere la penuria delle monache, e qualche anno dopo univa al monastero l'abbazia benedettina di San Giorgio di Fossano con le sue dipendenze, inclusa la chiesa di San Cipriano a Sarzano (Rovigo).\nLe monache erano particolarmente note per le loro virt\u00f9 e moralit\u00e0, tant'\u00e8 che nel 1434 il vescovo di Castello Lorenzo Giustiniani ne trasfer\u00ec tre a San Servolo per correggere la scostumatezza della locale abbazia. Il vescovo prov\u00f2 a ripetere l'esperimento anche a Sant'Angelo di Contorta ma, non avendo qui sortito gli stessi felici effetti, si rivolse a papa Sisto IV che, con un diploma, sopprimeva il monastero e ne trasferiva le religiose a Santa Croce.\nAncora Sisto IV donava al monastero il convento domenicano di San Domenico a Toscolano, abbandonato dai Predicatori, e le chiese di Santa Felicita a Romano e di San Giorgio a Castelfranco, gi\u00e0 appartenute ai Gerolamini. L'ultima donazione si ebbe da Giulio II che assegnava la parrocchia di Santa Maria di Non (attuale frazione di Curtarolo).\nIl 28 giugno 1426 entr\u00f2 in monastero la diciassettenne Eufemia Giustiniani, nipote del vescovo Lorenzo Giustiniani, poi primo patriarca di Venezia e santo. Quest'ultimo si rec\u00f2 spesso a visitare il monastero e la parente e l'11 giugno 1444 la nomin\u00f2 badessa, succedendo a suor Paola. A Eufemia furono attribuiti eventi soprannaturali se non miracoli e fu poi nominata beata. La beata Illuminata Bembo \u00e8 stata anche in questa chiesa.\nQuando Venezia fu assoggettata a Napoleone, il monastero fu soppresso e divenne una \"casa di correzione\" che arriv\u00f2 ad ospitare diverse centinaia di detenuti. Fu poi un magazzino per la raccolta del tabacco, ma dagli anni sessanta del Novecento \u00e8 divenuta sede sussidiaria dell'Archivio di Stato di Venezia."}
{"id": "2024821", "revid": "834", "url": "https://it.wikipedia.org/wiki?curid=2024821", "title": "Yorktese", "text": ""}
{"id": "2024822", "revid": "834", "url": "https://it.wikipedia.org/wiki?curid=2024822", "title": "Malkie", "text": ""}
{"id": "2024825", "revid": "371529", "url": "https://it.wikipedia.org/wiki?curid=2024825", "title": "Candido erotico", "text": "Candido erotico \u00e8 un film del 1977 diretto da Claudio De Molinis (alias Claudio Giorgi).\nTrama.\nCarlo, giovane emigrato da Rovigo in un Paese nordeuropeo, s'esibisce come \"stallone\" nei \"night-clubs\". Poich\u00e9 ha bisogno di molti soldi, si prostituisce occasionalmente anche ai viziosi coniugi Paul e Veronica. Un giorno, per\u00f2, alla vista della loro figlia Charlotte, se n'innamora e decide di lasciare il mestiere e sposarla: purtroppo si scopre impotente con lei, poich\u00e9 la propria virilit\u00e0 si manifesta solo davanti agli spettatori. Charlotte gli si offre davanti ai clienti di un \"night-club\", ma poi l'abbandona per sempre."}
{"id": "2024828", "revid": "834", "url": "https://it.wikipedia.org/wiki?curid=2024828", "title": "Monete proof", "text": ""}
{"id": "2024831", "revid": "453768", "url": "https://it.wikipedia.org/wiki?curid=2024831", "title": "CATIA", "text": "CATIA (acronimo di Computer Aided Three dimensional Interactive Application) \u00e8 una piattaforma commerciale di tipo CAD/CAE/CAM.\nL'applicazione \u00e8 attualmente proprietaria della societ\u00e0 europea Dassault Syst\u00e8mes, e venduta tramite l'International Business Machine. L'applicazione, scritta in linguaggio C++, \u00e8 la principale della suite di Dassault Syst\u00e8mes per la gestione del ciclo di vita del prodotto.\nL'applicazione, creata tra la fine degli anni settanta e i primi anni ottanta \u00e8 stata poi adottata nell'industria. Prodotti concorrenti a CATIA sono Siemens NX e PTC CREO, oltre a sistemi pi\u00f9 orientati alla progettazione meccanica quali SolidWorks (della stessa azienda Dassault di CATIA), Autodesk Inventor, e Solid Edge.\nStoria.\nCATIA fu sviluppato inizialmente nel 1977 per uso interno dal produttore di aerei francese Dassault Aviation, a quel tempo utilizzatore del software CADAM. Inizialmente chiamato CATI (\"Conception Assist\u00e9e Tridimensionnelle Interactive\", in italiano \"Progettazione Assistita Tridimensionale Interattiva\") fu rinominato CATIA nel 1981 quando Dassault cre\u00f2 una sussidiaria per sviluppare e vendere il software e firm\u00f2 un accordo non esclusivo di distribuzione con IBM.\nNel 1984, la Boeing scelse CATIA come suo principale software CAD 3D divenendone il pi\u00f9 grande acquirente. Nel 1988, CATIA 3 fu trasferito dai mainframe alla piattaforma UNIX. Nel 1990, la General Dynamics Electric Boat scelse CATIA come software per progettare i sottomarini di classe Virginia. Nel 1992, CADAM fu acquistato da IBM e l'anno successivo fu distribuito CATIA CADAM v4. Nel 1996 divennero quattro i sistemi operativi che lo supportavano: IBM AIX, Silicon Graphics IRIX, Sun Microsystems SunOS e Hewlett-Packard HP-UX.\nNel 1998 fu distribuita CATIA V5, una versione completamente riscritta e supportata da UNIX, Windows NT e dal 2001 Windows XP. Nel 2008, Dassault ha annunciato CATIA V6 supportato unicamente da Windows, mentre le altre versioni saranno mantenute dai vari partner commerciali, tanto che si parla con insistenza di un futuro porting su Linux e BSD.\nCaratteristiche.\nDenominato comunemente come software tridimensionale per la gestione del ciclo di vita di un prodotto, CATIA \u00e8 in grado di supportare numerosi stadi della vita del prodotto, dalla creazione, al design (CAD), alla produzione (CAM), all'analisi (CAE). CATIA pu\u00f2 essere personalizzato tramite delle API. CATIA V4 pu\u00f2 essere personalizzato tramite i linguaggi Fortran e C, utilizzando una API denominata CAA. CATIA V5 pu\u00f2 essere personalizzato tramite i linguaggi Visual Basic e C++, utilizzando una API denominata CAA2 o CAA V5, un'interfaccia tipo COM.\nCATIA V4 utilizza principalmente superfici polinomiali, con un motore \"non-manifold solid\". Le versioni successive invece implementano NURBS. CATIA V5 si appoggia a un kernel geometrico comprendente un modellatore parametrico di superfici e di solidi (parametric feature based modeler). Questo utilizza curve NURBS come principale rappresentazione interna delle superfici.\nCATIA V5 \u00e8 un sistema altamente scalabile pertanto pu\u00f2 essere corredato di altre applicazioni o moduli comprendenti tutti gli strumenti normalmente disponibili per questa fascia di sistemi PLM come, ad esempio, piattaforme PDM (tra le quali si ricordano Enovia e Smarteam), ambienti CAE per l'analisi agli elementi finiti, routine CAM per la definizione e il calcolo dei percorsi utensile, ecc.\nIndustrie famose che utilizzano CATIA.\nQuesto sistema \u00e8 largamente utilizzato nell'ambito dell'industria tecnica ingegneristica, specialmente nei settori automobilistici e aerospaziali per i quali CATIA, Pro/ENGINEER e NX (precedentemente Unigraphics) sono i sistemi dominanti.\nSettore aerospaziale.\nBoeing ha usato CATIA V3 per sviluppare il suo velivolo di linea 777, e sta attualmente utilizzando CATIA V5 per la sua serie di velivoli 787.\nInoltre hanno utilizzato l'intera serie di prodotti 3D PLM della Dassault Syst\u00e8mes, comprendenti CATIA, DELMIA, e ENOVIA LCA, in aggiunta ad applicazioni sviluppate internamente da Boeing.\nIl gigante aerospaziale europeo Airbus ha utilizzato CATIA gi\u00e0 dal 2001.\nBombardier Aerospace, produttore canadese di velivoli, ha realizzato tutti i suoi sviluppi tecnici su CATIA.\nEmbraer utilizza Catia V5 per lo sviluppo della nuova generazione di jet E2.\nSettore automobilistico.\nLe compagnie automobilistiche, che usano CATIA a vari livelli, sono BMW, Porsche, Daimler Chrysler, Audi, Volkswagen, Volvo, Iveco, Gestamp Automocion, Benteler AG, PSA Peugeot Citro\u00ebn, Renault, Toyota, Honda, Ford, Scania, Hyundai, \u0160koda Auto, Proton, Tata Motors e Mahindra.\nGoodyear utilizza CATIA per progettare pneumatici per i settori automobilistici ed aerospaziali, ed inoltre sfrutta una versione personalizzata di CATIA per le fasi di sviluppo e progettazione.\nTutte le compagnie automobilistiche usano CATIA per la progettazione delle varie strutture di cui si compone l'automobile, ad esempio le porte (cerniere, cinematica dell'apertura), supporti, paraurti, lunotti posteriore e anteriore e tetto, fiancate e strutture portanti, in quanto questo software \u00e8 molto valido\nper la creazione estetica e visuale delle superfici e la conseguente rappresentazione numerica sul computer.\nSettore navale.\nLa Dassault Syst\u00e8mes ha iniziato a fornire il suo software ai costruttori navali con CATIA V5 release 8, che include alcune speciali caratteristiche adatte alla costruzione di navi.\nGD Electric Boat ha usato CATIA per progettare la sua ultima classe di sottomarini per attacco rapido, denominati \"Virginia\" e forniti alla Marina Militare degli USA.\nNorthrop Grumman Newport News ha inoltre usato CATIA per progettare le portaerei di classe \"Gerald R. Ford\", sempre per la Marina Militare degli USA.\nAltro.\nL'architetto Frank Gehry ha usato il software, per conto della C-Cubed Virtual Architecture (ora Virtual Build Team), per progettare i suoi edifici curvilinei, che sono stati oggetto di riconoscimenti.\nL'azienda tecnologica che a lui fa capo, la Gehry Technologies, ha sviluppato un software, basato su CATIA, denominato Digital Project.\nQuest'ultimo \u00e8 stato usato per progettare edifici ed ha permesso di portare a compimento un numero, seppur limitato, di progetti completi.Va detto che la modellazione di forma libera applicata a strutture architettoniche \u00e8 stata oggetto di critiche in quanto si rende necessario utilizzare molto pi\u00f9 materiale portante del normale, oltre a perdere talvolta le funzionalit\u00e0 primarie per le quali l'edificio \u00e8 stato realizzato.\nUltime implementazioni.\nLa Dassault Syst\u00e8mes ha distribuito CATIA Versione 6 (V6) a met\u00e0 del 2008.\nLa nuova interfaccia permette ai progettisti di manipolare direttamente i modelli solidi tridimensionali, piuttosto che seguire l'approccio impiegato in CATIA V5 basato sul concetto di \"feature\"."}
{"id": "2024833", "revid": "827882", "url": "https://it.wikipedia.org/wiki?curid=2024833", "title": "Miles Away", "text": ""}
{"id": "2024835", "revid": "1318658", "url": "https://it.wikipedia.org/wiki?curid=2024835", "title": "Samuel Ruiz Garc\u00eda", "text": "Biografia.\nVisse la sua infanzia ad Irapuato e a 13 anni entr\u00f2 nel seminario diocesano di Le\u00f3n. Nel 1947 venne inviato all'Universit\u00e0 Gregoriana di Roma a completare gli studi teologici. Qui venne ordinato sacerdote. Nel 1954 ritorn\u00f2 a Le\u00f3n e venne designato rettore del seminario diocesano.\nIl 14 novembre 1959 venne nominato vescovo di San Crist\u00f3bal de las Casas, nello stato del Chiapas, e ordinato il 25 gennaio 1960. Questa diocesi si caratterizza per la sua estrema povert\u00e0 e per la maggioranza indigena della popolazione. Durante gli anni, Ruiz instaur\u00f2 un sistema di aiuti della diocesi nei confronti della popolazione indigena.\nSamuel Ruiz Garc\u00eda offr\u00ec la sua collaborazione come mediatore in vari conflitti latinoamericani. In modo particolare durante il conflitto in Chiapas tra l'indigenista Ej\u00e9rcito Zapatista de Liberaci\u00f3n Nacional e il governo federale messicano.\nEsercit\u00f2 il ministero episcopale fino a quando si ritir\u00f2 il 13 marzo 2000.\nNel 1996 ricevette il Premio Pacem in terris e nel 2000 venne insignito dal \"Premio Sim\u00f3n Bol\u00edvar\" dell'UNESCO per il suo speciale impegno personale e per la sua attivit\u00e0 di mediatore, contribuendo cos\u00ec alla pace al rispetto della dignit\u00e0 delle minoranze. Ricevette anche il dottorato \"honoris causa\" dall'Universit\u00e0 Iberoamericana di Citt\u00e0 del Messico.\nNell'aprile del 2008 fu nominato mediatore insieme ad altri intellettuali messicani dal governo federale del presidente Felipe Calder\u00f3n.\nMor\u00ec il 24 gennaio 2011 alle 10:00 presso l'ospedale dei Angeli di Pedregal.\nGenealogia episcopale.\nLa genealogia episcopale \u00e8:"}
{"id": "2024836", "revid": "339392", "url": "https://it.wikipedia.org/wiki?curid=2024836", "title": "Air One Cityliner", "text": ""}
{"id": "2024837", "revid": "6923", "url": "https://it.wikipedia.org/wiki?curid=2024837", "title": "H.O.G.", "text": ""}
{"id": "2024839", "revid": "1522738", "url": "https://it.wikipedia.org/wiki?curid=2024839", "title": "Faile", "text": ""}
{"id": "2024840", "revid": "1522738", "url": "https://it.wikipedia.org/wiki?curid=2024840", "title": "Berelaine", "text": ""}
{"id": "2024841", "revid": "1522738", "url": "https://it.wikipedia.org/wiki?curid=2024841", "title": "Shaido", "text": ""}
{"id": "2024845", "revid": "486946", "url": "https://it.wikipedia.org/wiki?curid=2024845", "title": "The Wild One", "text": ""}
{"id": "2024851", "revid": "92723", "url": "https://it.wikipedia.org/wiki?curid=2024851", "title": "Samuel Ruiz", "text": ""}
{"id": "2024858", "revid": "1372005", "url": "https://it.wikipedia.org/wiki?curid=2024858", "title": "Margraviato di Bergen op Zoom", "text": "Il margraviato di Bergen op Zoom fu una signoria e poi un margraviato (corrispondente del Sacro Romano Impero per marchesato) olandese, originatosi nel 1287 ed estintosi nella propria indipendenza territoriale nel 1795.\nBergen op Zoom venne separata dalla signoria di Breda, a cui era originariamente legata, nel 1287, e venne posta sotto la formale signoria dei duchi di Brabante. Nel 1559 la signoria venne elevata al rango di margraviato. Il titolo fu nominale sino al 1795, quando venne abolito."}
{"id": "2024859", "revid": "1522738", "url": "https://it.wikipedia.org/wiki?curid=2024859", "title": "Juilin Sandar", "text": ""}
{"id": "2024860", "revid": "165042", "url": "https://it.wikipedia.org/wiki?curid=2024860", "title": "Redance", "text": ""}
{"id": "2024864", "revid": "1522738", "url": "https://it.wikipedia.org/wiki?curid=2024864", "title": "Shadar Logoth", "text": ""}
{"id": "2024866", "revid": "228587", "url": "https://it.wikipedia.org/wiki?curid=2024866", "title": "Omnipage", "text": ""}
{"id": "2024869", "revid": "120761767", "url": "https://it.wikipedia.org/wiki?curid=2024869", "title": "Responsabilit\u00e0 civile autoveicoli", "text": "La responsabilit\u00e0 civile autoveicoli (RCA o RC Auto) nell'ordinamento giuridico italiano si riferisce alla responsabilit\u00e0 giuridica per i rischi, avverso il quale \u00e8 obbligatorio garantirsi presso una compagnia di assicurazioni autorizzata, derivanti dagli eventuali danni cagionati a persone o cose, a causa della circolazione di autoveicoli su strada.\nLa compagnia assicuratrice ha, a sua volta, obbligo a contrarre pagamento con tutti i possessori di veicoli a motore in circolazione nel territorio italiano, al fine di risarcire eventuali danni cagionati a terzi. La durata contrattuale \u00e8 annuale o, su richiesta dell'assicurato, di anno pi\u00f9 frazione. \nFunzionamento.\nLe polizze RC auto in Europa sono spesso associate al meccanismo del bonus-malus. In alternativa esistono le assicurazioni RC auto con franchigia, si tratta di contratti indipendenti dalla classe di merito che prevedono una franchigia di compartecipazione dell'assicurato al risarcimento del danno.\nIl mercato viene segmentato per area geografica, et\u00e0, anni di conseguimento della patente, tipo di veicolo assicurato, in base all'entit\u00e0 e frequenza degli incidenti. In particolare quest'ultimo parametro, che \u00e8 solo uno degli indicatori che portano alla determinazione del premio, viene espresso secondo una scala costituita da varie posizioni, che possono essere perse o guadagnate dall'assicurato in base al numero dei sinistri. Tale posizione viene detta \"classe di merito\" ed evolve, in meglio o in peggio, ad ogni scadenza annuale. Il documento che certifica la classe di merito \u00e8 detto attestato di rischio.\nOggi \u00e8 possibile confrontare direttamente online importi e garanzie delle singole compagnie, in particolare l'importantissima rinuncia alla rivalsa, con i Comparatori di assicurazioni. La rivalsa pu\u00f2 essere esercitata ad esempio nei seguenti casi:\nDisciplina normativa.\nL'obbligo dell'assicurazione per la responsabilit\u00e0 civile degli autoveicoli venne istituito in Italia con la Legge 24 dicembre 1969 n.990 (entrata in vigore il 12 giugno 1971), il cui articolo 1 recita:\n\"I veicoli a motore senza guida di rotaie, compresi i filoveicoli e i rimorchi non possono essere posti in circolazione su strade di uso pubblico o su aree a queste equiparate se non siano coperti secondo le disposizioni della presente legge, dall'assicurazione per la responsabilit\u00e0 civile verso terzi prevista dell'art. 2054 del C.C.\"\nL'obbligatoriet\u00e0 della stipulazione decade quando il veicolo \u00e8 stato sottoposto a demolizione o radiazione dal Pubblico registro automobilistico.\nA decorrere dal 18 ottobre 2015 cessa l'obbligo di esporre sul veicolo il contrassegno (cosiddetto \"tagliando\") rilasciato dalla compagnia assicuratrice assieme al certificato di assicurazione; per quest'ultimo invece, vige ancora l'obbligo di portarlo al seguito per poter essere esibito in fase di controllo. Il certificato di assicurazione \u00e8 la quietanza di sottoscrizione della polizza, in pratica la prova documentata del contratto stipulato.\nRiguardo alla tassa automobilistica, si ricorda che a decorrere dal 1\u00ba gennaio 1998 l'esposizione e il portare il contrassegno con s\u00e9 non \u00e8 pi\u00f9 obbligatorio, come stabilito dalla legge 449/1997.\nLa legge n. 248/2006.\nIn base alle modifiche introdotte dal cosiddetto decreto Bersani-Visco (decreto legge 4 luglio 2006, n. 223, convertito poi dalla legge 4 agosto 2006, n. 248) i sinistri sono rilevanti ai fini della penalizzazione solo quando all'assicurato viene attribuita una responsabilit\u00e0 superiore al 50 per cento, sussistendo tuttavia il cumulo qualora nella stessa annualit\u00e0 assicurativa l'assicurato ne cagioni pi\u00f9 di uno. L'attribuzione delle penalizzazioni o dei vantaggi ogni posizione evolve, in meglio o in peggio, ad ogni scadenza annuale.\nNon \u00e8 pi\u00f9 possibile delineare un meccanismo comune per l'evoluzione ed il numero delle classi, perch\u00e9 ogni compagnia utilizza una propria scala interna con un numero variabile di posizioni nonch\u00e9 regole proprie per la perdita o il guadagno delle stesse. Per rendere confrontabili queste scale e consentire il passaggio da una compagnia all'altra, la legge prevede una scala di conversione universale (CU) con 18 posizioni e regole evolutive prefissate.\nNell'attestato di rischio \u00e8 riportata l'equivalenza tra la scala interna adottata dalla compagnia con la quale si \u00e8 assicurati e tale scala di conversione universale; le 18 classi della scala di conversione universale sono identificate dal prefisso CU (CU1, CU2... CU18). Nella scala CU la posizione di partenza, per chi si assicura per la prima volta, \u00e8 la classe CU14 che \u00e8 da considerarsi intermedia. Resta inteso che cambiando compagnia assicuratrice, quella nuova riconvertir\u00e0 la classe CU nella propria classe di merito sulla scala interna, e tale posizione potr\u00e0 essere identica alla CU, migliore o peggiore. Molto spesso nelle scale interne \u00e8 rilevante un intero quinquennio di comportamento (con o senza sinistri), al contrario della CU che viene influenzata unicamente dall'ultima annualit\u00e0 di assicurazione.\nLa normativa non vieta un trattamento non concorrenziale, che, a parit\u00e0 di altre condizioni, porta all'assegnazione di una CU interna che penalizza chi proviene da un'altra compagnia assicurativa, rispetto a chi \u00e8 gi\u00e0 cliente con una polizza in scadenza.\nLa legge n. 40/2007.\nSuccessivamente, il decreto Bersani bis (decreto legge 31 gennaio 2007, n. 7, convertito poi dalla legge 2 aprile 2007, n. 40) ha introdotto alcune novit\u00e0: il divieto di stipula di polizze poliennali (la cui durata minima \u00e8 pari a due annualit\u00e0 complete ovvero 730 giorni) per il ramo danni, ha abrogato l'esclusiva di dieci anni per i contratti assicurativi, ha azzerato le spese a carico del cliente per il cambio di assicurazione, abolito l'esclusiva degli agenti assicurativi monomandatari.\nL'effetto di quest'ultima misura doveva essere l'apertura del mercato della distribuzione assicurativa, non potendo pi\u00f9 una compagnia disporre di una rete di propri agenti. Ogni assicuratore pu\u00f2 proporre ai clienti un portafoglio di polizze di differenti compagnie, fra le quali scegliere.\nIl decreto Bersani bis introduce anche due importanti novit\u00e0: l'attestazione di rischio vale 5 anni dalla data di scadenza dell'ultima polizza; pertanto \u00e8 possibile stipulare un nuovo contratto assicurativo senza perdere la classe di merito; la pi\u00f9 grande novit\u00e0, per\u00f2, \u00e8 la possibilit\u00e0 di acquisire la CU pi\u00f9 bassa del proprio stato di famiglia in caso di acquisto di un veicolo nuovo o usato (quindi quando ci sia passaggio di propriet\u00e0); lo stesso vale in caso di acquisto di una seconda auto.\nSe ad esempio un neopatentato acquista un'auto potr\u00e0 usufruire della CU pi\u00f9 bassa del proprio nucleo familiare, anzich\u00e9 iniziare la propria storia assicurativa dalla CU 14; un altro caso pu\u00f2 essere quello in cui il proprietario di un veicolo ne voglia acquistare un altro; potr\u00e0 acquisire la classe di merito del primo mezzo anche sul secondo, purch\u00e9 sia stato appena acquistato o non sia mai stato assicurato e non abbia mai circolato con il nuovo passaggio di propriet\u00e0.\nLa CU acquisita non ha la stessa validit\u00e0 di una CU maturata nel corso degli anni. Pur non potendo discriminare a livello tariffario le due categorie, molte compagnie si basano sull'attestato di rischio (che nel primo caso sar\u00e0 incompleto essendo una classe derivante da legge Bersani) e applicano una penalizzazione decrescente sul premio che si azzera ad attestato completo. Ciononostante, anche nei primi anni pu\u00f2 esserci un risparmio significativo sul premio assicurativo specie se la classe di merito \u00e8 molto bassa. \nL'eredit\u00e0 della classe di rischio vale solo per persone fisiche e per stesso settore tariffario (es. autovetture, ciclomotori e motocicli).\nNessun obbligo delle compagnie \u00e8 previsto se una persona fisica ha due polizze per due tipi di veicoli diversi, ma guidabili con la solita patente: se ad esempio guida un'auto in classe di merito 1 e assicura una moto fino a 125 cc, riparte per la moto dalla classe 14 come un neopatentato con la A1, anche se entrambi i veicoli sono guidabili con la stessa patente B.\nLa legge n. 99/2009: le nuove polizze poliennali.\nUna norma approvata il 9 luglio 2009, promulgata con la legge 23 luglio 2009 n. 99, modifica nuovamente l'art. 1899 del codice civile. La legge reintroduce la possibilit\u00e0 per le compagnie e gli assicuratori di offrire polizze del ramo danni di durata pluriennale, in cambio di uno sconto rispetto alla polizza annuale.\nIn base alla precedente normativa, la polizza poteva prevedere un rinnovo tacito per un massimo di due anni per volta, un vincolo massimo di 10 anni prima del quale il cliente se dava disdetta doveva pagare tutti i premi degli anni mancanti alla scadenza del periodo decennale, un preavviso massimo di 6 mesi.\nIl decreto Bersani bis aveva imposto che ogni anno il cliente potesse dare disdetta, quindi aveva ridotto il tempo massimo per il tacito rinnovo a 1 anno e abrogato ogni periodo vincolante nelle polizze pluriennali.\nIl \"ddl sviluppo\" mantiene la disciplina del decreto Bersani bis, in quanto il cliente deve sempre avere scelta fra il prodotto annuale e quello poliennale. Quello pluriennale \u00e8 reintrodotto, ma con l'obbligo di uno sconto, un preavviso ridotto a 60 giorni e un vincolo dimezzato a 5 anni.\nSono nulle le clausole che impongono al cliente un vincolo superiore a 5 anni, oltre tale periodo il cliente pu\u00f2 sempre dare disdetta. Nulla vieta la stipula di polizze pluriennali che si possono disdire di anno in anno, quindi con un periodo vincolato minore di 5 anni, o del tutto assente.\nLa legge non precisa alcuna percentuale minima di sconto, n\u00e9 che la polizza debba essere senza oneri, per cui la compagnia potrebbe richiedere la restituzione degli sconti praticata in caso di disdetta prima del periodo vincolato indicato nella polizza.\nLa legge n. 221/2012 e l'abolizione del cosiddetto \"tacito rinnovo\".\nIl decreto legge 18 ottobre 2012 n. 179, convertito in legge 17 dicembre 2012 n. 221, ha inoltre abolito il \"tacito rinnovo\" (di conseguenza, non sussiste pi\u00f9 l\u2019obbligo di comunicare alla propria compagnia la cessazione del contratto RC Auto, n\u00e9 delle eventuali garanzie accessorie a esso correlato) prevedendo una deroga all'art. 1899 del codice civile italiano: infatti modificando il decreto legislativo 7 settembre 2005 n. 209 (\"Codice delle assicurazioni private\") ha inserito nella legge del 2005 l'art. 170-bis il quale dispone al comma 1 che: \nDirettive dell'Unione Europea.\nLa Direttiva 2009/103/CE, cos\u00ec come gi\u00e0 era disposto dalla precedente Direttiva 2005/14/CE (abrogata), ha confermato in capo alle assicurazioni l'obbligatoriet\u00e0 di un importo minimo di copertura in caso di sinistri con danni alle persone e/o alle cose."}
{"id": "2024870", "revid": "6923", "url": "https://it.wikipedia.org/wiki?curid=2024870", "title": "Rifugio Capanna Cervino", "text": "Il rifugio Capanna Cervino si trova poco sopra il Passo Rolle, ai piedi delle pale di San Martino, ad un'altezza di 2.084 m s.l.m., sulla strada forestale che da passo Rolle porta alla Baita Segantini."}
{"id": "2024872", "revid": "339392", "url": "https://it.wikipedia.org/wiki?curid=2024872", "title": "Racing Club de Narbonne M\u00e9diterann\u00e9e", "text": ""}
{"id": "2024877", "revid": "165042", "url": "https://it.wikipedia.org/wiki?curid=2024877", "title": "Redancia", "text": ""}
{"id": "2024885", "revid": "889336", "url": "https://it.wikipedia.org/wiki?curid=2024885", "title": "Lampadina", "text": "La lampadina \u00e8 un dispositivo elettrico realizzato per produrre luce. A questo scopo si possono utilizzare differenti tecnologie e avere diversi possibili usi.\nCronologia storica.\nDi seguito, i principali avvenimenti:\nMisure.\nPrincipalmente una lampadina viene classificata attraverso i suoi due parametri pi\u00f9 importanti:\nLa potenza non \u00e8 un indice diretto del flusso luminoso prodotto da essa (misurato in lumen), poich\u00e9 quest'ultimo \u00e8 determinato anche dall'efficienza luminosa dell'apparato stesso, ovvero dal rapporto tra l'energia luminosa visibile emessa e l'energia elettrica assorbita. L'energia perduta \u00e8 pertanto quella parte di energia consumata che non serve alla produzione di luce visibile.\nNella maggioranza dei casi questa energia perduta \u00e8 dissipata sotto forma di calore oppure, in misura meno significativa, sotto forma di luce emessa in zone dello spettro elettromagnetico che non sono percepibili dall'occhio umano: infrarosso e ultravioletto.\nUna lampadina viene anche catalogata attraverso la forma del suo bulbo:\nUn altro elemento specifico di una lampadina \u00e8 dato dalla tonalit\u00e0 della luce che emette, che pu\u00f2 essere pi\u00f9 \"calda\" o pi\u00f9 \"fredda\". Normalmente si definisce questo parametro come temperatura di colore, ovvero la tonalit\u00e0 che avrebbe la luce emessa da un corpo nero ideale, riscaldato alla temperatura data e il cui valore \u00e8 espresso in kelvin. \u00c8 da sottolineare che contrariamente a quanto si sarebbe portati a pensare, quando si parla di luce \"calda\", si intende una luce tendente verso la parte rossa dello spettro luminoso e quindi emessa da un corpo a temperatura di colore pi\u00f9 bassa. Il ragionamento \u00e8 esattamente l'opposto se parliamo di luce \"fredda\", cio\u00e8 tendente verso il blu. La luce \"naturale\" o \"neutra\" corrisponde al bianco emesso da una lampadina a circa 4000K.\nUna caratteristica importante da considerare \u00e8 costituita dalla tipologia di attacco della lampadina, che si chiama \"vir\u00f3la\" e che pu\u00f2 distinguersi in vari standard per forma e misura:\nTecnologie.\nEsistono lampadine basate su tecnologie molto diverse tra loro:\nAd arco.\nQueste lampade sono state le prime a essere inventate e il loro principio di funzionamento si basa sulla creazione di un arco elettrico, il quale genera un forte flusso luminoso con spettro simile a quello della luce solare. Originariamente per poter generare l'arco in atmosfera d'aria, necessitava un'elevata tensione ed elettrodi di grafite che, consumandosi per ossidazione e sublimazione, dovevano essere continuamente accostati da un dispositivo a orologeria, per far s\u00ec che l'arco non si estinguesse.\nQuesta tecnologia venne quasi abbandonata a causa della sua farraginosit\u00e0 o rimase con applicazioni ridotte (tipicamente proiettori cinematografici), finch\u00e9 non venne reintrodotta grazie allo sviluppo delle lampadine allo xeno in cui il gas nobile inserito in un'ampolla di vetro, protegge gli elettrodi dalla consunzione (attuali applicazioni: fari di automezzi stradali, flash fotografici, lampade da proiezione moderne).\nIncandescenza.\nNella lampada ad incandescenza la produzione di luce avviene portando un filamento metallico di tungsteno all'incandescenza, alla temperatura di 2700 K, per effetto Joule. Il filamento di tungsteno \u00e8 posto in un'ampolla, generalmente di vetro o quarzo, riempita di gas inerti (argon, azoto, ecc.) per evitare l'ossidazione del filamento e limitarne l'evaporazione. Lo spettro di emissione della superficie incandescente del filamento \u00e8 approssimabile allo spettro di un corpo nero.\nNelle lampadine a incandescenza, soltanto una piccola percentuale, generalmente intorno al 5%, dell'energia che le alimenta viene convertita in luce, il rimanente 95% viene diffuso in forma di calore. L'8 dicembre 2008, la Commissione Europea per l'Energia ha approvato la messa al bando in tutti gli Stati membri delle lampade a incandescenza, secondo un programma di progressiva sostituzione a partire dal settembre 2009, con completamento nel settembre 2013.\nAlogena.\nLa lampadina alogena \u00e8 una particolare lampada ad incandescenza, nella quale si trova gas alogeno (iodio, a volte bromo) contenuto nel bulbo, per permettere il riscaldamento del filamento da 3 000 a 4 000 K, in modo da aumentare l'efficienza luminosa, e risultante in uno spostamento verso l'alto della temperatura di colore; tale risultato pu\u00f2 essere ulteriormente migliorato tramite un trattamento superficiale della lampadina, dove tramite una colorazione azzurrata si sposta la temperatura colore risultante della lampada sui 4 500/5 000 K.\nSeguendo quanto gi\u00e0 successo con le lampade a incandescenza, dal 1 settembre 2018 non \u00e8 pi\u00f9 possibile produrre od importare negli Stati membri dell'Unione Europea le lampade alogene.\nScarica.\nNelle lampade a scarica la luce viene prodotta da un gas ionizzato per effetto di una scarica elettrica. Sono tipicamente costituite da un tubo di vetro o quarzo al cui interno \u00e8 presente un particolare gas o vapore (es. di sodio o di mercurio), alle cui estremit\u00e0 sono collocati due elettrodi. Una opportuna differenza di potenziale provoca la formazione di un arco di plasma nel gas.\nL'emissione avviene in corrispondenza delle righe di assorbimento tipiche del gas impiegato. Per esempio, nelle lampade al sodio a bassa pressione l'emissione \u00e8 pressoch\u00e9 monocromatica gialla.\nFluorescente.\nPi\u00f9 spesso la luce \u00e8 prodotta per fluorescenza, come nelle comuni lampade fluorescenti, erroneamente chiamate \"tubi al neon\", anche se il neon in realt\u00e0 non \u00e8 alla base del loro funzionamento. In queste lampadine la scarica avviene in vapore di mercurio, prevalentemente nello spettro ultravioletto. Sulla superficie interna del tubo \u00e8 deposto un materiale fluorescente che assorbe l'energia dei raggi ultravioletti e la riemette nel campo della luce visibile.\nLa scarica nei gas \u00e8 stata realizzata prima della lampadina a incandescenza, ma l'applicazione pratica di questo fenomeno fisico nelle lampadine si \u00e8 avuta solo nella prima met\u00e0 del XIX secolo. Le lampadine a fluorescenza convertono in luce il 25% dell'energia consumata.\nLED.\nAlternative alle lampadine a filamento, sono costituite da uno o pi\u00f9 diodi LED, alimentati da un apposito circuito elettronico, il cui scopo \u00e8 principalmente quello di ridurre la tensione di rete ai pochi volt richiesti dai LED. La luce viene prodotta attraverso un processo fisico nella giunzione del diodo, chiamato \"ricombinazione Elettrone-Lacuna\" che d\u00e0 origine all'emissione di fotoni, di colore ben definito dipendente dall'energia liberata nella ricombinazione.\nSono ormai di uso consolidato i LED monocromatici come il rosso, il giallo, il verde e il blu, nonch\u00e9 tutte le loro combinazioni. \nSolo successivamente \u00e8 stato possibile realizzare LED che producessero luce bianca; per esempio, il dispositivo MT-G Easy White, progettato per sostituire i faretti standard MR16 alogeni, \u00e8 disponibile in 4 tonalit\u00e0 di bianco, con temperature di colore da 2700 a 4000 kelvin, il pi\u00f9 recente MK-R, con resa di 200 lumen per watt \u00e8 disponibile in 6 tonalit\u00e0 di bianco. La luce bianca si pu\u00f2 anche ottenere miscelando l'emissione dei led RGB, dispositivi realizzati all'incirca dall'anno 2000, costituiti da tre giunzioni emittenti luce verde, blu e rossa; in questo caso, la luce bianca si ottiene per addizione dei tre colori primari. In alternativa, viene accoppiato un LED blu con uno strato di fosfori che emettono luce gialla e la combinazione dei rispettivi spettri di emissione produce anche in questo caso un effetto di luce bianca.\nDesta preoccupazione lo spettro di emissione di alcuni LED (specialmente i pi\u00f9 vecchi ed i pi\u00f9 economici), eccessivamente sbilanciato verso il blu: studi recenti mostrano effetti biologici causati dall'eccessiva o prolungata esposizione alla luce blu, con effetti temporanei (difficolt\u00e0 nel prendere sonno) o permanenti (retinopatia fotochimica) nelle fasce maggiormente sensibili della popolazione.\nDiversamente dalle lampadine a incandescenza, che terminano la loro vita con la bruciatura del filamento, i LED degradano lentamente, con una perdita della luminosit\u00e0 che scende al 20-30%. Da un punto di vista economico i LED sono pi\u00f9 costosi delle lampadine a filamento, ma la durata di funzionamento di un LED, che si aggira intorno alle ore, \u00e8 ben superiore alla vita di una lampadina tradizionale.\nVengono espresse, invece, riserve sulla durata dell'elettronica di alimentazione, inglobata nelle lampadine, necessaria per accendere e comandare il LED: soprattutto nei prodotti pi\u00f9 economici, il dimensionamento dei componenti elettronici e la progettazione del corpo della lampada non del tutto adeguata alla dissipazione del calore possono ridurre anche notevolmente la vita utile dell'alimentatore e, quindi, della lampadina.\nDal punto di vista energetico, i LED sono molto pi\u00f9 efficienti delle lampadine a filamento, poich\u00e9 il 50% dell'energia assorbita produce illuminazione e pertanto la quantit\u00e0 di energia sprecata sotto forma di radiazione infrarossa e di calore rilasciato nell'ambiente \u00e8 molto ridotta rispetto alle tecnologie di illuminazione tradizionali.\nLampada con filamenti a LED.\nAltra tecnologia avanzata \u00e8 la lampada a filamenti LED, esteticamente simile a quella a incandescenza, ma con filamenti a LED al posto del tungsteno.\nIl tubo LED.\nIl tubo LED ha l'aspetto delle lampade fluorescenti, la differenza sta nel fatto che, anzich\u00e9 contenere gas nobili, contiene molti diodi LED.\nPolimeri organici.\nQuesta tecnologia, che nel futuro potrebbe diventare quella predominante, si basa su materiali plastici (polimeri) in grado di emettere luce per elettroluminescenza se attraversati da corrente elettrica. Una classe particolare, ma non l'unica, di questi materiali sono gli OLED. I principali vantaggi risiedono nell'economia di esercizio, nel buon rendimento luminoso e nella possibilit\u00e0 di lavorare i corpi illuminanti in fogli di forma arbitraria. Potrebbero per esempio tappezzare il soffitto o le pareti, generando una luce diffusa di varia tonalit\u00e0, non abbagliante e senza ombre. \nCon questa tecnologia si riuscirebbe a convertire in luce oltre il 70% dell'energia elettrica che si consuma, risulta essere molto pi\u00f9 costoso, per lumen emesso, rispetto ad altri sistemi.\nSimbologia.\nNegli schemi elettrici le lampade sono normalmente rappresentate con dei simboli grafici, ci sono due tipi principali di simboli, e questi sono:"}
{"id": "2024887", "revid": "124052809", "url": "https://it.wikipedia.org/wiki?curid=2024887", "title": "Ky\u014dko Otonashi", "text": " \u00e8 un personaggio immaginario del manga e dell'anime \"Maison Ikkoku - Cara dolce Kyoko\", creato dalla mangaka Rumiko Takahashi. Il suo personaggio \u00e8 doppiato in lingua giapponese da Sumi Shimamoto, mentre in italiano prima da Monica Ward ed in seguito da Ludovica Marineo. A dispetto del titolo dell'anime (che non \u00e8 neanche quello originale) non \u00e8 la protagonista: l'autrice ha confermato che Y\u016bsaku Godai \u00e8 il protagonista indiscusso.\nStoria del personaggio.\nKy\u014dko \u00e8 la figlia unica dei coniugi Chigusa, una famiglia borghese giapponese. Suo padre \u00e8 un uomo che manifesta il proprio affetto sotto la forma di una morbosa gelosia, mentre la madre \u00e8 caparbia e calcolatrice. Durante gli anni delle scuole superiori, Ky\u014dko sviluppa una infatuazione, che col tempo diverr\u00e0 amore vero e proprio, nei confronti di un giovane supplente che insegna nella sua classe, Soichiro Otonashi. Nonostante la differenza di et\u00e0, Soichiro ricambia il sentimento ed i due convolano a nozze al termine degli studi di Ky\u014dko, che per amore quindi, rinuncer\u00e0 a frequentare l'universit\u00e0. Tuttavia, dopo pochi mesi dal matrimonio, la felicit\u00e0 dei due sposi viene interrotta dalla morte improvvisa di Soichiro,causata da un male mai spiegato. Ky\u014dko prende la drastica decisione di non sposarsi mai pi\u00f9 e vivere nel ricordo del marito, arrivando al punto di ribattezzare il cane Shiro (che significa \"Bianco\", com'\u00e8 stato rinominato in Italia), che avevano \"adottato\" insieme, col nome del marito Soichiro.\nKy\u014dko trova lavoro, tramite il padre di Soichiro, nella pensione \"Ikkoku\", di propriet\u00e0 della famiglia Otonashi, dove si trasferisce occupando la stanza riservata all'amministratore. Da questo punto della storia ha inizio la storia narrata nella serie. La ventunenne Ky\u014dko conosce i turbolenti abitanti della \"Maison Ikkoku\": il misterioso Yotsuya, la provocante Akemi Roppongi, la signora Hanae Ichinose, e soprattutto Y\u016bsaku Godai, un giovane studente squattrinato, che fin dal primo momento mostra un forte interessamento nei suoi confronti. Per un lungo periodo Ky\u014dko rimane fedele al suo defunto marito, ma le avances di Godai, a cui si aggiungono quelle dell'affascinante Shun Mitaka, suo insegnante di tennis, cominciano a far vacillare Ky\u014dko.\nFin dall'inizio \u00e8 evidente una certa attrazione di Ky\u014dko nei confronti di Godai, pi\u00f9 che in quelli del ricco e pi\u00f9 affascinante Mitaka, ma una serie di circostanze fanno rimanere Ky\u014dko in una situazione di perplessit\u00e0 per tutta la durata della serie. Godai non riesce n\u00e9 a portare a termine i propri studi, n\u00e9 a trovare un impiego stabile. Inoltre, pur dichiarandosi svariate volte, Godai non riesce a respingere le attenzioni che altre donne (in particolar modo Kozue Nanao) hanno nei suoi confronti, rendendo i sentimenti del ragazzo del tutto inaffidabili agli occhi di Ky\u014dko. La famiglia di Ky\u014dko \u00e8 un altro punto di instabilit\u00e0 per la giovane. Il padre vorrebbe egoisticamente che la figlia tornasse a vivere con loro, mentre la madre gradirebbe vedere Ky\u014dko sistemata con il ricco Mitaka. Alla fine della serie, per\u00f2 i sentimenti di Godai avranno la meglio sul cuore della ragazza, ed i due finalmente si sposeranno, avranno una figlia, Haruka, e rimarranno a vivere nella Maison Ikkoku.\nCaratteristiche.\nAspetto fisico.\nKy\u014dko \u00e8 una giovane donna dalla pelle chiara di altezza media (un po' pi\u00f9 bassa di Y\u016bsaku Godai), considerata attraente da molti personaggi che incontra, con grandi occhi azzurri e capelli blu violacei (tinti di nero nel manga) sotto le sue spalle, a volte in una coda di cavallo, con la frangia e due lunghe ciocche che le scendono dalle orecchie. Quando era pi\u00f9 giovane i capelli di Ky\u014dko erano molto pi\u00f9 corti, quasi tagliati a caschetto, ma rimanevano appena sopra le sue spalle.\nKy\u014dko indossa tipicamente pantaloni e maglione a maniche lunghe, coperti da un grembiule giallo che ha l'immagine di un pulcino con le parole \"Piyo\" stampate sotto di esso. Porta spesso anche una scopa di bamb\u00f9, che viene usata per spazzare gli esterni della pensione. \nPersonalit\u00e0.\nNonostante sia dolce ed educata, Ky\u014dko possiede una forte personalit\u00e0, che spesso si manifesta in un carattere permaloso, geloso e testardo. Probabilmente \u00e8 stata proprio questa forza a riuscire a fare andare avanti la donna dopo la morte del marito. Sviluppa presto affetto per Y\u016bsaku e ha la tendenza a innamorarsi di lui (con gli altri inquilini che la prendono in giro per essersi comportata come una \"buona moglie\") e talvolta diventa gelosa di lui (anche se lei nega che sia gelosia). Tuttavia, \u00e8 difficile per lei dimenticare S\u014dichir\u014d Otonashi (morto appena sei mesi dopo il loro matrimonio) e i suoi ricordi di suo marito a volte la mettono di umore malinconico; l'amore di Ky\u014dko per lui a volte si riflette nei dialoghi con il suo cane, che porta lo stesso nome del suo defunto marito. Per certi versi inoltre, il personaggio di Ky\u014dko \u00e8 spesso considerato uno dei primi esempi di personalit\u00e0 tsundere. Infatti Ky\u014dko, nonostante tenda a mostrare agli altri il proprio lato pi\u00f9 combattivo, nasconde una personalit\u00e0 fragile ed affettuosa. Sempre secondo i canoni del personaggio \"tsundere\", Ky\u014dko nasconde anche a s\u00e9 stessa i propri reali sentimenti, negando di essere in qualche modo coinvolta da colui che le dimostra interesse (Godai), e tentando di rimanere aggrappata al ricordo del defunto marito Soichiro.\nIl nome.\nIl cognome \"Otonashi\" \u00e8 composto dalle due parole \u97f3 (\"oto\", in italiano suono) e \u7121 (\"nashi\", in italiano zero, nessuno), che pu\u00f2 essere facilmente tradotto come \"nessun suono\" o semplicemente \"silenzio\". Tuttavia, come per il nome degli altri personaggi della serie, la parola \"zero\" pu\u00f2 indicare idealmente il numero della stanza all'interno della Maison Ikkoku nella quale Ky\u014dko risiede.\n\u00c8 interessante notare che quasi fino alla fine della serie Kyoko viene chiamata da quasi tutti i personaggi, compreso Godai, con l'appellativo \"Kanrinin-san\" (amministratrice). Soltanto i parenti la chiamano Kyoko, mentre Yagami si rivolge a lei con il termine \"senpai\", dato che la ragazza frequenta la stessa scuola che all'epoca frequent\u00f2 Kyoko."}
{"id": "2024891", "revid": "793215", "url": "https://it.wikipedia.org/wiki?curid=2024891", "title": "Jambo Bwana", "text": "Jambo Bwana \u00e8 un brano musicale in lingua swahili del gruppo keniota Uyoga (quando ancora il gruppo si chiamava \"Them Mushrooms\") di genere Hotel pop, molto popolare proprio in Kenya, e scritta dal vocalist Teddy Kalanda Harrison.\nI versi introduttivi del brano sono sostanzialmente una raccolta di frasi swahili di uso comune. Oltre all'espressione \"Jambo, bwana\" (\"salve signore\") che d\u00e0 il titolo al brano, ci sono versi dedicati alle formule di saluto (\"habari gani? nzuri sana\", \"come va? molto bene\") e nel ritornello una delle frasi swahili pi\u00f9 amate dai turisti, \"hakuna matata\" (\"nessun problema\"). \nA questi versi di carattere evidentemente didattico (i Them Mushrooms si rivolgevano soprattutto a un pubblico di turisti), seguono diverse strofe che elogiano lo swahili, il reggae, l'Africa e la \"zuppa di funghi\" (un riferimento ai funghi allucinogeni a cui anche si deve anche il nome del gruppo, \"Them Mushrooms\").\nSuccesso.\n\"Jambo Bwana\" ebbe un grande successo commerciale, vendendo oltre 200.000 copie fra il 1982 e il 1987 e arrivando a ottenere lo status di disco di platino in Kenya. Nel frattempo, altri artisti avevano iniziato a riproporlo in altre edizioni anche all'estero, molte delle quali ottennero buoni risultati di vendita e contribuirono alla notoriet\u00e0 del brano presso il pubblico internazionale. Anche la scelta della frase \"hakuna matata\" nella colonna sonora del successo Disney \"Il Re Leone\" fu probabilmente ispirata dal ritornello di \"Jambo Bwana\". \nIl successo di \"Jambo Bwana\" ne fece un simbolo dei Them Mushrooms e dell'hotel pop in generale. I Mushrooms pubblicarono il brano in pi\u00f9 di uno dei loro album (per esempio su \"Songs from Kenya\" e \"Jambo Bwana\"). La versione originale o le \"cover\" successivamente realizzate da altri artisti appaiono anche in innumerevoli raccolte di musica pop africana, nonch\u00e9 in \"compilation\" dedicate alle feste (\"party music\") o ai bambini (come il CD \"African Playground\" pubblicato da Putumayo Kids).\nAdattamenti e cover.\n\"Cover\" e adattamenti di questo brano sono state realizzate da vari artisti; in alcuni casi, il titolo \u00e8 stato modificato per includere la frase \"hakuna matata\". Due fra le versioni pi\u00f9 note del brano sono quella del gruppo disco pop tedesco Boney M e quella dell'orchestra hotel pop keniota Safari Sound Band. La versione di Boney M, pubblicata nel 1983 col titolo Jambo - Hakuna Matata, ha un testo quasi completamente riscritto (in inglese); conserva dell'originale solo i due tormentoni \"jambo bwana\" e \"hakuna matata\". L'adattamento di Safari Sound Band, dal titolo Jambo Jambo, si \u00e8 imposta come versione \"standard\" nell'industria turistica keniota e tanzaniana; riprende il testo originale dei Them Mushrooms sostituendo per\u00f2 la sequenza di strofe centrale, pi\u00f9 complessa, con pochi versi piuttosto semplici (e quindi pi\u00f9 abbordabili per i turisti e gli stranieri) il cui tema principale \u00e8 l'elogio del Kenya e della sua ospitalit\u00e0 (\"wageni wakaribishwa Kenya yetu\", \"gli stranieri sono benvenuti nel nostro Kenya\", \"Kenya ni nchi nzuri\", \"il Kenya \u00e8 un bel paese\")."}
{"id": "2024892", "revid": "14691", "url": "https://it.wikipedia.org/wiki?curid=2024892", "title": "Hotel pop", "text": ""}
{"id": "2024917", "revid": "1501558", "url": "https://it.wikipedia.org/wiki?curid=2024917", "title": "Pagemaster - L'avventura meravigliosa", "text": "Pagemaster - L'avventura meravigliosa (\"The Pagemaster\") \u00e8 un film del 1994, prodotto negli Stati Uniti e diretto da Pixote Hunt, Maurice Hunt e Joe Johnston.\n\u00c8 un film d'animazione di genere fantastico-avventuroso, interpretato da Macaulay Culkin, Christopher Lloyd e con le voci di Patrick Stewart, Whoopi Goldberg e Frank Welker.\nTrama.\nRichard Tyler \u00e8 un bambino intelligente di 10 anni, con la fobia di ogni cosa. I suoi genitori, esasperati, hanno provato di tutto per incoraggiare il figlio, che per\u00f2 affronta le problematiche della vita solo con statistiche e calcoli matematici. Un giorno il padre, che gli sta costruendo una casa sull'albero, lo manda in bici a comprare dei chiodi dal ferramenta. Durante il tragitto, per\u00f2, scoppia un violento temporale e Richard \u00e8 costretto a rifugiarsi in una biblioteca.\nQui il bambino incontra Mr. Dewey, un eccentrico bibliotecario che prova subito a trovargli un libro adatto da leggere e gli fa anche la tessera, ma Richard rifiuta e chiede di poter telefonare a casa per avvertire i genitori del ritardo. Dopo che Mr. Dewey gli indica il telefono pubblico e l'uscita, il giovane s'incammina nella biblioteca, ritrovandosi in una rotonda dal soffitto coperto di maestosi dipinti che raffigurano personaggi classici della letteratura. Richard scivola su una pozzanghera formata dal suo giubbotto bagnato, sbatte la testa e perde i sensi.\nQuando si sveglia, all'improvviso i dipinti del soffitto iniziano a sciogliersi e a cadere per terra, fondendosi e prendendo la forma di un serpente che lo assale, trasformandolo in un cartone animato. Richard incontra \"Pagemaster\", un mago che gli spiega che si \u00e8 trasformato in un'illustrazione e che, per ritrovare l'uscita della biblioteca (trasformatasi in un'immensa terra fantastica), deve affrontare tre prove: l'Horror, l'Avventura e il Fantasy. Per la strada, Richard incontra e stringe subito una forte amicizia con due libri animati antropomorfici: \"Avventura\", un libro marrone coraggioso che sembra un pirata e \"Fantasy\", un suscettibile libro-fata rosa. Dato che Richard \u00e8 un cliente e possiede il tesserino della biblioteca, i due libri chiedono di andare via con lui, poich\u00e9 sono rimasti rinchiusi l\u00ec dentro per molto tempo.\nI tre aprono per sbaglio un libro liberando il feroce mastino dei Baskerville, a cui sfuggono una libreria, ritrovandosi nella sezione del genere Horror dove incontrano un altro omonimo libro animato, verde e deforme ma buono e amichevole, che accetta con gioia l'invito di Richard ad unirsi a loro e uscire dalla biblioteca, felice della possibilit\u00e0 di avere nuovi amici. I quattro si dirigono verso una casa infestata da fantasmi, dietro cui si scorge l'insegna di uscita dalla biblioteca: qui incontrano il garbato Dr. Jekyll che li accoglie nel suo laboratorio, ma poco dopo beve la pozione tramutandosi nel malvagio Mr. Hyde, che prova ad uccidere il gruppo.\nRichard e i suoi amici lo sconfiggono e si ritrovano vicino all'oceano, nella sezione Avventura, dove prendono una barca per navigare verso la scritta di uscita, che ora appare al di sopra dell'oceano. All'improvviso, il gruppo viene separato dal furioso scontro tra il Capitano Achab e Moby Dick. Richard e Avventura si riuniscono e vengono catturati dalla ciurma di pirati della nave \"Hispaniola\", capitanata da Long John Silver, il quale li porta sull'isola del Tesoro. Arrivativi, per\u00f2, i pirati non trovano nessun bottino e, furiosi, provano ad ammutinarsi contro Silver. Nella baraonda, Horror e Fantasy riescono a cacciare via i pirati con un trucco e Richard, brandendo una spada, allontana John Silver, che umilmente torna sulla sua nave. Dopo essere stato duramente sgridato da Avventura, Horror si allontana e viene inchiodato al suolo dai Lillipuziani, ma Avventura lo salva e si scusa.\nIl gruppo attraversa poi la meravigliosa sezione Fantasy, fatta di stelle e fate, dove Richard vede ora la scritta uscita sul picco di una montagna. Avventura risveglia per\u00f2 per sbaglio un gigantesco drago che attacca il gruppo, e Richard, nel tentativo di attaccarlo con una spada e uno scudo, viene divorato vivo; nella sua pancia trova degli altri libri e apre quello che contiene la fiaba di Jack e la pianta di fagioli, facendo crescere la gigantesca pianta di fagioli con la quale riesce ad uscire dalle viscere del Drago e a raggiungere la porta d'uscita coi suoi amici. Qui incontra ancora Pagemaster che, dopo aver ascoltato le sue lamentele, gli spiega che questa sua fantastica avventura \u00e8 stata fatta per fargli affrontare le proprie paure. E ora che le ha vinte, Pagemaster lo rimanda nel mondo reale.\nRichard si risveglia ai piedi di Mr. Dewey, trovandosi vicino Avventura, Fantasy e Horror, sotto forma di libri normali. Richard si fa dare in prestito i libri e corre felice a casa, ora che ha scoperto il coraggio che gli pu\u00f2 infondere la fantasia dei libri, mentre Mr Dewey sorride lasciando intuire che Pagemaster era lui stesso. Richard decide poi di dormire nella sua casa sull'albero, insieme ai tre libri che continuano a parlare.\nProduzione.\nIl soggetto \u00e8 stato curato da David Casci e David Kirschner, la sceneggiatura \u00e8 degli stessi Casci e Kirschner, pi\u00f9 di Ernie Contreras. Il montaggio \u00e8 stato affidato a Kaja Fehr e le musiche sono di James Horner.\nLa canzone \"Whatever you imagine\", nella versione orignale \u00e8 stata cantata da Wendy Moten.\nDistribuzione.\nUsc\u00ec nei cinema statunitensi il 23 novembre 1994 e italiani il 23 marzo 1995.\nIl film non fu distribuito in DVD in Europa.\nIl film fu distribuito solo in VHS in Europa (in Italia sia dalla RCS che dalla Panarecord in settembre 1995), mentre negli Stati Uniti \u00e8 stato distribuito anche in DVD e in Blu-Ray.\nAccoglienza.\nBotteghino.\nA fronte di un budget di 27 000 000 dollari, il film fu un fiasco al botteghino. Ha debuttato il 23 novembre 1994 in 1803 sale americane e incassato 4 188 399 dollari quel giorno. Incass\u00f2 un totale di 13 670 688 dollari, mentre gli incassi a livello internazionale sono ancora sconosciuti.\nCritica.\nSu Rotten Tomatoes ha un indice di gradimento del 21% basato su 19 recensioni e un voto medio di 4,39/10. Il pubblico intervistato da CinemaScore ha assegnato al film una media \"A-\" su una scala da A+ a F.\nRoger Ebert del \"Chicago Sun-Times\" ha criticato il modo in cui il messaggio del film \u00e8 arrivato, definendolo un \"film triste\", aggiungendo che il messaggio sembra essere che \"i libri possono essere divertenti quasi quanto i cartoni animati televisivi e i videogiochi arcade.\" Brian Lowry di \"Variety\" ha affermato che l'attrattiva principale del film per gli adulti sarebbe la sua durata ridotta e che non ha fatto abbastanza con i suoi famosi personaggi di fantasia, osservando \"Un momento pi\u00f9 ispirato ha Richard che usa un libro, 'Jack e il fagiolo magico', per sfuggire dal ventre di un drago. Sfortunatamente, questi momenti sono pochi e lontani tra loro.\" Rita Kempley del \"Washington Post\" ha dato al film una recensione positiva, definendolo una \"fantasia per bambini splendidamente originale sul mondo dei libri\". James Berardinelli di \"ReelViews\" ha dato un'altra recensione positiva, definendolo un \"film intelligente, spesso coinvolgente e sempre veloce\" che \"usa il mezzo visivo per incoraggiare i suoi spettatori a raggiungere con la loro immaginazione.\"\nRiconoscimenti.\n1995 - Festival internazionale del cinema di Porto\n1996 - Grammy Awards\n1995 - Golden Reel Award\n1994 - Razzie Awards\n1994 - Bad Movie Awards"}
{"id": "2024923", "revid": "88740", "url": "https://it.wikipedia.org/wiki?curid=2024923", "title": "Maddalena (Genova)", "text": "Maddalena (\"Mad\u00e6nn-a\" in genovese, pronuncia ) \u00e8 un quartiere del centro storico di Genova. Era anticamente uno dei \"sestieri\" in cui era suddivisa la citt\u00e0 di Genova e confinava a levante con quello del Molo, a ponente con quello di Pr\u00e8 e a nord con quello di San Vincenzo.\nCompreso in seguito nella ex-circoscrizione \"Pr\u00e8-Molo-Maddalena\", che riuniva in un'unica entit\u00e0 amministrativa i tre quartieri pi\u00f9 antichi del centro storico, Maddalena \u00e8 una \"unit\u00e0 urbanistica\" del Municipio I Centro-Est.\nSituato a ridosso dell'area portuale pi\u00f9 antica ha costituito per secoli il centro del potere economico cittadino, prima che l'espansione a levante della citt\u00e0 attuata nel corso dell'Ottocento spostasse il cuore delle attivit\u00e0 commerciali verso piazza De Ferrari e via XX Settembre, nel quartiere di Portoria.\nDescrizione del quartiere.\nToponimo.\nIl quartiere prende il nome dall'antichissima chiesa di S. Maria Maddalena, posto lungo l'omonima via che attraversa il quartiere.\nTerritorio.\nL' \"unit\u00e0 urbanistica\" della Maddalena occupa l'area centrale del Municipio I Centro Est, compresa tra piazza Banchi, antico centro cittadino, e via Lomellini. Il cuore del quartiere \u00e8 la zona di via della Maddalena e via San Luca, caratterizzata da stretti vicoli, a monte della quale corre via Garibaldi, la cinquecentesca \"strada Nuova\", fiancheggiata dai sontuosi palazzi delle \u00e9lite aristocratiche dell'antica Repubblica di Genova; ancora pi\u00f9 a monte il quartiere comprende il parco della Villetta Dinegro, sorto sui resti di un bastione delle mura cinquecentesche.\nDa un punto di vista strettamente geografico il quartiere occupa la parte pi\u00f9 a valle del bacino del rio Sant'Anna ed \u00e8 delimitato a ponente dal rio Fossatello e a levante dal corso dello stesso rio Sant'Anna, che scorrono interamente coperti sotto le strade del quartiere.\nMaddalena confina a nord-ovest con Pr\u00e8, a nord e nord-est con Castelletto, a sud con Portoria e Molo, a ovest con l'area portuale.\nPi\u00f9 in dettaglio il limite tra Pr\u00e9 e Maddalena segue l'asse di via al Ponte Calvi e via Lomellini, proseguendo in largo della Zecca e salita S. Nicolosio. Il muraglione di sostegno della spianata di Castelletto e l'asse di salita delle Battistine dividono la Maddalena dal quartiere di Castelletto, inglobando la Villetta Dinegro; da piazzale Mazzini un breve tratto di salita S. Caterina divide Maddalena e Portoria, mentre da piazza Caricamento l'asse del percorso viario formato da via al Ponte Reale, piazza Banchi, via Orefici, via Soziglia, via Luccoli, piazza Fontane Marose e dal tratto inferiore di salita S. Caterina divide il quartiere della Maddalena da quello del Molo.\nDemografia.\nLa popolazione dell'\"unit\u00e0 urbanistica\" della Maddalena al 31 dicembre 2012 risultava di 5825 abitanti.\nL'andamento demografico storico evidenzia che, a fronte di una popolazione sostanzialmente stabile per quasi un secolo (da 11.891 abitanti nel 1861 a 11.629 nel 1951), nella seconda met\u00e0 del Novecento si assiste al dimezzamento degli abitanti, fenomeno che ha interessato tutti i tre \u201csestieri\u201d del centro storico (Pr\u00e8, Molo e Maddalena). L'esodo tocca le punte massime negli anni sessanta, proprio nel momento di maggiore espansione demografica della citt\u00e0 nel suo complesso. A partire dai primi anni duemila si assiste ad una ripresa, legata soprattutto all'insediamento di immigrati stranieri. Proprio questa forte presenza straniera (complessivamente i tre quartieri del centro storico hanno con il 21,3% la maggior percentuale di residenti nati all'estero tra tutti i quartieri genovesi) determina alcune anomalie rispetto alla media generale del comune, quali un'elevata presenza di maschi (110,5 ogni 100 femmine, a fronte di una media comunale di 88,6), un'et\u00e0 media pi\u00f9 bassa e un'elevata percentuale di famiglie composte da una sola persona.\nStoria.\nLe origini.\nI primi insediamenti nella zona della Maddalena risalgono al X secolo, quando all'esterno della citt\u00e0 racchiusa entro le mura, la cosiddetta \"civitas\", risorta dopo le distruzioni causate dall'incursione saracena del 936, si svilupparono piccoli nuclei abitati accanto a chiese e monasteri. Intorno all'abbazia di San Siro, primitiva cattedrale di Genova e poi sede di una fiorente comunit\u00e0 monastica, costruita sulle fondamenta dell'antichissima basilica dei Santi Apostoli, sorsero le modeste case degli scalpellini e dei carpentieri. Un altro borgo crebbe accanto al monastero di Santa Maria delle Vigne ed un altro ancora nella zona di Soziglia.\nQuesti primi nuclei suburbani, sorti lungo la principale via di comunicazione che andava direttamente da ponente a levante transitando all'esterno delle mura, e che nel loro insieme formavano il cosiddetto \"burgus\", vennero progressivamente inglobati nell'area urbana. L'abitato and\u00f2 quindi ad espandersi fuori dalle mura carolinge nella zona attraversata dal rio Sant'Anna, fino ad allora a destinazione agricola, come ricordano i toponimi \"Luccoli\" (da \"lucus\", bosco) e \"Vigne\".\nQuest'area rimase fino all'XI secolo una distesa di piccole case a uno o due piani, che fiancheggiavano i percorsi principali di uscita dalla citt\u00e0. La costruzione delle mura dette \"del Barbarossa\" (1155-1160) incluse l'intera zona nella cerchia cittadina, portando il limite di ponente dell'area urbana alla porta di Santa Fede o Sottana, conosciuta come \"Porta dei Vacca\".\nAll'interno delle nuove mura rimanevano ancora ampie zone lasciate inizialmente ad orti e giardini, che avrebbero costituito nei secoli successivi lo sfogo per l'ulteriore espansione urbana.\nNella formazione del nuovo tessuto urbano un ruolo decisivo ebbero le consorterie legate alle famiglie nobili che andavano imponendosi nel quadro politico cittadino, spesso in lotta fra loro, la cui rivalit\u00e0 portava a frequenti spargimenti di sangue, nonostante i tentativi delle autorit\u00e0 comunali di limitare questi scontri cruenti.\nLa Genova medievale venne quindi a strutturarsi come un insieme di tante cittadelle private, chiamate \"curi\u00e6\", la cui struttura edilizia tipica era costituita dal palazzo, affacciato su una piccola piazza circondata da portici in cui si svolgevano le attivit\u00e0 mercantili e protetta da una torre alla cui base erano logge aperte di rappresentanza. Attorno alla piazza sorgevano le abitazioni dei membri della consorteria. I nuclei familiari pi\u00f9 importanti disponevano anche di una chiesa gentilizia, come gli Spinola in San Luca e i Calvi-Pallavicini in San Pancrazio. Le famiglie avevano il diritto di nominare i parroci di queste chiese e di celebrarvi battesimi, matrimoni e funerali. Gli insediamenti delle famiglie che detenevano il potere economico e politico si svilupparono lungo le vie principali, finendo per relegare i ceti popolari nelle strade marginali, in edifici che venivano continuamente sopraelevati al crescere della popolazione.\nAlle aggregazioni legate alle famiglie nobiliari, a partire dal Duecento si sovrapposero quelle legate alle arti e ai mestieri che diedero un significativo impulso allo sviluppo urbano del XIII e XIV secolo. Il ricordo di queste aggregazioni \u00e8 tuttora presente nella toponomastica del centro storico, dove accanto alle vie e alle piazze con i nomi delle famiglie nobiliari (Calvi, De Franchi, Pinelli, Senarega, Spinola) si aprono i vicoli in cui artigiani e commercianti avevano le loro botteghe, con annessa abitazione al piano superiore (via degli Orefici, piazza di Pellicceria, via dei Macelli di Soziglia, vico dei Droghieri).\nLa costruzione della \"Strada Nuova\".\nLa prima rivoluzione urbanistica del quartiere avvenne nel Cinquecento quando nella zona a monte del quartiere fu realizzato un insediamento residenziale che con i suoi sontuosi palazzi celebrava la potenza dell'oligarchia cittadina.\nLungo la \"Strada Nuova\" (successivamente divenuta via Garibaldi, aperta a ridosso delle mura, ai piedi del colle di Castelletto, dove prima sorgevano case popolari e il postribolo pubblico, costruirono i loro palazzi sei delle famiglie nobili pi\u00f9 in vista di quell'epoca (Doria, Grimaldi, Lomellini, Lercari, Pallavicini e Spinola).\nLa nuova strada, pur essendo per l'epoca molto larga e rettilinea, non era pensata come parte di un moderno asse di collegamento tra levante e ponente, ruolo che acquis\u00ec molto pi\u00f9 tardi, nell'Ottocento, quando furono raccordate tra loro le strade dei vari quartieri residenziali elitari sorti a monte del centro storico.\nL'Ottocento.\nUn'altra svolta, connessa allo sviluppo della viabilit\u00e0 urbana legata al porto, fu la creazione, nell'Ottocento, della piazza Caricamento, terminale della carrabile litoranea voluta dal re Carlo Alberto e a lui intitolata (successivamente divenuta via Gramsci). La piazza, che occupava lo spazio antistante la palazzata di Sottoripa, anticamente affacciata direttamente sui moli, era utilizzata per la movimentazione delle merci da e per il porto.\nNelle \"strade nuove\" e nelle vie limitrofe nell'Ottocento accanto all'antica aristocrazia si insediarono le \u00e9lite della nuova borghesia commerciale e finanziaria, come nota il Casalis nel suo \"Dizionario degli stati di S.M. il Re di Sardegna\" (\"\u00c8 questa la parte pi\u00f9 splendida della citt\u00e0, abitata da gran numero di patrizi e di ricchi banchieri e negozianti\".)\nIl Novecento.\nNei primi decenni del Novecento con l'apertura delle gallerie intitolate a Giuseppe Garibaldi ed alla Regina Elena (successivamente intitolata a Nino Bixio) fu realizzato il collegamento tra largo Zecca e piazza Corvetto, consentendo un rapido attraversamento a monte del quartiere.\nDurante la seconda guerra mondiale molti edifici furono gravemente danneggiati dai bombardamenti.\nCome in gran parte del centro storico nel secondo dopoguerra si insediarono tra i vicoli del quartiere elementi malavitosi, la cui presenza ha determinato lo spopolamento e l'impoverimento della zona pi\u00f9 popolare, proprio negli anni negli anni del \"boom economico\", in cui la popolazione della citt\u00e0 nel suo complesso aveva raggiunto il suo massimo storico. Da uno studio condotto dalla Fondazione Rocco Chinnici, in collaborazione con la Compagnia di San Paolo e il Comune di Genova, \u00e8 emersa la percezione di insicurezza e degrado da parte degli abitanti del quartiere, costretti a convivere con varie forme di criminalit\u00e0. La situazione \u00e8 peggiorata negli ultimi anni del Novecento, quando alla piccola malavita sono subentrati esponenti della criminalit\u00e0 organizzata che hanno trasformato i vicoli del quartiere nel principale centro della prostituzione a Genova.\nSul piano della viabilit\u00e0, l'intervento pi\u00f9 importante nel dopoguerra \u00e8 stato la realizzazione della Sopraelevata (1963), che correndo al margine dell'area portuale collega il casello autostradale di Genova Ovest a piazza Caricamento e alla Foce. Pur non avendo svincoli nel quartiere l'apertura di questa arteria ha comunque decongestionato il traffico in transito in piazza Caricamento.\nIl quartiere nel ventunesimo secolo.\nCome gran parte del centro storico, dopo un lungo periodo di degrado il quartiere della Maddalena registra i primi timidi segni di ripresa. Ma mentre sia la zona a monte, via Garibaldi e i suoi palazzi, che quella a mare, con il porto antico, sono state negli ultimi anni riportate a nuova vita, il centro antico rimane ancora assai indietro, nonostante i progetti di riqualificazione avviati nei primi anni duemila. Le azioni di cambiamento, pur tra molte difficolt\u00e0, procedono con interventi mirati alla riqualificazione degli spazi urbani, la realizzazione di un nuovo asilo nido, il sostegno alle piccole imprese che operano nel quartiere, la creazione di spazi destinati a iniziative socio-culturali e il contrasto alla prostituzione ed alle attivit\u00e0 illegali in genere.\nMonumenti e luoghi d'interesse.\nStrade, piazze e spazi pubblici.\nLe vie del quartiere medievale.\nIl quartiere storico si \u00e8 sviluppato lungo due direttrici principali, le due strade che provenendo da ponente portavano nel centro della citt\u00e0 e quella che conduceva direttamente a levante passando all'esterno della prima cinta muraria.\nQueste due strade, successivamente divenute rispettivamente via San Luca e via della Maddalena, costituiscono l'asse del quartiere antico e sono intersecate da numerosi vicoli che dalle antiche calate portuali risalgono verso monte. Tra questi i pi\u00f9 significativi, sia per la relativa ampiezza della sede stradale che per l'importanza degli edifici, sono l'asse formato da via al Ponte Calvi e via Lomellini, al confine con il quartiere di Pr\u00e8 e quello costituito dalla via al Ponte Reale, via Banchi, via degli Orefici, via di Soziglia e via Luccoli, al confine con il quartiere del Molo.\nVia San Luca.\nVia San Luca, l'antico \"carruggio lungo\", prende il nome dall'omonima chiesa, fondata nel 1188 da Oberto Spinola come chiesa gentilizia della propria famiglia; bench\u00e9 pi\u00f9 ampia rispetto ai vicoli circostanti non era comunque adatta al passaggio dei carri. La via costituiva il primo tronco dell'asse viario che da piazza Banchi, appena fuori della prima cinta muraria, collegava la citt\u00e0 con il Borgo. Questa direttrice prosegue verso ponente come via Fossatello, via del Campo e via di Pr\u00e8. A partire dal XII secolo fu sede di insediamenti nobiliari affacciati su piccoli slarghi della via; nel XVI secolo, in contrasto con l'angustia della sede stradale, imponenti palazzi, diversi dei quali iscritti nei registri dei Rolli, hanno sostituito gli edifici medievali porticati, di cui restano alcune arcate ogivali con portali marmorei al piano terra di alcuni edifici.\nNella via erano insediati con le loro case-torri i Grimaldi, guelfi, e gli Spinola, ghibellini, due delle quattro famiglie che si contendevano il potere nella Genova medioevale (le altre erano i Fieschi e i Doria). La via fu teatro delle loro aspre contese fino alla pacificazione, nel 1332. Altre importanti famiglie insediate nella zona furono i Pinelli e i Lomellini.\nTra i vari palazzi degno di nota \u00e8 il palazzo Spinola-Farruggia (civico 14), con la facciata ornata da affreschi di Ottavio Semino ed il portale retto da telamoni, opera cinquecentesca del Valsoldo.\nFederico Donaver, soffermandosi in particolare su via San Luca, sulla piazzetta e sui vicoli che portano il medesimo nome, ricorda come questa fosse una \"delle contrade antiche di Genova\":\nVia della Maddalena.\nLa via, che prende il nome, come tutto il quartiere, dalla chiesa dedicata a S. Maria Maddalena, costituiva il tracciato originario della strada romana che collegava levante a ponente passando all'esterno delle cinte murarie pi\u00f9 antiche, come confermato dal ritrovamento di resti di tombe di epoca romana. Lo sviluppo urbanistico risale tuttavia al XII secolo, dopo che l'intera zona era stata inglobata nelle mura del Barbarossa, restando sempre, a differenza di via San Luca, un insediamento di carattere artigiano e popolare, anche se non manca qualche esempio di dimore nobiliari, come il palazzo che appartenne al primo doge della Repubblica di Genova Simone Boccanegra (civico 29), ristrutturato nel XVI secolo.\nLa strada, quasi parallela al percorso delle \"strade nuove\", va da via San Luca, quasi allo sbocco in piazza Fossatello, a piazza delle Fontane Marose, da dove l'antica strada extraurbana proseguiva lungo salita Santa Caterina.\nDa via della Maddalena una salita, che inizia dal crocevia detto dei \"Quattro Canti di S. Francesco\", un tempo interamente porticato, porta alla spianata di Castelletto, sede di un'antichissima roccaforte difensiva.\nPiazza Banchi.\nPiazza Banchi, al confine tra i sestieri della Maddalena e del Molo, \u00e8 stata per molti secoli il cuore economico della citt\u00e0. Fu l'unica vera piazza pubblica della citt\u00e0 fino alla fine dell'Ottocento, quando il nuovo assetto urbanistico cittadino attribu\u00ec questo ruolo a piazza De Ferrari, dove nel 1912 fu costruito il palazzo della Nuova Borsa, che prese il posto della cinquecentesca Loggia dei Mercanti.\nLa piazza, per la sua posizione, appena fuori delle mura pi\u00f9 antiche, era stata per secoli un animato mercato. La piazza fu ampliata alla fine del XVI secolo, quando fu anche riedificata l'antica chiesa di San Pietro e costruita, su disegno del Vannone, la grande Loggia dei Mercanti, che sarebbe divenuta la sede della Borsa di Genova dal 1855 al 1912.\nPiazza Fossatello.\nSnodo viario al limite tra i quartieri di Pr\u00e8 e Maddalena, su questa piccola piazza si affacciano diversi palazzi inseriti negli elenchi dei Rolli; di questi il pi\u00f9 significativo \u00e8 quello di Cipriano Pallavicini, con il suo prospetto manierista, molto rimaneggiato, il cui aspetto originale \u00e8 noto attraverso alcuni disegni di Pieter Paul Rubens. A fianco del palazzo si dirama la via al Ponte Calvi, che collega la piazza allo scalo portuale, mentre verso monte ha inizio via Lomellini.\nSotto la piazza scorre il rio Fossatello, e nel medioevo vi sorgevano dei bagni pubblici. Ampliata nel 1540, fu per secoli luogo di mercato; al centro vi era una fontana, che dal 1870 si trova in Piazza Bandiera, accanto alla chiesa della Nunziata.\nVia Lomellini.\nLa via intitolata all'importante famiglia aristocratica, che vi possedeva diversi edifici, divide i quartieri di Pr\u00e8 e Maddalena e corre sopra la copertura dei rio Fossatello.\nAl civico 21 si trova la casa natale di Giuseppe Mazzini, sede del Museo del Risorgimento.\nVia Luccoli e via degli Orefici.\nIl percorso che dal Ponte Reale, il molo del porto utilizzato per lo sbarco dei passeggeri, conduce verso il centro della citt\u00e0 attraversa la zona edificata pi\u00f9 vicina alle antiche mura carolinge, sulla copertura del rio di Soziglia (o rio Sant'Anna), che sfocia in mare nei pressi di piazza Banchi. Il percorso, perpendicolare alla ripa, divide il quartiere della Maddalena da quello del Molo e fino al suo sbocco in piazza delle Fontane Marose assume diverse denominazioni (via al Ponte Reale, via Banchi, via degli Orefici, via di Soziglia e via Luccoli). Ha una sede stradale pi\u00f9 ampia rispetto agli stretti vicoli della citt\u00e0 medioevale, essendo stato ampliato nel Cinquecento con la demolizione di vecchie case e la copertura del torrente. In quell'epoca lungo la via, destinata a divenire il collegamento \"di rappresentanza\" fra il centro finanziario di Banchi e le \"Strade Nuove\", sorsero eleganti palazzi.\nVia di Sottoripa.\nVia di Sottoripa \u00e8 una strada porticata che corre sotto alla palazzata che delimita a monte piazza Caricamento, ma \u00e8 molto pi\u00f9 antica di questa. I portici (i pi\u00f9 antichi porticati pubblici di cui si abbia conoscenza in Italia) furono infatti realizzati fra il 1125 e il 1133, secondo criteri minuziosamente stabiliti dalle autorit\u00e0 comunali, ed erano all'epoca direttamente affacciati sul porto, protetti dalle mareggiate da bassi argini in pietra. I portici si estendono per circa 300 m lungo l'intero fronte a mare del sestiere della Maddalena, tra via al Ponte Reale e via al Ponte Calvi. La parte pi\u00f9 orientale, compresa tra via al Ponte Reale e via San Lorenzo, fa invece parte del sestiere del Molo.\nLa via fu detta \"di Sottoripa\" perch\u00e9 il mare arrivava a lambire i portici, le cui fondazioni si trovavano al di sotto del livello del mare, e quindi letteralmente \"sotto la riva\". La via, divenuta da subito uno dei luoghi pi\u00f9 frequentati della citt\u00e0, fu realizzata espressamente per creare gli spazi necessari ai commerci portuali, ed oltre a negozi e botteghe artigiane ospitava i \"fondachi\", magazzini in cui venivano stipate le merci appena sbarcate dalle navi o in attesa di essere spedite oltremare. Questi locali ospitano botteghe e trattorie tipiche. Sottoripa fu descritta nel 1432 da Enea Silvio Piccolomini, il futuro papa Pio II, in visita a Genova, come \"un porticato lungo mille passi dove si pu\u00f2 acquistare ogni merce.\"\nLa via perse definitivamente il suo naturale rapporto con il mare nel XVII secolo, quando la costruzione delle \"Mura nuove\" separ\u00f2 la citt\u00e0 dal porto e venne colmato il bacino portuale prossimo al porticato. Nell'Ottocento fu creata piazza Caricamento, sulla quale si affacciano i portici e la palazzata.\nLa parte centrale dei portici, quella prospettante su piazza Caricamento, si presenta nel suo aspetto originale, mentre quelli verso levante sono stati restaurati nell'Ottocento dall'architetto Alfredo d'Andrade.\nLe facciate dei palazzi medioevali che si innalzano sopra i portici hanno caratteri molto diversi tra loro, ma nell'insieme si nota una certa coerenza architettonica, pur se alterata dall'impatto visivo dell'edificio al centro della palazzata, con i relativi portici, che ha un aspetto del tutto moderno, perch\u00e9 frutto della ricostruzione nel secondo dopoguerra di un palazzo distrutto da bombardamenti aerei; al centro della palazzata si leva una delle superstiti torri medievali, la torre Morchio.\nSalita Santa Caterina.\nLa strada pi\u00f9 a monte del quartiere, in origine asse di uscita dalla citt\u00e0 verso l'omonima porta cittadina delle \"Mura del Barbarossa\", collega piazza delle Fontane Marose a largo E. Lanfranco (piazza Corvetto).\nAltre vie del centro storico.\nI vicoli adiacenti ai percorsi principali sono oggetto di iniziative di recupero urbano, dopo anni di degrado, ma un tempo erano anch'essi zone residenziali di famiglie patrizie.\nPiazza Caricamento.\nPiazza Caricamento fu creata intorno alla met\u00e0 dell'Ottocento come terminale della \"carrettiera Carlo Alberto\" (successivamente divenuta via Gramsci). Dal 1854 fu detta \"di Caricamento\" perch\u00e9 divenne la stazione di testa, destinata al carico e allo scarico delle merci afferenti al porto, della ferrovia progettata come prolungamento della linea Torino-Genova a servizio del traffico portuale. Numerose immagini d'epoca mostrano la piazza affollata di carri in attesa di caricare o scaricare merci.\nLa piazza si estende su un'area che nel Medioevo era occupata dalle banchine portuali: il mare arrivava a lambire i portici di Sottoripa, gran parte dei quali si affacciano sulla piazza. La piazza ha la forma di un quadrilatero irregolare, dagli altri lati \u00e8 delimitata dal Palazzo San Giorgio e dall'area del porto antico, mentre sul lato nord continua nella via Antonio Gramsci, l'antica \"carrettiera Carlo Alberto\"; \u00e8 quasi completamente pedonalizzata mentre il traffico veicolare scorre attraverso un sottopasso, realizzato negli anni novanta sotto la piazza stessa e il Palazzo San Giorgio, che collega via Gramsci con piazza Cavour.\nAl centro della piazza s'innalza la statua bronzea a Raffaele Rubattino, uno dei primi armatori italiani, realizzata nel 1889 dallo scultore Augusto Rivalta.\nLe \"strade nuove\".\nIl percorso che da piazza delle Fontane Marose attraversa tutto il quartiere a monte del \"carruggio lungo\" \u00e8 formato dalle cosiddette \"strade nuove\", tracciate tra il XVI e XVIII secolo come vie residenziali elitarie ma collegate fra loro solo nel 1825, quando fu aperta la strada Carlo Felice (successivamente divenuta via XXV Aprile) tra piazza delle Fontane Marose e il nuovo centro cittadino di piazza S. Domenico (successivamente divenuta piazza De Ferrari). L'intervento veniva a realizzare il collegamento, da tempo auspicato, delle \"strade nuove\" con la via Giulia, uscita orientale della citt\u00e0.\nLa \"Strada Nuova\" (via Garibaldi) e pi\u00f9 tardi la \"Strada Nuovissima\" (via Cairoli), che ne costituisce il proseguimento a ponente, furono realizzate su aree occupate da secoli da modeste abitazioni popolari. Qui alcune delle famiglie pi\u00f9 in vista dell'aristocrazia genovese fecero costruire sontuosi palazzi, facendo di questo percorso uno fra i pi\u00f9 eleganti e monumentali della citt\u00e0. Numerosi interventi di restyling a partire dagli anni novanta hanno valorizzato questa parte del centro storico.\nPer le particolari caratteristiche orografiche del terreno, i palazzi sul lato a monte, che si sviluppano lungo le pendici del colle di Castelletto, furono realizzati secondo uno schema che si adattava alla pendenza del terreno, tipicamente con una scalinata marmorea che dall'atrio conduce ad un cortile porticato sopraelevato, da cui altre scale raggiungono i piani superiori e i retrostanti giardini addossati alla collina.\nVia Garibaldi.\nLa \"Strada Nuova\" per eccellenza (e questo fu ufficialmente il suo nome fino al 1882), progettata da Bernardino Cantone, fu edificata per volere dell'aristocrazia locale a partire dal 1550 e completata circa quarant'anni dopo, nel 1588. Lunga 250 metri e completamente rettilinea, ha una larghezza di 7,5 metri. Venne intitolata a Giuseppe Garibaldi nel 1882, subito dopo la sua morte.\nAll'epoca della sua costruzione la via aveva accesso solo da piazza Fontane Marose perch\u00e9 dal lato opposto, piazza della Meridiana, era chiusa da giardini.\nSulla via si affacciano ben tredici palazzi monumentali, individuati con i nomi altisonanti dei personaggi delle sei famiglie aristocratiche che li fecero costruire, a cui si aggiunsero nel Settecento i Brignole-Sale. Dodici di questi palazzi sono inseriti dal 2006 fra i Patrimoni dell'umanit\u00e0 dell'UNESCO. Nell'elenco dell'UNESCO non \u00e8 compreso il solo \"Palazzo delle Torrette\", posto di fronte al palazzo Doria-Tursi, costruito nel XVIII secolo dall'architetto Giacomo Viano allo scopo di nascondere alla vista del pi\u00f9 celebre dirimpettaio le abitazioni povere e fatiscenti del vecchio quartiere. La maggior parte di questi palazzi furono iscritti nei registri dei Rolli della Repubblica di Genova.\nLa via ha sempre suscitato l'ammirazione di illustri viaggiatori: la sua fama internazionale si deve anche al celebre pittore Pieter Paul Rubens che riprodusse i disegni di molti di questi edifici nel volume Palazzi di Genova, pubblicato ad Anversa nel 1622.\nNei palazzi di via Garibaldi hanno sede uffici pubblici, tra cui la sede del comune di Genova nel palazzo Doria-Tursi, sedi di importanti istituti bancari e due fra le principali pinacoteche, Palazzo Rosso e Palazzo Bianco, che assieme ad alcune sale dello stesso palazzo Doria Tursi costituiscono i \"Musei di Strada Nuova\".\nVia Cairoli e piazza della Meridiana.\nVia Cairoli (\"Strada Nuovissima\") fu aperta nel 1786 come continuazione a ponente della \"Strada Nuova\". Questa via fu realizzata su progetto dell'architetto Gregorio Petondi su aree occupate in parte da case popolari, ma anche da preesistenti residenze signorili, che in alcuni casi dovettero essere riadattate alla nuova sistemazione viaria, come il palazzo Lomellini-Doria Lamba (civ. 18), costruito nel Cinquecento ma ristrutturato ed ampliato nel 1776 dallo stesso Petondi per Gian Tommaso Balbi. La strada ha un andamento curvilineo e sbocca in largo della Zecca, da dove il percorso delle strade nuove si ricollega, attraverso via Bensa e piazza della Nunziata, alla seicentesca \"Strada Balbi\".\nCon l'apertura della \"Strada Nuovissima\" cess\u00f2 il lungo isolamento della \"Strada Nuova\"; le due strade furono raccordate dalla piazza della Meridiana, che prende il nome dall'orologio solare dipinto sulla facciata settecentesca del Palazzo Gerolamo Grimaldi, detto appunto \"della Meridiana\", costruito nel Cinquecento, che ha all'interno affreschi di Luca Cambiaso.\nPiazza delle Fontane Marose.\nPiazza delle Fontane Marose, al limite sud-orientale di via Garibaldi, fa da cerniera tra le strade nuove e via XXV Aprile. L'assetto della piazza, creata nel XVI secolo con la realizzazione della Strada Nuova, fu pi\u00f9 volte modificato nel corso dei secoli.\nPrende il nome da un'antica fontana a tre arcate, realizzata nel 1206, ora scomparsa, che nel XIII secolo era chiamata \"fons marosus\" per la turbolenza delle sue acque ma nei secoli XV e XVI veniva citata come \"fons morosus\", forse per la sua vicinanza al postribolo pubblico, demolito per la costruzione della Strada Nuova, ma non mancano altre ipotesi, alcune decisamente fantasiose, sull'origine del nome. Il toponimo moderno riprende quello originario, anche se la storica fonte non esiste pi\u00f9 dalla met\u00e0 dell'Ottocento, quando fu demolita per l'apertura di via Interiano. La fontana era alimentata da una grande cisterna in cui confluivano le acque di diverse sorgenti provenienti dalla valle Bachernia (successivamente divenuta S. Anna); la cisterna \u00e8 ancora esistente ancora sotto la sede stradale. Tre lapidi in marmo sopravvissute ai secoli, murate sulla facciata del palazzo Interiano Pallavicini, raccontano la storia della fontana: la prima del 1206 \u00e8 riferita alla sua costruzione, la seconda, datata 1427, cita lavori di pulizia della sottostante cisterna, di cui fornisce anche le imponenti misure, mentre la terza, del 1559, ricorda la completa ristrutturazione del manufatto.\nSulla piazza sorgono diversi palazzi storici, anche questi iscritti al registro dei Rolli e compresi nella lista dei Patrimoni dell'umanit\u00e0 dell'Unesco (ad eccezione del palazzo Balestrino): il palazzo Spinola \"dei marmi\" (civ. 6), costruito alla met\u00e0 del Quattrocento per gli Spinola di Luccoli, con il paramento della facciata a bande alternate di marmo e pietra grigia, il cinquecentesco palazzo Interiano Pallavicini (civ. 2), il Palazzo Negrone (civ. 3 e 4) realizzato nel XVIII secolo riunendo due edifici cinquecenteschi, e il palazzo Balestrino, cinquecentesco ma modificato in stile neoclassico nel 1830.\nPiazza del Portello.\nDa piazza delle Fontane Marose la breve via Interiano conduce a piazza del Portello, che prende il nome da un portello nelle \"mura del Barbarossa\" ai piedi della salita che conduceva al colle di Castelletto. La piazza fu creata intorno alla met\u00e0 dell'Ottocento, demolendo le mura ed alcuni vecchi edifici, allo sbocco di via Caffaro, la nuova strada per Castelletto realizzata nel 1851 sulla copertura del rio Bachernia (o sant'Anna), una delle prime vie residenziali delle elite borghesi dell'Ottocento. Alla fine del secolo nella piazza trovarono collocazione le stazioni inferiori della funicolare di Sant'Anna e dell'ascensore di Castelletto, che sale al belvedere Luigi Montaldo.\nDagli anni venti del Novecento la piazza divenne uno dei principali snodi della viabilit\u00e0 cittadina con l'apertura delle gallerie Garibaldi (1927) e Bixio (1928) sul nuovo asse di scorrimento Zecca-Corvetto, destinato ad alleggerire le \"strade nuove\" dal crescente traffico veicolare.\nSopra all'imbocco della galleria Garibaldi, domina la piazza una torre dalla forma vagamente orientaleggiante. Non si tratta per\u00f2, come si potrebbe pensare, di una struttura difensiva ma di un elemento architettonico del giardino del palazzo di Nicolosio Lomellini, che ha il suo ingresso in via Garibaldi. La torre, realizzata nel Cinquecento ha al suo interno una scala a chiocciola per collegare la parte inferiore con quella superiore del giardino. La struttura fu poi sopraelevata, probabilmente nel XVII secolo, per creare un piccolo terrazzo panoramico con vista sulla citt\u00e0.\nAccanto all'imbocco della galleria Nino Bixio una breve scalinata immette nell'ampia ma ripida salita delle Battistine, che divide il quartiere della Maddalena da Castelletto, fiancheggiando il parco della villetta Dinegro. In questa salita abit\u00f2 tra 1880 e 1881 il filosofo Friedrich Nietzsche.\nArchitetture civili.\nPalazzi dei Rolli.\nNell'area della Maddalena, testimonianza dei secoli in cui il quartiere fu il centro economico della citt\u00e0, si trovano ben 49 degli 80 palazzi patrizi genovesi che furono iscritti nei registri dei Rolli tra il XVI e il XVII secolo. Ventinove di questi sono inseriti dal 13 luglio 2006 fra i Patrimoni dell'umanit\u00e0 dell'UNESCO. Tra questi gli edifici i pi\u00f9 imponenti sono quelli di via Garibaldi, caratterizzati da immensi atrii, scaloni monumentali e loggiati affacciati su grandiosi giardini. La maggior parte di questi palazzi sono oggi sedi di uffici, alcuni sono stati in parte trasformati in abitazioni di pregio.\nPalazzo Doria-Tursi.\nL'edificio, comunemente chiamato dai genovesi \"Palazzo Tursi\", sede del comune di Genova e di una sezione dei Musei di Strada Nuova, fu costruito nella seconda met\u00e0 del XVI secolo da Domenico e Giovanni Ponzello per il banchiere Niccol\u00f2 Grimaldi.\nEdificato su tre lotti di terreno, \u00e8 l'edificio pi\u00f9 grande della via, con due ampi giardini che circondano su tre lati il corpo centrale e due logge laterali affacciate sulla strada. I fratelli Ponzello idearono un'innovativa soluzione architettonica per adattare la struttura dell'edificio alla pendenza del terreno, con una scalinata marmorea che dall'atrio conduce al cortile sopraelevato, circondato da un porticato colonnato, da cui uno scalone a doppia rampa raggiunge i piani superiori e il retrostante giardino. La facciata \u00e8 caratterizzata dall'alternanza di materiali pregiati di diverso colore: pietra di Finale, ardesia e marmo di Carrara.\nNel 1597 divenne propriet\u00e0 di Giovanni Andrea Doria che lo acquis\u00ec per il figlio Carlo, Duca di Tursi, al quale si deve l'attuale denominazione. Dopo il 1820 pass\u00f2 ai Savoia, che vi fecero aggiungere la torretta dell'Orologio; dal 1848 \u00e8 sede del municipio genovese. Attraverso il cortile e il corpo posteriore dell'edificio si accede al palazzo degli uffici comunali, realizzato negli anni sessanta del Novecento dagli architetti Franco Albini e Franca Helg. Questo moderno edificio risale con una struttura a gradoni la collina di Castelletto.\nDal 2004 il piano nobile del palazzo ospita alcune sale dei musei di Strada Nuova, in cui sono esposte opere di pittori genovesi del XVII e XVIII secolo, la statua della \"Maddalena Penitente\" del Canova e il celebre violino di Niccol\u00f2 Paganini, detto \"Il Cannone\", costruito nel 1743 dal liutaio Guarneri del Ges\u00f9, oltre a collezioni numismatiche, ceramiche e stoffe pregiate.\nPalazzo Bianco.\nL'attuale palazzo, adiacente al palazzo Tursi, detto \"Bianco\" per il colore chiaro dei prospetti, fu costruito nel 1714 da Giacomo Viano per Maria Durazzo Brignole-Sale sul sito di un precedente edificio cinquecentesco della famiglia Grimaldi. Ospita una sezione dei musei di Strada Nuova, dedicata ai pittori europei tra il Cinquecento e il Settecento, in particolare genovesi, fiamminghi, francesi e spagnoli. Tra le opere di maggior pregio esposte l\"'Ecce Homo\" del Caravaggio (1605).\nAnche se costruito in epoca assai pi\u00f9 tarda dell'adiacente palazzo Doria-Tursi, ne imita la struttura interna secondo lo schema atrio, cortile, scalone, evidenziando come l'architettura genovese del Settecento fosse ancora profondamente influenzata dallo stile dei secoli d'oro della repubblica.\nL'ultima discendente della famiglia, Maria Brignole Sale De Ferrari, duchessa di Galliera, morta nel 1888, lasci\u00f2 l'immobile al comune di Genova, con il vincolo di destinarlo a \"pubblica galleria\", aperta al pubblico nel 1892. Negli anni successivi le raccolte si arricchirono di numerose collezioni private acquisite dal municipio. Il palazzo fu semidistrutto da bombardamenti nel 1942; ricostruito fedelmente nell'immediato dopoguerra, venne riaperto al pubblico nel 1950, con una nuova e moderna sistemazione delle collezioni. Il percorso di visita, che comprende 21 sale ma si sviluppa anche attraverso i giardini e le terrazze, \u00e8 stato nuovamente adeguato ed ampliato nel 2004.\nPalazzo Rosso.\nIl \"Palazzo Rosso\" fu costruito tra il 1671 e il 1677 da Pietro Antonio Corradi per i fratelli Rodolfo e Francesco Maria Brignole-Sale. Come Palazzo Bianco e Palazzo Tursi ospita anch'esso una sezione dei musei di Strada Nuova, dedicata principalmente alle collezioni d'arte dei Brignole-Sale.\nL'edificio, per via della doppia committenza, ha la caratteristica di avere due piani nobili, e si sviluppa su pi\u00f9 corpi di fabbrica collegati fra loro. Gli interni furono affrescati a pi\u00f9 riprese da Domenico Piola, Gregorio De Ferrari, Giovanni Andrea Carlone, Carlo Antonio Tavella e Bartolomeo Guidobono. A met\u00e0 del Settecento la facciata ebbe il suo aspetto attuale ad opera di Francesco Cantone.\nAnche questo palazzo nel 1874 fu donato dalla duchessa di Galliera con tutti gli arredi e le opere d'arte raccolte per oltre due secoli da vari esponenti dei Brignole-Sale, al comune di Genova, che ne fece una sede museale. Alcune sale sono andate in parte distrutte per i bombardamenti della seconda guerra mondiale; con i bombardamenti and\u00f2 perduto anche l'affresco sulla volta del salone, capolavoro di Gregorio De Ferrari, raffigurante \"Fetonte al cospetto di suo padre Apollo\"; nel 1961, dopo otto anni di restauri a cura dell'architetto Franco Albini, con la collaborazione della storica dell'arte Caterina Marcenaro, il museo \u00e8 stato riaperto al pubblico nel 1961.\nPalazzo Spinola di Pellicceria.\nAffacciato su piazza di Pellicceria, fu costruito nel 1593 per Francesco Grimaldi e rimase di propriet\u00e0 della famiglia fino al 1641, quando venne ceduto ai Pallavicini e da questi, per successivi passaggi ereditari, ai Doria e infine agli Spinola. Donato nel 1958 dagli eredi Spinola allo Stato italiano, insieme con la ricca collezione di opere d'arte, ospita dal 1993 la Galleria nazionale di palazzo Spinola, con una vasta quadreria di pittori genovesi del XVI e XVII secolo, oltre ad importanti opere dei maggiori artisti italiani ed europei, tra le quali l\"'Ecce Homo\" di Antonello da Messina e il \"Ritratto di Giovanni Carlo Doria a cavallo\" di Pieter Paul Rubens; nelle volte dei saloni si trovano affreschi di Lazzaro Tavarone.\nPalazzo Doria-Spinola.\nSituato presso la scomparsa porta dell'Acquasola, fu costruito nel 1543 per l'ammiraglio Antonio Doria; nel 1624 pass\u00f2 agli Spinola. Il progetto \u00e8 attribuito a Bernardino Cantone. Nel XVII secolo fu ampliato con l'aggiunta di un loggiato, opera di Bartolomeo Bianco ed affrescato da Giovanni Andrea Ansaldo, demolito nel 1877. In facciata sono affreschi dei fratelli Calvi; altri affreschi con vedute di citt\u00e0 si trovano nella loggia superiore. Il portale esterno (fine del XVI secolo) \u00e8 opera di Taddeo Carlone.\nNel 1876 fu venduto al comune di Genova e da questi ceduto alla provincia, che vi sistem\u00f2 i propri uffici e quelli della Prefettura. I lavori per l'apertura di via Roma, nel 1877, determinarono la scomparsa del giardino e del loggiato a levante, nonch\u00e9 il taglio dello spigolo destro.\nLoggia dei Mercanti.\nLa \"Loggia dei Mercanti\" o \"Loggia della Mercanzia\", destinata in origine alle contrattazioni di merci e valute, si trova in piazza Banchi. L'attuale edificio, che ne aveva sostituito uno precedente del XV secolo, fu costruita tra il 1589 e il 1595 su progetto attribuito ad Andrea Ceresola, detto \"il Vannone\".\nNel 1839 pass\u00f2 alla Camera di Commercio e fu restaurata dal Resasco. Dal 1855 al 1912 ospit\u00f2 la borsa di Genova. Dopo il trasferimento della borsa valori nella nuova sede di piazza De Ferrari, rest\u00f2 in funzione come \"Borsa merci\" fino al 1942, quando il tetto fu distrutto da un bombardamento. Dopo la ricostruzione la loggia fu riaperta e trasformata in uno spazio destinato a mostre ed eventi culturali.\nL'interno si presenta come un unico ambiente a pianta rettangolare con la volta sostenuta da una serie di colonne binate lungo il perimetro. Le arcate su via e piazza Banchi sono chiuse da vetrate, mentre sono cieche quelle sui restanti lati. Sulla parete di fondo si trova un affresco del XVI secolo di Pietro Sorri, raffigurante la \"Madonna in trono col Bambino e i Santi Giovanni Battista e Giorgio\".\nLe torri medioevali.\nTra il XII e il XV secolo il panorama di quello che \u00e8 il centro storico genovese era caratterizzato da numerose torri erette dalle famiglie nobiliari al centro del loro insediamento. Nel 1196 Drudo Marcellino, podest\u00e0 di Genova, ordin\u00f2 che nessuna torre potesse superare l'altezza di 80 palmi genovesi (circa 20 metri) disponendo la riduzione dell'altezza anche per quelle gi\u00e0 esistenti che avessero superato questa misura. In tutta la citt\u00e0 fu fatta un'eccezione a questa regola solo per la Torre Embriaci, nell'attuale quartiere del Molo. Restano ben pochi di questi caratteristici edifici, che nel XIII secolo erano sessantasei in tutta la citt\u00e0. Nell'area della Maddalena quella meglio conservata, ben visibile da piazza Caricamento \u00e8 la torre dei Morchio, costruita con grossi conci di pietra, che si innalza sulla palazzata di Sottoripa.\nMolti di questi edifici, che in origine svettavano sopra alle case, per le continue sopraelevazioni hanno finito per essere incorporate nelle palazzate affacciate sui vicoli, che ne avevano uguagliato l'altezza. \u00c8 questo il caso della torre degli Spinola (o di San Luca), costruita nel 1188; la torre sorgeva dietro alla chiesa di S. Luca, all'angolo fra vico dietro il Coro di S. Luca e vico della Torre di S. Luca; ne resta visibile nel suo aspetto originario solo la parte bassa, con pietre a bugnato e il portico con pilastro ottagonale.\nIn piazza Pinelli si trovava la torre dei Ceb\u00e0: visibile fino al XIX secolo nel suo aspetto originario, la sua struttura, profondamente alterata, \u00e8 ancora intuibile nella parte sporgente della facciata del Palazzo Pinelli-Parodi, in cui \u00e8 stata incorporata.\nUn'altra torre, sempre della famiglia Spinola, che sorgeva nei pressi della basilica delle Vigne \u00e8 ricordata dal toponimo \"Vico della Torre delle Vigne\". La torre \u00e8 stata probabilmente inglobata in un edificio di epoca successiva.\nVilletta Di Negro.\nL'unica area verde pubblica del quartiere \u00e8 la Villetta Di Negro, un piccolo parco collinare ricco di arbusti e piante ad alto fusto mediterranee ed esotiche, con sentieri, grotte artificiali ed una cascata (visibile anche da piazza Corvetto); il parco, progettato come orto botanico dal naturalista Ippolito Durazzo occupa l'area del cinquecentesco bastione di S. Caterina. Nel 1802 fu acquistato dal marchese Gian Carlo Di Negro, che vi fece costruire, su disegno di Carlo Barabino, una villa in stile neoclassico circondata da un grande giardino all'inglese, in cui il Di Negro ospit\u00f2 illustri personaggi. La villa e il parco nel 1863 divennero propriet\u00e0 del comune di Genova, che fece sistemare il giardino come lo si vede nel ventunesimo secolo, con piante esotiche, voliere con uccelli, grotte artificiali e la grande cascata. Al suo interno, nella moderna palazzina progettata da Mario Lab\u00f2, che ha sostituito la villa, distrutta da un bombardamento nel 1942, \u00e8 ospitato il museo d'arte orientale Edoardo Chiossone in cui sono esposte pi\u00f9 di 15000 opere e oggetti d'arte giapponesi (stampe, pitture, armature), donati da Edoardo Chiossone al Comune di Genova.\nMuseo del Risorgimento.\nIn via Lomellini 11, nella casa natale di Giuseppe Mazzini, ha sede il Museo del Risorgimento - Istituto Mazziniano. Nel cinquecentesco palazzo Adorno, trasformato in appartamenti gi\u00e0 nel XVIII secolo, la famiglia Mazzini abit\u00f2 dal 1794 al 1809 e qui nacquero i loro figli, tra i quali, nel 1805, il futuro fondatore della Giovine Italia.\nAlla sua morte un'associazione di operai genovesi, grazie ad una pubblica sottoscrizione acquist\u00f2 alcuni locali dell'appartamento per realizzarvi un sacrario-museo, ceduto nel 1875 al comune di Genova, che lo apr\u00ec al pubblico. Nel 1925 fu acquistato dal governo italiano e nel 1934, quando venne inaugurato l'Istituto Mazziniano, vi fu trasferito anche il Museo del Risorgimento, che dal 1915 aveva sede a Palazzo Bianco; nel museo sono conservati non solo cimeli mazziniani, ma anche l'intero archivio storico risorgimentale del comune di Genova, comprendente collezioni bibliografiche, archivistiche e iconografiche riguardanti il Risorgimento e le Guerre d'indipendenza; tra i documenti conservati c'\u00e8 anche il manoscritto originale dell'Inno di Mameli. L'Istituto Mazziniano dispone anche di una biblioteca specializzata.\nL'area portuale.\nIl porto antico.\nLa porzione del porto antico che costituisce il fronte a mare del quartiere \u00e8 quella antistante piazza Caricamento. Nel medioevo il primitivo porto era strettamente legato alla citt\u00e0, con i portici di Sottoripa allineati lungo i primi pontili di attracco delle imbarcazioni. Questa continuit\u00e0 si interruppe nel 1536 con la costruzione delle prime mura \"di mare\" che separarono materialmente la citt\u00e0 dal porto.\nIn occasione delle celebrazioni colombiane del 1992, venute meno le sue funzioni commerciali, l'area \u00e8 stata riaperta alla citt\u00e0 con un'operazione di riconversione affidata a Renzo Piano, che ha radicalmente trasformato antichi moli e banchine in un vero e proprio parco urbano, con la realizzazione di varie infrastrutture di interesse turistico e culturale, tra cui l'acquario, divenuto in breve una delle principali attrazioni turistiche di Genova.\nDavanti all'acquario si trova la \"Biosfera\", comunemente chiamata \"la bolla\", progettata da Renzo Piano e realizzata nel 2001 nell'ambito degli interventi di riconversione dell'area; si tratta di una struttura in acciaio e vetro che ospita al suo interno un ecosistema con piante e animali tipici della foresta pluviale. Alla testata di ponte Spinola, dove sorge l'acquario, \u00e8 collocata l\"'isola delle Chiatte\", struttura galleggiante formata da vecchie chiatte; progettata da Renzo Piano e intitolata al musicista Luciano Berio, \u00e8 un punto panoramico al centro del bacino del vecchio porto.\nA Ponte Calvi \u00e8 ormeggiato il vascello Neptune, rifacimento moderno di un veliero seicentesco, realizzato nel 1986 per il film Pirati del regista Roman Pola\u0144ski. Terminate le riprese \u00e8 stato collocato nel porto antico di Genova come attrazione turistica. Costruito da un cantiere tunisino \u00e8 immatricolato nel registro navale della Tunisia e batte la bandiera di questo stato.\nL'acquario.\nL'Acquario di Genova \u00e8 il pi\u00f9 grande acquario italiano e il secondo in Europa, dopo quello di Valencia, in Spagna.\nSi trova a Ponte Spinola, nel porto antico, ed \u00e8 stato inaugurato nel 1992 in occasione delle Colombiadi, l'esposizione celebrativa del cinquecentesimo anniversario della scoperta dell'America; pi\u00f9 volte ampliato ha una superficie totale di 9.400 metri quadrati con un percorso che si snoda attraverso vasche che ospitano pesci e rettili, in un'ambientazione che ricostruisce quella naturale delle singole specie.\nDi particolare interesse sono le grandi vasche che ospitano delfini, squali, foche, lamantini e tartarughe e quelle, inaugurate nel 2008, dedicate alle meduse.\nAll'interno della \"Nave Blu\" (o \"Nave Italia\"), collocata accanto all'acquario, \u00e8 stato ricreato l'habitat della foresta del Madagascar.\nArchitetture religiose.\nChiese cattoliche parrocchiali.\nNell'area della Maddalena si trovano alcune tra le chiese genovesi di pi\u00f9 antica origine; tutte parrocchiali, sono comprese nel vicariato \"Centro Ovest\" dell'arcidiocesi di Genova.\nBasilica della S. Maria delle Vigne.\nLa basilica di Santa Maria delle Vigne \u00e8 una delle pi\u00f9 antiche chiese di Genova. Fu costruita pochi anni prima dell'anno Mille sul sito di una precedente cappella risalente al VI secolo, per iniziativa di Oberto Visconte e Guido di Carmandino, antenati degli Spinola. Situata in origine fuori della cinta muraria carolingia, al centro di un ampio podere coltivato a vigneti, da cui il nome, nel XII secolo fu compresa entro le nuove \"mura del Barbarossa\". Divenuta parrocchiale nel 1147, fu pi\u00f9 volte rimaneggiata a partire dal XIII secolo, subendo importanti modifiche alla fine del XVI secolo ed un sostanziale rifacimento verso la met\u00e0 del XVII secolo, con la trasformazione dell'interno in stile barocco, ad opera di Daniele Casella. Queste modifiche hanno fatto della chiesa un edificio completamente diverso dall'originario in stile romanico, di cui l'unica parte conservata completamente integra dal tempo della sua costruzione \u00e8 il campanile. Tra il 1841 e il 1848 fu realizzata una nuova facciata, in stile neoclassico, su disegno di Ippolito Cremona. Nel presbiterio, lungo le navate e presso i numerosi altari sono conservate opere d'arte di artisti genovesi attivi tra il XVII e il XIX secolo.\nNel 1854 nella chiesa fu battezzato Giacomo Della Chiesa, il futuro papa Benedetto XV; vissuto fino a 21 anni nel palazzo di famiglia di salita S. Caterina, fu sempre particolarmente legato alla sua chiesa parrocchiale.\nBasilica di San Siro.\nL'attuale basilica di San Siro fu eretta sul sito di un antico luogo di culto, costruito probabilmente nel VI secolo. Inizialmente intitolata ai Santi Apostoli la chiesa venne poi dedicata a San Siro, uno dei primi vescovi di Genova, vissuto nel IV secolo, e fu la cattedrale della diocesi di Genova fino X secolo, quando la sede vescovile fu trasferita alla nuova chiesa di San Lorenzo, meno esposta alle incursioni saracene perch\u00e9 compresa entro il perimetro delle mura cittadine.\nAll'inizio dell'XI secolo fu affidata ai Benedettini che sul sito dell'antica chiesa fecero costruire una grande basilica romanica e contribuirono all'urbanizzazione dell'area circostante, il cosiddetto \"Burgus\".\nI Benedettini vi rimasero fino al 1398, quando divenne commenda. Nel 1575 fu affidata ai Teatini che a partire dal 1580 la fecero nuovamente ricostruire in stile barocco grazie al finanziamento di varie famiglie patrizie che ebbero il giuspatronato delle cappelle all'interno della chiesa. La chiesa fu inaugurata nel 1610, anche se i lavori sarebbero stati completati solo alcuni anni pi\u00f9 tardi; le decorazioni interne furono realizzate nel corso di tutto il XVII secolo mentre la facciata principale, in stile neoclassico, sarebbe stata realizzata solo nell'Ottocento.\nNel 1904 per scongiurarne il crollo fu demolito l'antico campanile romanico, che aveva evidenziato pericolose crepe. La chiesa sub\u00ec gravi danni durante la seconda guerra mondiale e fu restaurata negli anni immediatamente successivi.\nCome la vicina chiesa delle Vigne conserva al suo interno numerose opere d'arte, soprattutto di artisti italiani del XVI e XVII secolo.\nChiesa di S. Maria Maddalena.\nLa chiesa di Santa Maria Maddalena e San Girolamo Emiliani, conosciuta semplicemente come chiesa della Maddalena, che d\u00e0 il nome al quartiere, fu costruita tra la fine del XVI secolo e la prima met\u00e0 del XVII sul sito di un edificio religioso pi\u00f9 antico, dipendente dal capitolo di S. Lorenzo.\nNel 1572 fu eretta in parrocchia e affidata ai padri Teatini, che tre anni dopo si trasferirono nella basilica di San Siro. Ad essi subentrarono i Somaschi, che officiano la chiesa e che a partire dal 1585 la fecero ricostruire, su disegno del Vannone. Dal 1635 fu completamente trasformato l'interno, suddividendo l'ampio vano unico in tre navate delimitate da colonne binate e con un'alta cupola impostata sopra al transetto; questi lavori vennero completati nel 1661. Nel corso del Settecento vennero eseguite le decorazioni interne.\nLa chiesa conserva affreschi e opere d'arte di vari artisti italiani del XVI e XVI secolo.\nChiesa di S. Luca.\nLa chiesa di San Luca, situata in piazza San Luca, un piccolo slargo dell'omonima via, fu fondata nel 1188 da Oberto Spinola come parrocchia gentilizia delle famiglie Spinola e Grimaldi.\nNella prima met\u00e0 del Seicento fu trasformata in forme barocche dall'architetto lombardo Carlo Mutone. Parzialmente danneggiata da bombardamenti durante la seconda guerra mondiale fu restaurata tra il 1947 e il 1950; nuovi restauri furono eseguiti nei primi anni duemila.\nLa chiesa conserva un importante ciclo di affreschi di Domenico Piola, l'imponente gruppo marmoreo dell'\"Immacolata con angeli\" di Filippo Parodi e il dipinto della \"Nativit\u00e0\", capolavoro del Grechetto.\nChiesa di S. Pancrazio.\nLa piccola chiesa di San Pancrazio \u00e8 situata nell'omonima piazza, tra via Fossatello e via di Sottoripa. Citata per la prima volta in un documento del 1023, nel 1593 divenne parrocchia gentilizia delle famiglie Calvi e Pallavicini; dal 1645 al 1659 fu la prima sede genovese dei padri filippini.\nDistrutta dal bombardamento navale francese del 1684 fu ricostruita in tardo stile barocco nel XVIII secolo su disegno di Antonio Maria Ricca. Nuovamente danneggiata dai bombardamenti aerei della seconda guerra mondiale e restaurata nell'immediato dopoguerra, \u00e8 affidata dal 1976 al Sovrano Militare Ordine di Malta.\nLa chiesa conserva affreschi del bolognese Giacomo Boni, statue di Filippo Parodi e Francesco Maria Schiaffino e un trittico raffigurante episodi della vita di San Pancrazio, attribuito al pittore fiammingo Adriaen Isenbrant.\nEdicole votive e immagini sacre.\nNei vicoli del centro storico sono numerose le edicole votive, in cui erano collocate statue della Madonna o di santi, segno di un'antica devozione, spesso abbinate ad una cassetta per elemosine destinate a scopi caritatevoli, di cui talvolta restano i vani vuoti nelle facciate delle case. Molte delle originali statuette sono state trasferite nel Museo di Sant'Agostino e sostituite da copie.\nLuoghi di culto islamici.\nIn attesa della costruzione di una vera e propria moschea a Genova, argomento dibattuto da anni e che tra prese di posizione favorevoli e contrarie non ha portato sino ad ora ad una decisione definitiva, i musulmani presenti in citt\u00e0 dispongono di diversi piccoli luoghi di culto soprattutto nei vicoli del centro storico, ospitati in locali che erano un tempo negozi o magazzini. Uno di questi si trova in vico del Fornaro, nella zona della Maddalena.\nArchitetture militari.\nMura.\nIl quartiere, esterno alle mura cittadine pi\u00f9 antiche, fu incluso nel XII secolo entro le mura del Barbarossa (costruite tra il 1155 e il 1160).\nPoco rimane del tratto che interessava il quartiere della Maddalena, che aveva inizio dalla Porta di Murtedo (o di S. Caterina), al culmine di salita Santa Caterina, nell'attuale largo E. Lanfranco, davanti al palazzo Spinola; da qui le mura risalivano la retrostante collina, dove in origine sorgeva la Torre di Luccoli, poi sostituita dal cinquecentesco bastione di S. Caterina e nell'Ottocento dal parco di Villetta Dinegro.\nLe mura scendevano poi verso il rio Sant'Anna ed il portello della \"Fonte Amorosa\" (a cui si deve il nome dell'attuale piazza Portello, completamente stravolta negli anni trenta del Novecento dall'apertura delle gallerie Bixio e Garibaldi). Dal portello, lungo il tracciato di salita san Gerolamo le mura risalivano al colle di Castelletto e scendevano nuovamente fino all'attuale largo della Zecca, interrotte dal portello di Pastorezza e pi\u00f9 avanti, allo sbocco di via Lomellini, dalla Torre Regia e dalla Porta di Sant'Agnese, al confine con il sestiere di Pr\u00e8.\nLa costruzione di nuovi edifici e strade nei secoli successivi alla dismissione di queste mura ha portato alla loro completa scomparsa, tranne due brevi tratti del muro perimetrale del bastione di S. Caterina, visibili in salita delle Battistine e in salita Dinegro, dietro al palazzo Spinola, ed il portello di Pastorezza, poco sopra la piazza dei forni pubblici, l'attuale largo della Zecca, inglobato prima nell'acquedotto civico e poi in edifici di epoche successive.\nInfrastrutture e trasporti.\nStrade urbane.\nViabilit\u00e0 antica.\nIl quartiere si \u00e8 sviluppato lungo gli assi di via Fossatello, via San Luca e via della Maddalena, paralleli alla ripa. Provenendo da ponente, chi entrava in citt\u00e0 attraverso la Porta di S. Fede (o Porta dei Vacca), percorsa via del Campo e via Fossatello, poteva raggiungere il centro cittadino lungo via S. Luca e piazza Banchi, oppure proseguire direttamente verso levante attraverso via della Maddalena, salita S. Caterina e la porta di Murtedo, evitando l'attraversamento dell'allora centro cittadino.\nQueste vie, data la loro ristrettezza, consentivano il transito solo a piedi o con bestie da soma. Tale stato di cose non sub\u00ec significative modifiche neppure con l'apertura, tra il XVI e il XVIII secolo, delle \"strade nuove\", concepite come strade di rappresentanza dei nuovi quartieri residenziali dell'aristocrazia cittadina ma prive di veri e propri sbocchi viari. Fu solo con l'espansione urbanistica dei primi decenni dell'Ottocento e l'apertura di via Carlo Felice (ora via XXV Aprile) che le \"strade nuove\" trovarono uno sbocco verso il nuovo centro cittadino e il levante.\nViabilit\u00e0 moderna.\nCon la realizzazione delle due gallerie Bixio e Garibaldi, aperte negli anni trenta del Novecento fu creato quello che \u00e8 uno dei principali assi di scorrimento urbano, tra piazza Corvetto e largo della Zecca.\nLa galleria Garibaldi scorre sotto i giardini dei palazzi di via Garibaldi fino a piazza del Portello, da dove ha inizio la galleria Nino Bixio (in origine \"galleria Regina Elena\"), che corre con andamento curvilineo sotto al parco di Villetta Dinego e sbuca in piazza Corvetto.\nUn altro importante percorso urbano, sempre sulla direttrice ponente-levante, \u00e8 quello che costeggia l'area del porto antico lungo via Gramsci, raggiungendo la \"circonvallazione a mare\", e quindi i quartieri di levante, attraverso piazza Caricamento.\nSopraelevata.\nLa strada a scorrimento veloce comunemente chiamata \"sopraelevata\" (intitolata allo statista Aldo Moro), progettata da Fabrizio de Miranda, fu inaugurata nel 1965; attraversa tutto il quartiere costeggiando la cinta portuale e collega il casello autostradale di Genova Ovest (nel quartiere di Sampierdarena) con il quartiere della Foce. Non esistono svincoli nell'area della Maddalena (uno svincolo, di sola uscita e utilizzabile solo per chi proviene da ponente, si trova in piazza Cavour, nell'adiacente quartiere del Molo), ma la strada riveste comunque una notevole importanza per il quartiere, in quanto la maggior parte del traffico in transito sulla direttrice ponente-levante non viene a gravare sulla viabilit\u00e0 locale. \u00c8 spesso oggetto di dibattito l'impatto visivo di questa struttura che incombe su piazza Caricamento creando una sorta di barriera tra la palazzata di Sottoripa e l'area del porto antico.\nAutostrade.\nIl casello autostradale pi\u00f9 vicino \u00e8 quello di \"Genova-Ovest\", nel quale convergono le tre autostrade che fanno capo a Genova: A7 (Genova \u2013 Milano), A10 (Genova \u2013 Ventimiglia) e A12 (Genova \u2013 Rosignano); si trova nel quartiere di Sampierdarena, a circa 3 \u00a0km da piazza Caricamento.\nFerrovie.\n La stazione di Genova Principe si trova nell'adiacente quartiere di Pr\u00e8, a circa un \u00a0km da piazza Caricamento."}
{"id": "2024927", "revid": "36426", "url": "https://it.wikipedia.org/wiki?curid=2024927", "title": "Seeland-II-C", "text": "Il Seeland-II-C (bratteato di Sj\u00e6lland 2) \u00e8 un bratteato scandinavo proveniente dall'isola di Zelanda, in Danimarca, databile al periodo delle migrazioni (attorno al 500). Il bratteato contiene la seguente iscrizione runica in Fu\u00feark antico:\nLa \"ttt\" finale \u00e8 una tripla runa Tiwaz.\nL'immagine centrale raffigura una testa maschile sopra un quadrupede. Questa \u00e8 la caratteristica distintiva dei C-bratteati (di cui ne sono sopravvissuti circa 400 esemplari), e viene spesso interpretata come la figura di Odino che cavalca il suo cavallo.\nKrause ha tradotto questa iscrizione con:\n\"farauisa\" viene interpretato come \"fara-uisa\", ovvero \"il pericoloso\" o \"il viaggiatore\". Moltke traduce questo termine con \"uno che \u00e8 saggio riguardo ai pericoli\"."}
{"id": "2024929", "revid": "121837", "url": "https://it.wikipedia.org/wiki?curid=2024929", "title": "Sistema binario a raggi X", "text": ""}
{"id": "2024930", "revid": "23885", "url": "https://it.wikipedia.org/wiki?curid=2024930", "title": "Canadian Union of Fascists", "text": ""}
{"id": "2024932", "revid": "155634", "url": "https://it.wikipedia.org/wiki?curid=2024932", "title": "Hilary Longhini", "text": "Biografia.\nOriginaria di Chiesa in Valmalenco e attiva in gare FIS dal dicembre del 2001, la Longhini esord\u00ec in Coppa Europa il 18 dicembre 2003 a Ponte di Legno/Passo del Tonale in discesa libera (49\u00aa). Ai Mondiali juniores di Qu\u00e9bec 2006 ottenne il primo risultato di prestigio della carriera: la medaglia di bronzo nel supergigante.\nIl 15 dicembre 2006 esord\u00ec in Coppa del Mondo nella supercombinata di Reiteralm, chiusa con il 39\u00ba posto, e il 21 gennaio 2007 ottenne il suo miglior piazzamento nel massimo circuito internazionale: 19\u00aa nello slalom gigante di Cortina d'Ampezzo. Il 15 febbraio 2007 colse a Sella Nevea in supergigante il suo miglior piazzamento in Coppa Europa (4\u00aa) e il 3 febbraio 2008 prese per l'ultima volta il via in Coppa del Mondo, a Sankt Moritz in supergigante (49\u00aa).\nNel prosieguo della sua carriera internazionale non ottenne pi\u00f9 risultati di rilievo e si ritir\u00f2 al termine della stagione 2011-2012; la sua ultima gara fu il supergigante dei Campionati italiani 2012, disputato il 22 marzo a Roccaraso e chiuso dalla Longhini all'11\u00ba posto. Non prese parte a rassegne olimpiche o iridate."}
{"id": "2024933", "revid": "183976", "url": "https://it.wikipedia.org/wiki?curid=2024933", "title": "Chiesa Valmalenco", "text": ""}
{"id": "2024938", "revid": "1504506", "url": "https://it.wikipedia.org/wiki?curid=2024938", "title": "Comitato", "text": ""}
{"id": "2024941", "revid": "2043126", "url": "https://it.wikipedia.org/wiki?curid=2024941", "title": "Qualificazioni al campionato europeo di calcio 1992 - Gruppo 4", "text": ""}
{"id": "2024944", "revid": "729019", "url": "https://it.wikipedia.org/wiki?curid=2024944", "title": "Linea Akabane", "text": "La \u00e8 una linea ferroviaria suburbana, a scartamento ridotto, situata a Tokyo, \u00e8 gestita dalla East Japan Railway Company.\nStoria.\nLa linea venne inaugurata nel 1885 come un segmento della Linea Shinagawa della Nippon Railway. La compagnia fu nazionalizzata nel 1906 e il servizio elettrico cominci\u00f2 nel 1909. La linea venne ribattezzata con il nome attuale nel 1972, diventando parte della Linea Yamanote. Il servizio merci venne dismesso a partire dal 1999.\nNel 1985 la Linea Akabane Line fu assorbita dalla Linea Saiky\u014d (tra Shinjuku e \u014cmiya) e dalla linea principale T\u014dhoku (tra Akabane e \u014cmiya). Il nome Linea Akabane \u00e8 quasi completamente scomparso nell'uso commerciale odierno."}
{"id": "2024948", "revid": "729019", "url": "https://it.wikipedia.org/wiki?curid=2024948", "title": "The Power Trip", "text": "The Power Trip \u00e8 stato un tag team di wrestling della World Wrestling Federation creata nel 2001. Era formata da Stone Cold Steve Austin e Triple H.\nStoria.\nIl team si form\u00f2 a \"Raw\" la notte dopo WrestleMania X-Seven, quando Triple H aiut\u00f2 Steve Austin (passato heel) a sconfiggere The Rock e a mantenere il WWF Championship. Assieme a Vince McMahon, e a Stephanie McMahon, formarono questa stable. A quel tempo Triple H era l'Intercontinental Champion, mentre Austin era il WWF Champion. Il team vinse il WWF Tag Team Championship a Backlash quando sconfissero i Brothers of Destruction. A Judgment Day, Triple H perse l'Intercontinental Championship contro Kane in un chain match, a causa di un aiuto malriuscito di Steve Austin. Poche settimane dopo, Triple H e Austin persero il titolo di coppia a \"Raw\" contro Chris Jericho e Chris Benoit. Durante il match Triple H si infortun\u00f2 al collo.\nAustin non pot\u00e9 rivincere i titoli; si vendic\u00f2 comunque dei due canadesi attaccandoli durante un match contro i Dudley Boyz per il titolo a King of the Ring, permettendo a questi ultimi di vincere match e titolo. Con l'inizio dell'Invasion, Austin si trov\u00f2 costretto a trovare un sostituto di Triple H: trov\u00f2 Kurt Angle. I due per\u00f2 non andarono mai d'accordo, e durante l'elimination match di InVasion, Austin trad\u00ec Angle e si un\u00ec all'alleanza WCW/ECW.\nTriple H e Austin si riunirono per una notte il quindicesimo anniversario di \"Raw\", dove insieme a The Undertaker e Mankind attaccarono Vince McMahon."}
{"id": "2024949", "revid": "339392", "url": "https://it.wikipedia.org/wiki?curid=2024949", "title": "Two-Man Power Trip", "text": ""}
{"id": "2024951", "revid": "245462", "url": "https://it.wikipedia.org/wiki?curid=2024951", "title": "Giovanni Lombardi Stronati", "text": "Biografia.\nSi laurea nel 1985 in Economia Commercio alla Sapienza con 110 e lode successivamente in legge sempre con 110 e lode. Inizia come tributarista ed esperto di 'merger &amp; acquisitions' presso l'Arthur &amp; Young Consulting, ha collaborato con la cattedra di Diritto Tributario alla Sapienza di Roma ed \u00e8 stato docente a contratto in Scienza delle Finanze presso la Libera universit\u00e0 internazionale degli studi sociali Guido Carli (Luiss); ha scritto vari articoli su riviste specializzate in materia tributaria. Nel 1994 fonda a New York la Credit Securitization societ\u00e0 attiva nella cartolarizzazione di crediti, soprattutto nei confronti delle pubbliche amministrazioni. \nVive a Londra dal 1994, \u00e8 cittadino britannico."}
{"id": "2024955", "revid": "339392", "url": "https://it.wikipedia.org/wiki?curid=2024955", "title": "Antiterrorismo Pronto Impiego", "text": ""}
{"id": "2024956", "revid": "2055319", "url": "https://it.wikipedia.org/wiki?curid=2024956", "title": "Chiesa di Santa Sofia (Benevento)", "text": "La chiesa di Santa Sofia \u00e8 un antico edificio religioso di Benevento; sorge nella piazza omonima, inizialmente intitolata a Carlo Maurizio Talleyrand. Si tratta di una delle pi\u00f9 importanti testimonianze dell'architettura longobarda nella Langobardia Minor, anche se nel corso dei secoli \u00e8 stata pi\u00f9 volte rimaneggiata, fino ad acquisire il suo aspetto moderno.\n La chiesa \u00e8 di propriet\u00e0 del FEC.\nStoria.\nLa fondazione e consacrazione (758 ca. - 26 agosto 768).\nSalito al trono nella primavera del 758, il duca longobardo Arechi II avvi\u00f2 un vasto progetto di mecenatismo, che attraverso monumenti di prestigio cerc\u00f2 di sviluppare uno stile solenne e ricercato all'altezza delle sue ambizioni. Costruita \"a fundamentis\" nei due anni successivi alla sua elezione, a breve distanza dalla sede del potere ducale, la chiesa di Santa Sofia rappresentava idealmente uno dei momenti pi\u00f9 alti dell'ambiziosa opera civile, artistica e culturale di cui Arechi II si faceva munifico promotore.\n\u00c8 presumibile che la costruzione dell'edificio fu completata almeno nelle strutture entro il 760, anno in cui la chiesa accolse le reliquie dei XII Fratelli Martiri. Il \"terminus ante quem\" per la consacrazione e il completamento della chiesa \u00e8, invece, il 26 agosto 768, giorno in cui furono traslate e deposte solennemente in un altare a loro dedicato, le reliquie di san Mercurio di Cesarea, abbandonate nel 633 presso Quintodecimo dal perdente imperatore Costante. Il santo romano era molto venerato a Bisanzio e la traslazione delle sue reliquie presso la capitale del Ducato longobardo ebbe senza dubbio anche scopo politico: il martire diviene tutore dello Stato e suo patrono.\nLa chiesa fu intitolata in greco, con una donazione del 774, alla \"Divina Sapienza di Cristo\" (\"\u0391\u03b3\u03af\u03b1\u03bd \u03a3\u03bf\u03a6\u03af\u03b1\u03bd\"), come l'omonima basilica di Costantinopoli, e costruita su modello della cappella palatina di Liutprando a Pavia.\nNello stesso atto, la fondazione della chiesa viene motivata da Arechi a favore della sua redenzione e a vantaggio della salvezza del suo popolo e della sua patria. \u00c8 evidente l'intento devozionale e lo scopo dichiaratamente politico e terreno a cui il duca si richiama: sin dalla fondazione, la chiesa viene concepita quale santuario non solo del principe, ma anche e soprattutto dell'intero organismo sociale e territoriale posto sotto il dominio del principe, ossia la nazione beneventana.\nIstituzione del Principato: Santa Sofia, tempio nazionale della \"gens Langobardorum\" (774).\nDopo la sconfitta di Desiderio ad opera di Carlo Magno (774), il Ducato di Benevento viene elevato a Principato, per volere di Arechi il quale, assumendo su di s\u00e9 i simboli del potere regale e attribuendosi le prerogative regie, autoproclamandosi \"princeps\", continua a difendere l'indipendenza politica della \"gens Langobardorum\". Benevento assurge al ruolo di ultimo baluardo dell'autonomia longobarda, diventando la seconda Pavia, la \"Ticinum geminum\". \nLa chiesa assume funzione pubblica e nazionale, diventando, quindi, tempio nazionale dei Longobardi. Inoltre, il tempio nazionale, dopo la sconfitta di Desiderio, ospit\u00f2 le \"reliquae langobardorum gentes\", elevandosi anche a sacrario della stirpe.\nArechi vi annesse anche un monastero femminile benedettino, alle dipendenze di Montecassino, retto dalla sorella Gariperga. La chiesa divenne, quindi, polo morale e religioso distinto dalla Cattedrale di Benevento.\nLe riparazioni nei secoli successivi.\nLa chiesa sub\u00ec gravi danni durante il terremoto del 5 giugno 1688 e poi ancora a causa del sisma del 14 marzo 1702: a causa del primo crollarono le aggiunte medievali e la cupola primitiva. Gi\u00e0 in quest'occasione il cardinale Orsini, il futuro papa Benedetto XIII, volle che la chiesa fosse ricostruita secondo il gusto barocco: nei lavori di restauro, affidati dal 1705 all'ingegnere Carlo Buratti, la pianta fu trasformata da stellare a circolare, furono costruite due cappelle laterali, fu cambiato l'aspetto dell'abside, della facciata, dei pilastri. Furono inoltre distrutti quasi del tutto gli affreschi che ricoprivano la chiesa, dei quali restano solo alcuni frammenti con \"Storie di Cristo e della Vergine\".\nUn discusso intervento di restauro nel 1957 ripristin\u00f2 scrupolosamente, sulla base dei documenti disponibili, le absidi e l'originale pianta della chiesa longobarda ed elimin\u00f2 le cappelle settecentesche; tuttavia lasci\u00f2 quasi immutata la facciata barocca.\nArchitettura.\nL'interno.\nLa chiesa di Santa Sofia presenta piccole proporzioni: si pu\u00f2 circoscrivere con una circonferenza di 23,50\u00a0m di diametro. La pianta centrale si rif\u00e0 a quella dell'omonima chiesa di Costantinopoli, ma \u00e8 molto originale: al centro sei colonne sono disposte ai vertici di un esagono e collegate da archi che sorreggono la cupola.\nL'esagono interno \u00e8 poi circondato da un anello decagonale con otto pilastri di pietra calcarea bianca e due colonne ai fianchi dell'entrata, ognuno dei quali disposto parallelamente alla corrispondente parete. La disposizione delle colonne e dei pilastri crea insoliti giochi prospettici, inoltre la combinazione del decagono esterno con l'esagono interno d\u00e0 luogo ad irregolari coperture a volta. Non meno originale \u00e8 la forma delle pareti. La zona delle tre absidi \u00e8 circolare, ma nella porzione centrale ed anteriore le mura disegnano parte di una stella, interrotta dal portone, con quattro nicchie ricavate negli spigoli. I rimandi artistici sono molteplici: da un lato, il corpo centrale slanciato richiama la tradizione propria dei Longobardi gi\u00e0 affermata a Pavia, nella chiesa di Santa Maria alle Pertiche; dall'altro, l'articolazione dei volumi palesa i rapporti dialettici con l'architettura bizantina.\nNon trascurabili le statue lignee di \"San Giovenale\" (1793) e l\"Immacolata\" dello scultore Gennaro Cerasuolo, che si trovava un tempo nel convento di San Francesco. Attualmente le due statue sono conservate nella chiesa del Santissimo Salvatore, in via Stefano Borgia, di propriet\u00e0 della Parrocchia di Santa Sofia.\nGli affreschi.\nDegli affreschi originari, dai colori vivaci, che una volta ricoprivano tutto l'interno della chiesa, sono rimasti alcuni frammenti nelle due absidi laterali: l\"Annuncio a Zaccaria\", \"Zaccaria muto\", l\"Annunciazione\" e la \"Visitazione alla Vergine\". Sono opera di artisti legati alla Scuola di miniatura beneventana e furono dipinti tra la fine dell'VIII e l'inizio IX secolo.\nLa facciata.\nLa facciata presenta, dal restauro settecentesco, degli spioventi ricurvi. Molto bello il portale romanico, nella cui lunetta si trova un bassorilievo di XII o XIII secolo, originariamente posizionato sul protiro andato distrutto, che rappresenta \"Cristo in trono tra la Vergine, san Mercurio e l'abate inginocchiato\" (per alcuni \"Giovanni IV il Grammatico\"\",\" per altri \"Gregorio III\"). Il portale \u00e8 incluso in una cavit\u00e0 pi\u00f9 grande che ricorda anch'essa un portale, fiancheggiata da due colonne che reggono un altro arco."}
{"id": "2024957", "revid": "339392", "url": "https://it.wikipedia.org/wiki?curid=2024957", "title": "Antiterrorismo - Pronto Impiego", "text": ""}
{"id": "2024958", "revid": "339392", "url": "https://it.wikipedia.org/wiki?curid=2024958", "title": "Air Soft Gun", "text": ""}
{"id": "2024960", "revid": "1573940", "url": "https://it.wikipedia.org/wiki?curid=2024960", "title": "Homarus americanus", "text": "L'astice americano (\"Homarus americanus\" ) (Regolamento (CE) N. 217/2009), \u00e8 un crostaceo della famiglia dei Nefropidi. \u00c8 strettamente imparentato con l'astice europeo (\"Homarus gammarus\").\nDistribuzione e habitat.\nVive nelle acque temperate e fredde dell'America settentrionale. Nonostante sia una specie tipica solitamente delle acque poco profonde, fino a 50 m di profondit\u00e0, si pu\u00f2 trovare anche a 700. Predilige le zone con fondali rocciosi.\nDescrizione.\nSomiglia molto a \"Homarus gammarus\", differenziandosi semplicemente per il colore della sua corazza, pi\u00f9 vivo. Quando viene il tempo della muta, la corazza di questo crostaceo diventa molle, e la sua vecchia corazza \u00e8, solitamente, il suo primo pasto per recuperare energia.\nAll'inizio del 2009, a New York \u00e8 stato liberato un esemplare dal peso di 9\u00a0kg e di 140 anni, pescato presso le coste canadesi di Terranova. All'inizio del 2012, nello stato del Maine, \u00e8 stato pescato un esemplare di 12\u00a0kg e dalla lunghezza di circa un metro.\nL'astice ha due chele di struttura diversa: la pi\u00f9 grossa e pesante serve a rompere il guscio delle prede, mentre quella pi\u00f9 dentellata serve ad estrarla da quest'ultimo; queste formidabili armi fungono anche da difesa da voraci predatori, come il pesce lupo.\nLa corazza \u00e8 composta di chitina, come negli insetti e nei funghi.\nBiologia.\nComportamento.\n\u00c8 molto territoriale: vi sono spesso scontri molto accesi fra due grossi maschi, nei quali alcune parti del corpo (chele, zampe, antenne) vengono perse.\nRiproduzione.\nLa femmina depone un alto numero di uova.\nAlimentazione.\nL'astice non \u00e8 un saprofago: si nutre prevalentemente di animali vivi, quali mitili, vongole e ricci di mare.\nTuttavia, pu\u00f2 accadere che l'astice si cibi delle carcasse di animali morti quali pesci, foche e altri grossi mammiferi marini.\nConservazione.\nQuesta specie viene classificata come \"a rischio minimo\" (LC) dalla lista rossa IUCN perch\u00e9 la sua pesca \u00e8 regolamentata."}
{"id": "2024970", "revid": "729019", "url": "https://it.wikipedia.org/wiki?curid=2024970", "title": "Linea Saiky\u014d", "text": " \u00e8 una linea ferroviaria che collega la stazione di \u014csaki, a T\u014dky\u014d, con la stazione di \u014cmiya, a Saitama, gestita dalla East Japan Railway Company.\nAl termine nord della linea, alcuni treni proseguono verso la stazione di Kawagoe, mentre dal capolinea sud di \u014csaki alcuni treni continuano fino a Shin-Kiba sulla linea Rinkai, gestita dalla Tokyo Waterfront Area Rapid Transit.\nStoria.\nPrima della linea Saiky\u014d furono effettuati diversi tentativi per migliorare il trasporto pubblico fra la metropoli di T\u014dky\u014d e la citt\u00e0 di Saitama. Una delle prime fu la , fondata nel 1928 ma caduta in bancarotta a causa dell'aumento del costo dei terreni lungo il percorso. Nel 1968 l'ufficio per il trasporto metropolitano di T\u014dky\u014d propose di portare la nuova Linea Mita fino al centro di Saitama.\nLo sviluppo della linea Saiky\u014d fu portato avanti dalle Ferrovie Nazionali Giapponesi assieme a quello del T\u014dhoku Shinkansen e del J\u014detsu Shinkansen. Tuttavia, a met\u00e0 anni settanta, diversi attivisti protestarono vivacemente contro la realizzazione delle nuove linee ad alta velocit\u00e0. Le ferrovie quindi proposero a questi di realizzare, in cambio dello shinkansen, anche una linea per le comunit\u00e0 locali.\nLa nuova linea, inizialmente chiamata , fu costruita fra \u014cmiya e Akabane. Il 30 settembre 1985 furono inaugurati i collegamenti diretti via la linea Akabane gino a Ikebukuro. La linea inizialmente tuttavia soffr\u00ec dell'alta richiesta a fronte di un sistema di controllo che non era in grado di garantire una frequenza adeguata, ma questi problemi nel giro di alcuni mesi vennero risolti.\nAlla costruzione della linea, tutte le stazioni erano state realizzate in serie, e questo port\u00f2 alle lamentele di alcuni passeggeri che le consideravano anonime e poco distinguibili. Per questo le ferrovie nazionali decisero di assegnare dei colori particolari alle stazioni fra Kita-Akabane e Kita-Yono.\nNel marzo 1986 la linea inizi\u00f2 il servizio fino a Shinjuku attraverso la linea merci Yamanote, mentre nel 1996 fu prolungata a Shibuya ed Ebisu. Infine, il completamento fino a \u014csaki e l'estensione sulla linea Rinkai risalgono al 2001.\nLa linea Saiky\u014d in passato soffr\u00ec di grandi problemi di sovraffollamento, specialmente durante le mattine dei giorni feriali, oggi risolti con l'apertura della linea Sh\u014dnan-Shinjuku e della Tokyo Metro Linea Fukutoshin, entrambe parallele alla linea. A causa di questi episodi i convogli spesso arrivavano in ritardo, a causa dei maggiori tempi richiesti dai passeggeri per salire e scendere dalle vetture. Erano inoltre frequenti sgradevoli comportamenti nei confronti di donne, che portarono all'introduzione di carrozze dedicate solo al sesso femminile.\nPercorso e stazioni.\nLa linea fra \u014csaki e Ikebukuro corre parallela alla linea Yamanote, e questa sezione era inizialmente chiamata come \"linea merci Yamanote\". La porzione fra Ikebukuro e Akabane \u00e8 chiamata \"linea Akabane\".\nServizi.\nSulla linea ci sono tre tipi di servizi:"}
{"id": "2024971", "revid": "122246", "url": "https://it.wikipedia.org/wiki?curid=2024971", "title": "Antonio Ricciardello", "text": "Gioca nel ruolo di schiacciatore nella New Mater Volley.\nCarriera.\nLa carriera di Antonio Ricciardello inizia nel Volley Brolo, in Serie B2, nel 2004; nella stagione 2005-06 fa il suo esordio tra i professionisti, vestendo la maglia del Taranto Volley in Serie A2, con la quale resta per due stagione, giocando anche in Serie A1 a seguito della promozione. Nella stagione 2007-08 torna nuovamente nella squadra di Brolo.\nNell'annata 2008-09 passa al Taranto Volley nella massima divisione nazionale, dove resta per due campionati. Nella stagione 2010-11 veste la maglia del Sorrento Volley, in Serie B1.\nNella stagione 2011-12 viene ingaggiato dalla New Mater Volley di Castellana Grotte, con la quale vince la Coppa Italia di Serie A2 ed ottiene la promozione in Serie A1."}
{"id": "2024973", "revid": "297059", "url": "https://it.wikipedia.org/wiki?curid=2024973", "title": "Chiesa evangelica etiope Mekane Yesus", "text": "La Chiesa evangelica etiope Mekane Yesus \u00e8 una Chiesa evangelica in Etiopia fondata nel 1959. La chiesa, di tradizione luterana, fa parte della Federazione mondiale luterana e dell'Alleanza mondiale delle Chiese riformate."}
{"id": "2024976", "revid": "33689", "url": "https://it.wikipedia.org/wiki?curid=2024976", "title": "Guerra simulata", "text": ""}
{"id": "2024979", "revid": "36426", "url": "https://it.wikipedia.org/wiki?curid=2024979", "title": "Chiesa di San Filippo (Ponzano)", "text": "La chiesa di San Filippo si trova nei pressi dell'abitato di Ponzano, nel comune di Barberino Val d'Elsa, in provincia di Firenze, diocesi della medesima citt\u00e0.\nStoria.\nLa prima testimonianza della localit\u00e0 Ponzano si trova nel documento di donazione di beni a favore della Badia a Marturi nel 998. La prima notizia certa sulla chiesa di San Filippo la troviamo nelle \"Rationes Decimarum\", l'elenco della decime relative agli anni 1276 - 1277, quando viene iscritta come canonica.\nNel XVI secolo, nonostante fosse divenuta prioria, conobbe un periodo di decadenza tanto che il suo priore rinunci\u00f2 all'incarico nel 1532 per \"mancanza di sostentamento\". Gi\u00e0 dal 1530 le fu accorpata la vicina chiesa di San Michele a Ponzano.\nNel XIX secolo l'edificio fu ampliato l'edificio addossato al lato settentrionale della chiesa, dove risiedevano i canonici.\nNel 1924 fu eseguito un restauro di ripristino dell'edificio medievale: in quella data fu realizzato anche il campanile.\nDescrizione.\nEsterno.\nLa chiesa si presenta nella veste conferitole in seguito ai restauri del 1924.\nLa facciata ancora presenta gran parte del paramento murario medievale ed \u00e8 composta da conci di arenaria disposti per corsi orizzontali e paralleli. Al centro \u00e8 posto il portale di ingresso sormontato da una lunetta con archivolto poggiante su architrave monolitico.\nLa fiancata settentrionale non \u00e8 visibile perch\u00e9 vi \u00e8 stato costruito l'edificio della canonica. La fiancata meridionale presenta alcune parti del paramento murario romanico, diverso da quello della facciata a causa dell'inserimento di conci di alberese che conferiscono una diversa tonalit\u00e0 cromatica, ed \u00e8 aperta da due monofore caratterizzate da stipiti e archivolto monolitici.\nL'abside \u00e8 parzialmente nascosta da un edificio che vi \u00e8 stato addossato. Ne emerge circa la met\u00e0 ed \u00e8 decorata da un fregio di cinque archetti pensili e da una monofora seminascosta.\nInterno.\nL'interno \u00e8 tutto intonacato ad eccezione dell'abside. All'interno vi \u00e8 un portale in corrispondenza del presbiterio."}
{"id": "2024987", "revid": "767487", "url": "https://it.wikipedia.org/wiki?curid=2024987", "title": "Isogamia", "text": "Per Isogamia si intende un tipo di riproduzione sessuale nella quale i gameti sono uguali morfologicamente e vengono chiamati \"+\" e \"-\" (segno opposto). Sono tipici della somatogamia.\nUn esempio di isogamia si ritrova nel ciclo vitale dell'alga unicellulare Chlamydomonas, appartenente al Phylum protista delle Chlorofite (o Alghe verdi), e in particolare alla classe delle Chlorophyceae.\nIn condizioni ambientali avverse, le cellule algali vegetative assumono funzione di gameti. Gameti di polarit\u00e0 opposta si fondono formando una forma di resistenza dello zigote, chiamata zigospora, la quale germina per meiosi in 4 nuovi individui."}
{"id": "2024992", "revid": "729019", "url": "https://it.wikipedia.org/wiki?curid=2024992", "title": "Tranvia della Val Trompia", "text": "La tranvia Brescia-Gardone Val Trompia era una linea tranviaria interurbana della rete provinciale bresciana che univa la citt\u00e0 di Brescia al comune di Gardone Val Trompia.\nFra il 1910 e 1934 fu prolungata fino a Tavernole sul Mella ed \u00e8 altres\u00ec nota come tranvia della Val Trompia.\nStoria.\nAlla fine degli anni settanta dell'Ottocento, furono proposti alla Deputazione provinciale diversi progetti che miravano a collegare Brescia alle industrie della Valtrompia. Tra le intenzioni dell'amministrazione provinciale c'era quello di sviluppare le industrie armiere e siderurgiche gi\u00e0 esistenti e di migliorare il flusso di passeggeri da e verso la citt\u00e0 e una tranvia sembrava l'infrastruttura pi\u00f9 adatta. Molti progetti furono rifiutati, perch\u00e9 poco corrispondenti alle intenzioni della provincia.\nLa proposta dell'Ing. Corti, presentata in data 23 aprile 1879 per tranvia Brescia-Gardone Val Trompia, che avrebbe potuto estendersi in futuro verso Tavernole e Bovegno, incontr\u00f2 i favori della Deputazione la quale gli rilasci\u00f2 la concessione. L'accordo prevedeva che l'amministrazione provinciale si impegnasse a ristrutturare completamente la strada tra le due localit\u00e0, mentre Corti avrebbe costruito la linea e l'avrebbe messa in esercizio.\nIl passaggio della concessione dall'ingegnere milanese alla Tramways \u00e0 Vapeur de la Province de Brescia, acceler\u00f2 la costruzione della linea che fu inaugurata ufficialmente il 20 febbraio 1882. Il servizio fu aperto al pubblico il giorno successivo, ma fu sospeso dopo qualche settimana a causa dei danni che le piogge autunnali provocarono ai ponti sul Mella.\nA seguito di questi eventi, nel corso del 1883, l'amministrazione provinciale deliber\u00f2 spese di miglioramento dell'intera strada e per la ricostruzione del ponte di Pregno cos\u00ec che l'esercizio regolare riprese nel corso del 1884. Durante gli anni successivi, le principali industrie della valle costruirono dei raccordi con la tranvia. L'incremento del traffico merci che ne consegu\u00ec, satur\u00f2 ben presto le capacit\u00e0 della linea e si inizi\u00f2 a discutere sulla congruit\u00e0 di una ferrovia che la potesse sostituire.\nDopo la seconda met\u00e0 degli anni ottanta del XIX secolo su richiesta del comune di Brescia fu attivato un servizio di tram a trazione equina sul tronco Porta Trento-Stocchetta.\nTra il 1898 e il 1900, la Provincia si accord\u00f2 con la \"Tramways \u00e0 Vapeur\" per la prosecuzione della tranvia fino a Tavernole e il suo altoforno. La prima si impegnava a ristrutturare la strada, secondo le esigenze tranviarie, prorogando la concessione della seconda dal 1929 al 1932. Il progetto fu realizzato a rilento, perch\u00e9 sia la societ\u00e0 belga preferirono dare la precedenza al prolungamento per Toscolano della tranvia della Riviera: nell'aprile del 1906 fu aperto il tratto fino a Brozzo, mentre solo il 2 agosto 1909 fu aperto il tratto fino a Tavernole, dopo dieci anni di lavori.\nNel frattempo ci fu il passaggio della concessione dalla Compagnie Generale alla Societ\u00e0 Elettrica Bresciana (1907). Quest'ultima si impegn\u00f2 ad elettrificare il tratto urbano della tranvia, fino alla frazione Stocchetta, mentre era sua convinzione spostare il traffico merci e passeggeri dalla Stocchetta a Gardone sulla ferrovia che era in progetto.\nNell'aprile 1904, si era infatti costituito il Comitato promotore per la ferrovia Brescia-Gardone. La SEB si era impegnata ad assumere la gestione della nuova linea ferroviaria allo scopo iniziale di utilizzarla per il trasporto di merci, mentre il tram avrebbe espletato il servizio passeggeri. Successivamente, gli oneri relativi al mantenimento di due linee parallele, convinsero la SEB a progettare il disarmamento della tranviaria.\nIl 2 agosto 1907 fu inaugurata la trazione elettrica Brescia \u2013 Stocchetta. Le elettromotrici utilizzate furono a due assi da 42 posti complessivi.\nIl progetto della ferrovia negli anni dieci divenne sempre meno concreto nonostante la Provincia avesse disposto un sussidio di 400.000 Lire. La richiesta dello Stato di avere il 30 per cento degli utili lordi d'esercizio, convinsero la SEB a ritirare la richiesta di concessione.\nLa societ\u00e0 elettrica si impegn\u00f2 quindi ad elettrificare il resto della linea. A gennaio 1913 le motrici elettriche arrivarono fino a Concesio, mentre il 31 ci fu la comunicazione ufficiale del concessionario al prolungamento della trazione elettrica fino a Gardone. La SEB si impegnava inoltre al rinnovo del materiale rotabile e delle rotaie. La nuova linea fu inaugurata il 10 novembre 1913.\nIl 1\u00ba aprile 1921 fu inaugurato il tratto elettrificato fino a Tavernole. Nonostante la provincia si fosse impegnata a sussidiare la costruzione della Tavernole-Bovegno e a sistemare la strada, la SEB non ritenne economico effettuare il prolungamento. L'anno successivo ci fu il passaggio della concessione dalla societ\u00e0 elettrica alla sua collegata: la Tramvie Elettriche Bresciane.\nNel 1934 il traffico fra Gardone-Tavernole, ritenuto non pi\u00f9 economico, fu sospeso e sostituito con autoservizi. Nel 1938 la provincia procedette alla rimozione dei binari.\nLa restante linea rimase attiva fino all'aprile del 1954, mentre il suo disarmamento avvenne nel corso del 1956.\nCaratteristiche.\nLa tranvia era a binario unico, armata con rotaie Vignoles. Lo scartamento adottato era quello standard di 1445 mm.\nIl servizio inizialmente fu espletato da locomotive Krauss. Con l'elettrificazione della linea a corrente continua da 1200 Volt, furono impiegate elettromotrici a due o quattro assi di ignoto produttore le quali avevano una potenza di 45 e di 75 cavalli ed erano dotate di impianto frenante Westinghouse.\nDurante il processo di elettrificazione si rinnov\u00f2 l'armamento. Furono applicate rotaie Vignoles da 22\u00a0kg/m sul tronco Brescia-Stocchetta e 23\u00a0kg/m sul restante tronco\nPercorso.\nAl momento dell'apertura della Brescia-Gardone, la stazione di testa era ubicata nei pressi di Porta Trento al di fuori delle mura cittadine sulla strada diretta a Gardone Val Trompia. Era lontana dalle altre due stazioni delle linee della Tramways \u00e0 Vapeur: quella della Brescia-Orzinuovi era posizionata nei pressi di Porta San Nazaro, mentre quella della tranvia per Vobarno era posta presso Porta Venezia..\nLa tranvia era stata concessa dalla provincia che ne aveva autorizzato la costruzione sulle strade di sua competenza, ma la strada della circonvallazione esterna alle mura apparteneva al municipio cittadino: solo questo ente poteva concedere il passaggio di queste linee sopra di essa, condizione necessaria per l'unificazione delle stazioni terminali. Solo dopo il 1882, il comune autorizz\u00f2 il passaggio delle tranvie lungo la circonvallazione e la stazione terminale fu posta presso la stazione ferroviaria..\nNel tracciato completo, la tranvia partiva dalla stazione della societ\u00e0 belga. Nel suo percorso verso Porta San Nazzaro (poi piazza Repubblica) lasciava alla sua destra i binari della linea per Mantova e quelli delle linee per Idro e Sal\u00f2, mentre alla sua sinistra abbandonava quelli della linea per Ostiano e per Soncino.\nDopo il passaggio di fronte al casello daziario, la linea si immetteva lungo la strada di circonvallazione (poi via Fratelli Ugoni, via Niccol\u00f2 Tartaglia e via Leonardo da Vinci) per giungere a Porta Trento.\nIn questa parte di percorso, nei pressi dell'incrocio con via Veneto, la tranvia lasciava alla sua sinistra la linea per Gussago, mentre a circa met\u00e0 di via Leonardo da Vinci si riaffiancava ai binari del ramo proveniente da Porta Trento di questa linea tranviaria.\nDopo Porta Trento la tranvia s'immetteva sulla strada per la Val Trompia (le vie Montesuello, Cipani e Trento) affiancando l'abitato di Borgo Trento. Da questo punto, la linea percorreva a grandi linee la Strada provinciale SP 345 delle Tre Valli attraversando gli abitati di Concesio, Villa Carcina, dove fino al 2007 era possibile ammirare la vecchia stazione tranviaria, Sarezzo, Gardone Val Trompia, Inzino e Tavernole sul Mella."}
{"id": "2024997", "revid": "536159", "url": "https://it.wikipedia.org/wiki?curid=2024997", "title": "Sienne", "text": "La Sienne \u00e8 un fiume della Francia, che nasce nel dipartimento del Calvados (nel comune di Le Gast) e si getta dopo un corso di 92,6\u00a0km nel canale della Manica nell'omonimo dipartimento (comune di Regn\u00e9ville-sur-Mer).\nLa sua foce a estuario (\"\"Havre de Regn\u00e9ville\" o \"Baie de Sienne\") costituisce una delle otto della \"C\u00f4te des havres\"\" (\"Costa degli estuari\"), sul lato occidentale della penisola del Cotentin\nSi tratta di uno spazio naturale con bassa spiaggia sabbiosa e un cordone di dune di limitata ampiezza, regolarmente inondato in occasione delle grandi maree, e parzialmente chiuso da un cordone sabbioso (\"\"Pointe d'Agon\").\nLa parte del piano mesolitorale, inondata solo durante le maree di maggiore portata, ospita le piante alofite del cosiddetto \"pr\u00e9 sal\u00e9\"\" (\"prato salato\"), utilizzato come pascolo per le pecore e con ampie estensioni di erba rasa, e diverse specie di uccelli (l'oca colombaccio e la beccaccia di mare)\nIl fiume ospita salmoni che risalgono la sua corrente per la migrazione annuale."}
{"id": "2025004", "revid": "6923", "url": "https://it.wikipedia.org/wiki?curid=2025004", "title": "Decreto flussi", "text": "Il decreto di programmazione transitoria dei flussi d'ingresso dei lavoratori non comunitari per lavoro stagionale nel territorio dello Stato (conosciuto anche come decreto flussi lavoratori non comunitari stagionali o semplicemente decreto flussi) \u00e8 l'atto amministrativo con il quale il Governo stabilisce ogni anno quanti cittadini stranieri non comunitari possono entrare in Italia per motivi di lavoro. Esso delinea inoltre le politiche pubbliche volte a favorire le relazioni familiari, l'inserimento nella societ\u00e0 e l'integrazione culturale degli stranieri residenti in Italia, nel rispetto delle diversit\u00e0 e delle identit\u00e0 culturali delle persone, purch\u00e9 non siano in conflitto con l'ordinamento giuridico nazionale, e prevede ogni possibile strumento per un positivo reinserimento nei Paesi di origine. Il documento programmatico indica le azioni e gli interventi che lo Stato italiano, anche in cooperazione con gli altri Stati membri dell'Unione europea, con le istituzioni comunitarie e con ONG, si propone di svolgere in materia di immigrazione, anche mediante la conclusione di accordi con i Paesi di origine.\nIter per la regolamentazione dei flussi.\nIl decreto flussi \u00e8 stato approvato con cadenza annuale dal 2001, in base alla legge n\u00ba40/1998 (cosiddetta Legge Turco-Napolitano).\nLa regolamentazione dei flussi di ingresso in Italia (Legge n. 40/1998) prevede due passaggi: \nIn caso di mancata pubblicazione del decreto di programmazione, il Presidente del Consiglio pu\u00f2 emanare uno o pi\u00f9 decreti transitori, nei limiti delle quote stabilite per l'anno precedente. \nPer ci\u00f2 che riguarda la definizione del numero di ingressi, \u00e8 previsto il coinvolgimento delle Regioni che possono far pervenire alla Presidenza del Consiglio, entro il 30 novembre di ogni anno, \"un rapporto sulla presenza degli immigrati extracomunitari nel territorio regionale, contenente anche le previsioni relative ai flussi o sostenibili nel triennio successivo\". Fonte: Inps migranti \nI numeri del decreto.\nIl decreto del 2007 \nammette in Italia, per motivi di lavoro subordinato non stagionale, 47.100 cittadini di Paesi che hanno sottoscritto o stanno per sottoscrivere specifici accordi di cooperazione in materia migratoria, cos\u00ec ripartiti:\nfinalizzati alla regolamentazione dei flussi di ingresso e delle procedure di riammissione.\nLe domande di assunzione relative al decreto flussi e concernenti le richieste dei datori di lavoro e autonomi cittadini di Paesi con i quali l'Italia ha firmato accordi bilaterali in materia di sicurezza sociale, ha ricevuto 352.955 domande di assunzione di lavoratori extracomunitari pervenute con successo:162.572 sono quelle inviate da privati, 190.423 quelle inviate da patronati e associazioni.\nLe domande di assunzione pervenute per nazionalit\u00e0 sono: \nEcco di seguito i dati relativi alle domande di assunzione pervenute all'Italia dai paesi menzionati nel Decreto:\nFonte: Italian network \nLa quota prevista dal decreto flussi per le 14 nazionalit\u00e0 sopra indicate \u00e8 di 47.100 nulla osta al lavoro. La graduatoria dei primi 47.100 posti si determina sulla base della ripartizione per paese di provenienza e per provincia.\nUtilizzo.\nUn lavoratore o una lavoratrice gi\u00e0 regolarmente soggiornanti in Italia, in possesso di un permesso di soggiorno per lavoro stagionale (art. 24, T.U. sull'Immigrazione), potranno utilizzare il decreto flussi tramite un'apposita domanda che dovr\u00e0 inoltrare il datore di lavoro e, in caso di esito favorevole della procedura, fare direttamente in Italia la conversione del permesso di soggiorno, senza dover uscire per presentarsi presso il Consolato italiano nel paese di provenienza per ritirare il visto di ingresso per lavoro. Questo, a condizione che il permesso di soggiorno per lavoro stagionale sia ancora in corso di validit\u00e0, quantomeno nel momento in cui viene presentata la domanda di autorizzazione all'assunzione dall'estero.\nProcedura.\nLa procedura consiste in un'assunzione a distanza, attivata non dal migrante bens\u00ec dal datore di lavoro che richiede alla Prefettura l'assunzione di uno straniero ancora residente all'estero."}
{"id": "2025005", "revid": "773636", "url": "https://it.wikipedia.org/wiki?curid=2025005", "title": "Chiesa di San Michele (Ponzano)", "text": "La chiesa di San Michele si trova ai margini dell'abitato di Ponzano, nel comune di Barberino Val d'Elsa, in provincia di Firenze, diocesi della medesima citt\u00e0.\nLa chiesa si trova oggi all'interno di una propriet\u00e0 privata e pertanto non \u00e8 visitabile.\nStoria.\nNon si sono conservati documenti che ne attestino la sua probabile origine altomedievale anche se la localit\u00e0 \"Pon\u00e7ano\" appare citata nell'atto di donazione in favore della badia di Marturi fatto dal marchese Ugo di Toscana nel 998.\nLa prima testimonianza certa la si trova in un documento dell'11 giugno 1240 quando un suo parrocchiano, tale Aldobrando, venne chiamato a pagare un debito che aveva contratto col pievano di San Jerusalem. Nel 1286 risulta assente al Sinodo fiorentino il rettore della chiesa prete Porcello e in un atto notarile rogato il 10 aprile 1326 si afferma che la chiesa era sottoposta alla dirette dipendenze del pievano di Sant'Appiano Lippo. Nelle \"Rationes Decimarum\" (elenchi delle decime) relative ai secoli XIII e XIV ricorre una \"Ecclesia S. Micchaelis de Poncano\".\nNel 1530 risulta annessa alla vicina chiesa di San Filippo e nel 1551 la parrocchia di San Michele contava solo 42 abitanti.\nArchitettura e patrimonio artistico.\nPer gli elementi attualmente visibili si \u00e8 collocata la prima edificazione della chiesa di San Michele a Ponzano al primo decennio del XII secolo.\nLa chiesa mostra alcuni elementi interessanti che la distinguono dalle altre del piviere di Sant'Appiano. La chiesa presenta un'abside di notevole ampiezza rispetto alla larghezza dell'edificio, inoltre il volume semicilindrico \u00e8 aperto da una monofora a doppio sguancio di dimensioni ridotte. Nella fiancata nord vi \u00e8 una piccolissima porticina dotata di un archivolto in pi\u00f9 pezzi. Nella facciata vi sono alcune aperture e tutte mostrano vari rimaneggiamenti fatti mendiante l'uso del cotto, in special modo sono alterate la lunetta e l'architrave del portale.\nMolto interessante \u00e8 il paramento murario esterno che si presenta non uniforme. Nella fiancata meridionale e su parte della facciata il paramento \u00e8 fatto con bozze di arenaria di dimensioni pi\u00f9 piccole rispetto alle altre chiese dei dintorni e disposte su corsi abbastanza regolari mentre il paramento esterno dell'abside presenta una composizione molto irregolare composta da bozze di arenaria miste a pietra di cava e pezzi alberese."}
{"id": "2025007", "revid": "729019", "url": "https://it.wikipedia.org/wiki?curid=2025007", "title": "Stazione di Kanda (Tokyo)", "text": "La \u00e8 una stazione ferroviaria di Tokyo, si trova a Chiyoda. \u00c8 servita sia dalle linee ferroviarie JR di superficie che dalla metropolitana di Tokyo.\nStoria.\nLa stazione apr\u00ec il 1\u00ba marzo 1919 quando la linea principale Ch\u016b\u014d venne estesa dalla stazione di Manseibashi situata fra Kanda e Ochanomizu a quella di Tokyo.\nI binari della linea principale T\u014dhoku, ora in uso dalle linee Keihin-T\u014dhoku e Yamanote, furono estesi dalla stazione di Akihabara a Kanda e quindi a Tokyo il 1\u00ba novembre 1925. Questa estensione permise il completamento dell'anello della linea Yamanote.\nL'apertura della stazione della metropolitana tocc\u00f2 il 21 novembre 1931. In questa data la metropolitana chiuse la stazione temporanea di Manseibashi e fece di Kanda il nuovo capolinea. Con l'estensione del 1932 fino a Mitsukoshimae, Kanda divenne una stazione intermedia.\nPer far arrivare il T\u014dhoku Shinkansen da Ueno fino a Tokyo, fu necessario utilizzare lo spazio occupato da due dei binari della linea T\u014dhoku. Ci\u00f2 tuttavia comport\u00f2 dei problemi di capacit\u00e0 della linea, e sono in corso i lavori per la linea T\u014dhoku J\u016bkan, un viadotto che permetter\u00e0 di portare entro il 2013 i binari nuovamente fino a Tokyo.\nStruttura.\nKanda consiste in due stazioni separate che formano un interscambio. La stazione sopraelevata \u00e8 operata dalla JR East, mentre quella sotterranea dalla Tokyo Metro. Sebbene sia presente l'interscambio, essendo la gestione delle due sezioni differenti, i passeggeri devono uscire e quindi rientrare dai varchi di accesso."}
{"id": "2025017", "revid": "6923", "url": "https://it.wikipedia.org/wiki?curid=2025017", "title": "Linea Rapida Ch\u016b\u014d", "text": ""}
{"id": "2025022", "revid": "773636", "url": "https://it.wikipedia.org/wiki?curid=2025022", "title": "Chiesa di Santa Maria a Poneta", "text": "La chiesa di Santa Maria si trova nei pressi dell'abitato di Pon\u00e9ta, nel comune di Barberino Val d'Elsa, in provincia di Firenze, diocesi della medesima citt\u00e0.\nStoria.\nLa chiesa originaria, probabilmente, venne costruita tra la fine del X secolo e l'inizio dell'XI ma la prima testimonianza documentale si trova nell'archivio della badia di Coneo quando risulta che un 31 marzo di un anno non specificato del XII secolo, prete Pietro rettore della chiesa di Poneta vi mor\u00ec. Nel 1260 il suo rettore Goto Graziani si impegn\u00f2 a versare 12 staia di grano per il mantenimento dell'esercito fiorentino impegnato nell'assedio di Montalcino. In seguito appare nell'elenco delle decime pontificie del 1276 quando vien chiamata \"Ecclesia S.\"(ancte) \"Marie de Pineta\" e risulta tassata per 3 lire e 2 soldi annui, una cifra che dimostra una situazione economica difficile. Nel 1286 il suo rettore prete Mazzo risulta assente al sinodo fiorentino. In seguito viene citata nel 1338 quando il suo rettore, Lorenzo di Arrigo, viene nominato titolare della chiesa di Sant'Andrea a Vico d'Elsa. Alla data 3 ottobre 1352 risulta che la parrocchia faceva parte del comune di Linari.\nA causa dell'esiguo numero dei suoi parrocchiani nel 1488 risulta che fosse priva di sacerdote tanto che nel 1584 venne temporaneamente unita alla vicina chiesa di San Martino a P\u00e0stine. Nello stesso secolo fu posta sotto il patronato della famiglia dei Nobili, il cui stemma si trova ancora in facciata. Da una relazione stilata il 22 novembre 1746 la chiesa si presenta \"ridotta in buona forma con le mura in parte nuovamente erette, i due nuovi altari di stucco e il nuovo impiantito\".\nIl problema di questa parrocchia era per\u00f2 la scarsa popolazione ivi residente tanto che nel 1833 risultano presenti 79 abitanti. La parrocchia \u00e8 stata soppressa nel 1986 e unita a quella di Sant'Andrea a Vico d'Elsa. La chiesa e il complesso ad essa contiguo sono stati completamente restaurati nel 1995.\nArchitettura e patrimonio artistico.\nLa chiesa \u00e8 situata poco fuori dal borgo di Pon\u00e9ta lungo uno dei diverticoli della via Volterrana che conduceva alla sottostante via Francigena di fondovalle. Inserita in un piccolo agglomerato, oggi trasformato in agriturismo , si trova questo edificio.\nL'edificio nel corso dei secoli ha subito numerosi interventi di consolidamento e restauro tra cui quello effettuato nel primo quarto del XX secolo che ha riportato la struttura all'originario stile romanico. Nel corso di questo restauro \u00e8 stata rimesso in luce il paramento murario della facciata. Il paramento presenta una composizione molto regolare a filaretti di arenaria di dimensioni diseguali tra loro, molto simile a quelli della chiesa di P\u00e0stine, e tale paramento continua anche nella fiancata settentrionale. L'archivolto del portale \u00e8 originale, non cos\u00ec l'archivolto della lunetta e gli stipiti del portale entrambi frutto del restauro. Al di sopra del portale si trova una finestra rettangolare realizzata in epoca barocca e a sua volta sormontata dallo stemma in ceramica della famiglia Nobili realizzato nel XVI secolo.\nMassimi oggetti di interesse sono le due sculture figurate murate ai lati della lunetta del portale. Raffigurano rispettivamente: quella di sinistra, un animale, forse una fiera mentre quella di destra un animale simile all'altro ma raffigurato nell'atto di divorare un uomo a terra. Sono due sculture di stile altomedievale e datate tra il X e l'XI secolo; per la loro provenienza \u00e8 stato ipotizzato che facessero parte di un complesso scultoreo proveniente dalla pieve di Sant'Appiano."}
{"id": "2025026", "revid": "599013", "url": "https://it.wikipedia.org/wiki?curid=2025026", "title": "Osf", "text": ""}
{"id": "2025027", "revid": "400694", "url": "https://it.wikipedia.org/wiki?curid=2025027", "title": "Episodi di Camera Caf\u00e9 (prima stagione)", "text": "La prima stagione della sitcom Camera Caf\u00e9 \u00e8 stata trasmessa in prima visione in Italia da Italia 1 dal 6 ottobre 2003 al 2004. \u00c8 formata da 479 episodi."}
{"id": "2025039", "revid": "767487", "url": "https://it.wikipedia.org/wiki?curid=2025039", "title": "Audiencia", "text": "La Real Audiencia (o semplicemente Audiencia, in italiano Real Udienza) era un organo amministrativo e di giustizia in uso in Spagna e nel suo Impero. La prima \"audiencia\" venne fondata a Valladolid, nel regno di Castiglia, nel 1371, sotto il regno di Enrico II. Per i successivi due secoli, l'audiencia di Valladolid fu il massimo organo di giustizia della Castiglia.\nIn Spagna.\nDopo l'unione delle corone di Castiglia e di Aragona e dopo la conquista spagnola di Granada nel 1492, l'audiencia originaria vide suddivisa la sua area di giurisdizione. L'audiencia di Valladolid mantenne giurisdizione nella zona a nord del fiume Tago mentre quella di Ciudad Real (tra il 1494 ed il 1505) spostata in seguito a Granada (Real Chanciller\u00eda), aveva competenza a sud del fiume. Nel 1480 viene creata l'Audiencia Reale della Galizia, con l'intento di ripristinare l'ordine legale nella regione, scosso dalle devastazioni della Guerra di successione castigliana.\nNel 1493 Ferdinando il Cattolico crea la Audiencia Reale di Catalogna; nel 1506 crea la Audiencia Reale di Valencia. Entrambe si appoggiavano in qualche misura su strutture burocratiche derivate dall'originale Audiencia Reale aragonese, che disponeva di cancellerie specifiche per il principato di Catalogna e per i regni di Valencia e Aragona.\nSotto i regni di Carlo V, Filippo II e Filippo V, vengono riformate le strutture della Audiencia Reale d'Aragona, esistente gi\u00e0 dal XIV secolo e derivante dall'originale Cancelleria Reale Aragonese, organo amministrativo della Corona aragonese creato nel XIII secolo. \nIl sistema delle audiencias viene successivamente esteso al resto della Spagna, con l'istituzione di tale organo a Siviglia, nelle Canarie, a Maiorca, nelle Asturie, nell'Estremadura, ad Albacete.\nIn Europa.\nLe audiencias nei possedimenti spagnoli in Europa comprendevano quelle del Regno di Sardegna (1564-1847: continu\u00f2 a funzionare nel regno anche dopo la guerra di successione spagnola, con i Savoia, fino all'unione con gli Stati di terraferma avvenuta con la perfetta fusione nel 1848) e del Regno di Sicilia (1569-1707).\nNei territori coloniali.\nLa prima audiencia nelle Americhe venne creata nel 1511, a Santo Domingo (Audiencia Reale di Santo Domingo), durante il locale governo di Diego Col\u00f3n y Moniz Perestrello. Successivamente, sempre durante i regni di Carlo V e Filippo II, ne vennero fondate di nuove: quella del Messico nel 1527, di Panama nel 1537, Bogot\u00e0 nel 1543, Sucre nel 1559, Quito e Concepci\u00f3n nel 1563. Nelle Filippine venne creata nel 1583 quella di Manila. Nel 1605 si stabil\u00ec invece l'audiencia di Santiago e nel 1661, fino al 1671, quella di Buenos Aires (quest'ultima venne poi ristabilita nel 1783). Infine vennero istituite a Caracas e Cuzco rispettivamente nel 1786 e 1787.\nComposizione.\nLe Real Audiencias erano composte da un \"Presidente\", che era il corrispettivo di un vicer\u00e9 o governatore, e da un numero variabile di \"Oidores\" (giudici). Nel Messico e a Lima vi erano anche le figure degli \"alcaldes del crimen\". Inoltre vi erano un funzionario fiscale e altri ufficiali subalterni, quali l'esecutore giudiziario, lo scrivano ed il portiere.\nNel XVIII secolo venne introdotta anche la figura del \"Regente\" che si assumeva l'impegno di occuparsi della tesoreria.\nFunzioni.\nLe Real Audiencias sono state forse gli unici organi del tempo che avevano una funzione pi\u00f9 marcata, quella di amministrazione della giustizia.\nNell'America ispanica sono state le pi\u00f9 alte corti di giustizia. Verso il XVIII secolo, principalmente pi\u00f9 per evoluzione spontanea che per riforme giuridiche, sono diventate sostanzialmente dei tribunali d'appello. "}
{"id": "2025041", "revid": "438678", "url": "https://it.wikipedia.org/wiki?curid=2025041", "title": "Amminoacidi essenziali", "text": "Gli amminoacidi essenziali sono degli amminoacidi necessari alla vita che eucarioti e procarioti non sono in grado di sintetizzare in quantit\u00e0 sufficiente e che quindi devono essere assunti con l'alimentazione.\nNon tutti gli organismi sono in grado di sintetizzare tutti gli amminoacidi e molti sono sintetizzati da vie metaboliche che sono presenti solo in alcune piante e batteri. I mammiferi, ad esempio, devono ottenere dalla dieta nove dei venti amminoacidi necessari ai processi biologici. Questo requisito porta ad una convenzione che divide gli amminoacidi in due categorie: essenziali e non essenziali. Gli amminoacidi non essenziali, quindi, possono essere sintetizzati da quasi tutti gli organismi. A causa di particolari caratteristiche strutturali, gli amminoacidi essenziali, sebbene codificati dal DNA, non possono essere sintetizzati dagli enzimi dell'organismo.\nLa perdita della capacit\u00e0 di sintetizzare gli amminoacidi essenziali \u00e8 emersa probabilmente molto presto nell'evoluzione, perch\u00e9 questa dipendenza da altri organismi per la fonte degli amminoacidi \u00e8 comune a tutti gli eucarioti, non solo a quelli dei mammiferi. Gli studi sull'ecologia e l'evoluzione danno alcuni indizi su come e perch\u00e9 alcuni amminoacidi siano diventati essenziali. Gli organismi si evolvono sotto vincoli ambientali, che sono dinamici nel tempo. Se un amminoacido \u00e8 disponibile per l'assorbimento, la pressione selettiva, per mantenere intatti i geni responsabili di quella via, potrebbe essere ridotta, perch\u00e9 non esprimerebbero costantemente questi geni biosintetici. Senza la pressione selettiva, le vie biosintetiche potrebbero andare perse o il gene potrebbe consentire mutazioni che porterebbero a una diversificazione della funzione dell'enzima. Seguendo questa logica, gli amminoacidi essenziali per alcuni organismi potrebbero non essere essenziali per altri organismi soggetti a diverse pressioni di selezione.\nAnche i procarioti possono presentare questo problema: l'endosimbionte Buchnera presenta i geni per le vie biosintetiche necessarie per la sintesi degli amminoacidi essenziali per il suo ospite simbiotico, un afide, mentre i geni per la sintesi dei suoi propri amminoacidi essenziali (diversi da quelli dell'afie) sono quasi completamente mancanti, poich\u00e9 li ottiene dall'ospite stesso.\nI principali amminoacidi possono essere indicati con una sigla formata da una terna di lettere oppure da una singola lettera (di solito la sua iniziale), per esempio: glicina = GLY oppure G, arginina = ARG oppure R (essendo A usata per l'alanina).\nAmminoacidi essenziali nell'alimentazione umana.\nPer l'alimentazione umana sono sempre essenziali i nove amminoacidi:\nInoltre arginina, cisteina, e tirosina sono essenziali durante l'infanzia e lo sviluppo.\nLa seguente tabella riassume i fabbisogni giornalieri raccomandati dall'Organizzazione mondiale della sanit\u00e0 (OMS), accompagnati dalla lettera che li identifica.\nAmminoacidi semi-essenziali.\nGli amminoacidi semi-essenziali sono quegli amminoacidi che possono essere sintetizzati dall'organismo, a patto che vengano forniti altri amminoacidi essenziali in quantit\u00e0 superiore al fabbisogno, per far fronte alla loro produzione. Gli amminoacidi che possono venir trasformati l'uno nell'altro sono: metionina e omocisteina (amminoacidi contenenti zolfo), fenilalanina e tirosina (amminoacidi aromatici), arginina, ornitina e citrullina (amminoacidi del ciclo dell'urea).\nIn particolari condizioni di stress dell'organismo, ad esempio in seguito a intensa fatica fisica o a un intervento chirurgico significativo, la glutammina pu\u00f2 venir consumata in quantit\u00e0 tali da dover essere introdotta con la dieta.\nContenuto degli amminoacidi negli alimenti.\nLa seguente tabella riassume il contenuto di amminoacidi essenziali negli alimenti e nei regimi alimentari riportati, espresso in percentuale relativa del fabbisogno dello specifico amminoacido, secondo le razioni giornaliere, come meglio spiegato di seguito\nAd esempio, il contenuto di amminoacidi essenziali nel riso si calcola con la seguente tabella nella quale si moltiplica il requisito di proteine giornaliero 0,66 g*70\u00a0kg = 46,2 g per persona di 70\u00a0kg.\nPoi si trova la quantit\u00e0 di riso integrale che contiene esattamente 46,2 g di proteine, che nel caso specifico \u00e8 612 g di riso.\nInfine si confronta con il valore raccomandato dall'OMS dei singoli amminoacidi essenziali e si trova la percentuale relativa all'amminoacido essenziale. Da notare che tale valore dipende dalla misurazione del contenuto di amminoacidi essenziali, che l'OMS calcola, in base alla nota 105 del documento citato (Rome, Food and Agriculture Organization of the United Nations, 1970 (FAO Nutritional Studies, No. 24)) mentre questa tabella usa dati USDA, per cui \u00e8 soggetto a lievi differenze percentuali."}
{"id": "2025042", "revid": "45927", "url": "https://it.wikipedia.org/wiki?curid=2025042", "title": "Basis point", "text": ""}
{"id": "2025043", "revid": "45927", "url": "https://it.wikipedia.org/wiki?curid=2025043", "title": "Punti base", "text": ""}
{"id": "2025044", "revid": "223249", "url": "https://it.wikipedia.org/wiki?curid=2025044", "title": "Real Audiencia", "text": ""}
{"id": "2025045", "revid": "110157", "url": "https://it.wikipedia.org/wiki?curid=2025045", "title": "Villalbos", "text": "Villalbos \u00e8 un comune spagnolo di 25 abitanti situato nella comunit\u00e0 autonoma di Castiglia e Le\u00f3n.\nGeografia fisica.\nNella valle del fiume Oca, un affluente del Ebro dalla sua riva destra.\nWikimapia\\Coordenadas: 42\u00b026'40\"N 3\u00b019'47\"W \nLuoghi di Interesse Tur\u00edstico.\n\"La Chiesa\".\n\"La chiesa de Villalbos\" ha la pianta a croce latina con un altare dorato con scene della vita di Cristo.\n\"Ponte Vecchio\".\nPonte Vecchio in ferro sul fiume Oca costruito a met\u00e0 del XX secolo.\nSociet\u00e0.\nEvoluzione demografica.\n\"Villalbos; Nel Loro Silenzio, Ascoltare La Loro Storia\" (Chebsoler)"}
{"id": "2025052", "revid": "110157", "url": "https://it.wikipedia.org/wiki?curid=2025052", "title": "Zare\u010dnyj (Oblast' di Sverdlovsk)", "text": "Zare\u010dnyj \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul fiume \"Py\u0161ma\", ad est del capoluogo Ekaterinburg; dal punto di vista amministrativo, dipende direttamente dalla oblast'.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "2025053", "revid": "300067", "url": "https://it.wikipedia.org/wiki?curid=2025053", "title": "Eduards Andersons", "text": "Carriera.\nCon la maglia della ha vinto il primo Campionato europeo, nel 1935 in Svizzera.\nHa inoltre partecipato ai Giochi olimpici di Berlino 1936, in cui la nazionale arriv\u00f2 quindicesima.\nNel 1937 la Lettonia partecip\u00f2 di nuovo agli Europei, ma si classific\u00f2 sesta."}
{"id": "2025054", "revid": "19514411", "url": "https://it.wikipedia.org/wiki?curid=2025054", "title": "O zone", "text": ""}
{"id": "2025057", "revid": "131358", "url": "https://it.wikipedia.org/wiki?curid=2025057", "title": "Campionato di calcio brasiliano", "text": ""}
{"id": "2025059", "revid": "131358", "url": "https://it.wikipedia.org/wiki?curid=2025059", "title": "Campionato di calcio uruguaiano", "text": ""}
{"id": "2025060", "revid": "131358", "url": "https://it.wikipedia.org/wiki?curid=2025060", "title": "Campionato di calcio peruviano", "text": ""}
{"id": "2025062", "revid": "15756", "url": "https://it.wikipedia.org/wiki?curid=2025062", "title": "Goran Vujevi\u0107", "text": "Carriera.\nLa carriera di Goran Vujevi\u0107 ha inizio nel 1990 quando entra a far parte della squadra dell'Odbojka\u0161ki klub Partizan, militante nel massimo campionato jugoslavo, dove resta per sei stagioni, vincendo uno scudetto ed una coppa nazionale: nel 1996 ottiene le prime convocazioni nella nazionale jugoslava, con la quale vince la medaglia di bronzo ai Giochi della XXVI Olimpiade di Atlanta.\nNella stagione 1996-97 si trasferisce per la prima volta all'estero, per militare nella Serie A1 italiana con la Pallavolo Brescia, mentre la stagione successiva \u00e8 al : in questo periodo, con la nazionale vince due medaglie d'argento, una al campionato europeo 1997 ed una al campionato mondiale 1998.\nNella stagione 1998-99 viene ingaggiato dall'Olympiakos Syndesmos Filathlon Peiraios, in Grecia, con il quale vince sia lo scudetto che la Coppa di Grecia; tuttavia la stagione successiva torna nuovamente in Italia, vestendo la maglia della Gabeca Montichiari: con la nazionale vince la medaglia d'oro ai Giochi della XXVII Olimpiade di Sydney.\nNella stagione 2000-01 passa alla Magna Grecia Volley di Taranto, dove resta per due stagioni: lo stesso numero di anni gioca anche per il Latina Volley: nel 2003 entra a far parte della neonata nazionale della Serbia e Montenegro, con la quale fino al 2006 conquista diverse medaglie alla World League ed al campionato europeo, oltre ad un bronzo alla Coppa del Mondo 2003 e alla Grand Champions Cup 2001, in questo caso conquistato anche con la Jugoslavia.\nNella stagione 2004-05 viene ingaggiato dalla Trentino Volley di Trento, mentre nella stagione successiva passa al Perugia Volley, dove resta per due annate: nel 2006 inizia a giocare per la nazionale montenegrina.\nDopo due stagioni trascorse nella Top Volley di Latina, nell'annata 2011-12 vesta la maglia della Sir Safety Umbria Volley di Perugia, squadra in cui rimane per tre stagioni in Serie A2, con la quale conquista la promozione nella massima divisione nazionale, che disputa a partire dal campionato 2012-13. Al termine della stagione 2014-15 si ritira dall'attivit\u00e0 agonistica, diventando direttore sportivo in seno alla stessa squadra umbra."}
{"id": "2025063", "revid": "287204", "url": "https://it.wikipedia.org/wiki?curid=2025063", "title": "Goran Vujevic", "text": ""}
{"id": "2025069", "revid": "95744807", "url": "https://it.wikipedia.org/wiki?curid=2025069", "title": "Pizzo Sant'Angelo", "text": "Il Pizzo Sant'Angelo \u00e8 uno dei monti delle Madonie che raggiunge l'altitudine di 1081\u00a0m s.l.m. Ricade nel territorio del comune di Cefal\u00f9, precisamente nella frazione di Gibilmanna. Sulle pendici occidentali si trova il Santuario di Gibilmanna, mentre alle falde di Pizzo Sant'Angelo a circa 1005\u00a0m s.l.m. \u00e8 presente l'Osservatorio Geofisico di Gibilmanna. Infine in cima \u00e8 presente la chiesetta di San Michele arcangelo. Grazie alla sua posizione dalla zona sommitale \u00e8 possibile ammirare uno dei paesaggi pi\u00f9 interessanti della costa settentrionale della Sicilia, e anche un'ampia vista verso le cime pi\u00f9 alte della Madonie. \nFlora.\nLa flora presenta caratteristiche peculiari secondo l'altitudine, prevalgono comunque tra le specie arboree il Leccio (Quercus ilex), Roverella, Querce da sughero, anche con esemplari centenari. Tra le specie arbustive particolarmente significativa \u00e8 la presenza di perastri e corbezzoli. In primavera \u00e8 possibile incontrare orchidee in fioritura, mentre in autunno abbondanti sono le fioriture di ciclamini e crochi."}
{"id": "2025084", "revid": "729019", "url": "https://it.wikipedia.org/wiki?curid=2025084", "title": "Bombardamento di Grosseto", "text": "Il bombardamento di Grosseto fu un tragico evento avvenuto a Grosseto il 26 aprile 1943, giorno del luned\u00ec dell'Angelo di quell'anno, durante la seconda guerra mondiale. Il tragico episodio si consum\u00f2 nel primissimo pomeriggio, attorno alle ore 14, in una tiepida e assolata giornata di festa in piena primavera. L'incursione aerea non venne preceduta dal suono delle sirene di allarme, non lasciando scampo a molte persone che a quell'ora si trovavano all'aperto.\nDescrizione dell'evento.\nLo stormo di aerei militari statunitensi giunse inaspettato ed improvviso sui cieli della citt\u00e0, proveniente dal mare e, nel giro di pochi istanti, numerose bombe a frammentazione caddero in pieno centro abitato, colpendo diversi edifici tra il centro storico ed alcune aree semicentrali al di fuori della cerchia muraria.\nLe vittime furono oltre 205 persone, tra cui alcuni bambini che stavano giocando in un parco divertimenti allestito fuori Porta Vecchia.\nDurante l'incursione aerea fu abbattuto un aereo statunitense i cui piloti, pur riuscendo a mettersi in salvo, rischiarono il linciaggio da parte di alcuni familiari delle vittime, inferociti per l'inspiegabile azione bellica subita che comport\u00f2 l'uccisione di persone civili inermi.\nIl giorno successivo, 27 aprile 1943, il re Vittorio Emanuele III si recava in citt\u00e0, per rendere omaggio ai caduti e per far visita ai feriti che erano ricoverati nell'ex ospedale della Misericordia.\nAltri bombardamenti.\nLa citt\u00e0 di Grosseto, dopo aver subito questo gravissimo attacco aereo e numerose perdite di vite umane, fu obiettivo di altre incursioni aeree che avvennero successivamente.\nIl 20 maggio 1943 fu colpito e gravemente danneggiato l'aeroporto di Grosseto, ove morirono pi\u00f9 di 1.600 militari, molti dei quali tedeschi. Tale evento non comport\u00f2 tuttavia vittime tra i civili. L'infrastruttura aeroportuale militare fu bombardata nuovamente dopo quasi tre mesi nella notte di Ferragosto.\nDi impatto ben pi\u00f9 grave per la popolazione grossetana furono, invece, i bombardamenti del 21 luglio che colpirono numerosi edifici e case del centro storico, del 9 settembre nell'area della stazione di Grosseto, oltre ad un'altra serie di attacchi aerei, ben dodici, che colpirono la citt\u00e0 tra i successivi mesi di ottobre e novembre: al termine di queste ultime incursioni aeree, furono distrutte molte scuole cittadine, mentre il patrimonio storico, artistico e culturale della citt\u00e0 aveva subito danni irreparabili, la maggior parte dei quali furono subiti dal Museo d'arte sacra della diocesi di Grosseto, dal Museo civico, dall'archivio della diocesi di Grosseto e dalla biblioteca Chelliana.\nQuest'ultima serie di eventi bellici costrinse la maggioranza della popolazione a trasferirsi dalla citt\u00e0 verso le campagne e i piccoli centri dell'entroterra, anche a causa dei gravi danni subiti dalla rete idrica e dalle linee elettriche e ad una carestia che si protrasse anche negli anni successivi a causa delle condizioni climatiche estreme, con ricorrenti e prolungati periodi di siccit\u00e0 e condizioni stagionali estreme."}
{"id": "2025092", "revid": "767487", "url": "https://it.wikipedia.org/wiki?curid=2025092", "title": "Penisola di Alaska", "text": "La penisola di Alaska (in inglese \"Alaska peninsula\") \u00e8 una penisola che si estende per 800 km nel sud-ovest dell'Alaska e continua attraverso la Isole Aleutine.\nGeografia.\nCome le Isole Aleutine, la penisola di Alaska \u00e8 parte di una grande catena di vulcani attivi che corre lungo tutta la sua lunghezza. \nLa maggior parte delle regioni meridionali della penisola sono accidentate e montagnose, create dall'azione di subduzione della placca pacifica con la placca nordamericana; mentre le regioni settentrionali sono relativamente pianeggianti e paludose, come risultato di millenni di erosione e stabilit\u00e0 sismica. \nCon le Isole Aleutine, la penisola di Alaska separa l'Oceano Pacifico dalla baia di Bristol, un braccio del mare di Bering. La costa settentrionale della penisola, al confine con la baia di Bristol, \u00e8 generalmente poco soggetta alle maree e le acque antistanti sono poco profonde, mentre le acque lungo la costa meridionale verso l'Oceano Pacifico sono pi\u00f9 profonde e limpide."}
{"id": "2025093", "revid": "156341", "url": "https://it.wikipedia.org/wiki?curid=2025093", "title": "FIGB", "text": ""}
{"id": "2025098", "revid": "172", "url": "https://it.wikipedia.org/wiki?curid=2025098", "title": "Amminoacido essenziale", "text": ""}
{"id": "2025100", "revid": "287204", "url": "https://it.wikipedia.org/wiki?curid=2025100", "title": "Bahula", "text": " \nBahula \u00e8 una suddivisione dell'India, classificata come \"census town\", di 16.264 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 39' 24 N e 87\u00b0 11' 23 E.\nSociet\u00e0.\nEvoluzione demografica.\nAl censimento del 2001 la popolazione di Bahula assommava a 16.264 persone, delle quali 8.920 maschi e 7.344 femmine. I bambini di et\u00e0 inferiore o uguale ai sei anni assommavano a 2.137, dei quali 1.079 maschi e 1.058 femmine. Infine, coloro che erano in grado di saper almeno leggere e scrivere erano 9.489, dei quali 6.051 maschi e 3.438 femmine."}
{"id": "2025107", "revid": "287204", "url": "https://it.wikipedia.org/wiki?curid=2025107", "title": "Baidyabati", "text": " \nBaidyabati \u00e8 una suddivisione dell'India, classificata come \"municipality\", di 108.231 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 47' 6 N e 88\u00b0 19' 29 E e ha un'altitudine di 14 .\nSociet\u00e0.\nEvoluzione demografica.\nAl censimento del 2001 la popolazione di Baidyabati assommava a 108.231 persone, delle quali 56.429 maschi e 51.802 femmine. I bambini di et\u00e0 inferiore o uguale ai sei anni assommavano a 8.516, dei quali 4.422 maschi e 4.094 femmine. Infine, coloro che erano in grado di saper almeno leggere e scrivere erano 85.545, dei quali 46.326 maschi e 39.219 femmine."}
{"id": "2025111", "revid": "1573940", "url": "https://it.wikipedia.org/wiki?curid=2025111", "title": "Giardino della grande vista", "text": "Il giardino della Grande Vista (in cinese: \u5927\u89c2\u56ed; Pinyin: D\u00e0gu\u0101nyu\u00e1n) \u00e8 il grande giardino del romanzo classico cinese \"Il sogno della camera rossa\", dove si svolge gran parte della storia.\nIl giardino nel romanzo.\nNel romanzo, il giardino viene costruito nei capitoli 16 e 17 del romanzo ed \u00e8 il luogo in cui si svolge la prima visita di Jia Yuanchun a una concubina imperiale. A quel tempo, musica e luci decoravano il luogo in modo da accogliere degnamente le visite dell'Imperatore. Dopo la partenza di Yuanchun, il giardino su richiesta della stessa Yuanchun diventa la casa di suo fratello, della sua sorellastra, di sua cognata e delle cugine. Essendo un luogo molto bello e pieno di pace, \u00e8 la casa perfetta per Baoyu e le ragazze. Anche Nonna Liu fa una visita al giardino della Grande Vista nei capitoli 40 e 41 ed \u00e8 molto impressionata dalla vegetazione, dall'acqua, dalla disposizione e dalla vita del giardino, tanto da commissionare a Xichun la realizzazione di un dipinto del giardino. \u00c8 qui che molti incontrano la monaca Miaoyu ed \u00e8 qui che Miaoyu viene rapita. Alla fine le giovani ragazze vengono allontanate dal giardino. Yingchun si sposa e muore. Anche Tanchun si sposa ma va a vivere in un posto di frontiera. Shi Xiangyun si posa e rimane vedova, mentre Baochai sposa Baoyu e viene abbandonata. Lin Daiyu muore id dolore e Li Wan si trasferisce negli appartamenti interni di casa Ronnguo.\nQuando le tenute della famiglia vengono confiscate, il giardino viene saccheggiato e poi distrutto dalle guardie imperiali.\nIl giardino a Pechino.\nNel 1989 nella parte sud-est di Pechino (distretto Xuanwu), \u00e8 stato costruito un giardino che imita il giardino del romanzo e si chiama proprio come il giardino del romanzo. Una famosa serie televisiva tratta dal romanzo \"Il sogno della camera rossa\" \u00e8 stata girata in questo giardino.\nIl giardino copre un'area di 13 ettari, con pi\u00f9 di 40 punti panoramici e progettato accuratamente. Le parti pi\u00f9 belle sono i cortili che riproducono le residenze dei membri pi\u00f9 importanti della famiglia Jia. Questi edifici tradizionali cinesi rivelano la personalit\u00e0 dei vari personaggi che (nel romanzo) li occupavano. I visitatori possono sentire l'ambiente in cui si svolgevano gli amori e gli affari politici di questa famiglia medioevale.\nL'edificio pi\u00f9 interessante nel parco \u00e8 la Casa Rossa del Divertimento, dove viveva Jia Baoyu, il protagonista del romanzo. Un altro edificio \u00e8 la Casina di Bamb\u00f9A, un cortile piccolo e semplice decorato in verde chiaro, con sottili canne di bamb\u00f9 che crescono nel cortile, che ospitava la debole e sfortunata Lin Daiyu, eroina del romanzo."}
{"id": "2025112", "revid": "1543377", "url": "https://it.wikipedia.org/wiki?curid=2025112", "title": "Ext\u00e8", "text": "Ext\u00e8 \u00e8 un marchio di moda italiano, creato nel 1996 dalla societ\u00e0 Ittierre S.p.A. (Gruppo IT Holding). Il nome Ext\u00e8 deriva dal latino \"ex tempore\", che tradotto letteralmente significa: \"al di l\u00e0 del tempo\". Alla direzione creativa di Ext\u00e8 si sono susseguiti diversi designer di moda fra i quali Antonio Berardi, Sergio Ciucci e Alessandro De Benedetti.\nLa prima presentazione di Ext\u00e8 risale al gennaio 1996 a Milano, al Gasometro della Bovisa. In quell'anno vengono creati gli \"abiti sotto vuoto\", sui quali \u00e8 riportata \"la data di scadenza del prodotto\".\nNel 2001 presenta un elemento d'arredo, la e.chair, \"chaise longue\" interattiva e polivalente prodotta da Brunati Italia su progetto di Chiara Cantono. Poi, insieme al fotografo Gian Paolo Tomasi, in collaborazione con la rivista \"GQ\" presenta le sette \"modelle virtuali\", utilizzate nella comunicazione del marchio.\nNel giugno 2004 la collezione P/E 2005 \u00e8 presentata con una , con la compagnia di artisti/modelli Les Passagers."}
{"id": "2025118", "revid": "131358", "url": "https://it.wikipedia.org/wiki?curid=2025118", "title": "Campionato di calcio ecuadoriano", "text": ""}
{"id": "2025119", "revid": "179980", "url": "https://it.wikipedia.org/wiki?curid=2025119", "title": "Campionato di calcio colombiano", "text": ""}
{"id": "2025120", "revid": "131358", "url": "https://it.wikipedia.org/wiki?curid=2025120", "title": "Campionato di calcio cileno", "text": ""}
{"id": "2025122", "revid": "729019", "url": "https://it.wikipedia.org/wiki?curid=2025122", "title": "Andrea Castellani", "text": "Biografia.\nCresciuto nell'Aquila, squadra nella quale vinse il campionato al termine della stagione 1993/94 battendo il favorito Milan, entr\u00f2 a far parte della Nazionale italiana guidata da Georges Coste nel 1994, esordendo contro la nella partita vinta dall' con il miglior scarto della sua storia, 104-8 a Viadana.\nCoste lo inser\u00ec anche tra i convocati alla in Sudafrica, senza tuttavia mai schierarlo.\nNel 1996 pass\u00f2 al Benetton Treviso in cui, nell'unica stagione di permanenza, vinse il suo secondo titolo nazionale; torn\u00f2 poi all'Aquila per un'altra stagione e, infine, si trasfer\u00ec nel 1998 alla Rugby Roma, con cui nel 2000 vinse il suo terzo campionato, sempre con una squadra differente.\nPrese parte alla infelice spedizione alla in Galles (tre incontri, tre sconfitte l'ultima delle quali 3-101 contro la ).\nDentista di professione, dopo il ritiro dall'attivit\u00e0 agonistica allen\u00f2 fino al 2008 la Capitolina di Roma, in qualit\u00e0 di assistente di Massimo Mascioletti che gi\u00e0 fu il suo tecnico all'Aquila ai tempi dello scudetto e in Nazionale alla Coppa del Mondo."}
{"id": "2025126", "revid": "380453", "url": "https://it.wikipedia.org/wiki?curid=2025126", "title": "Robert Kromm", "text": ""}
{"id": "2025129", "revid": "287204", "url": "https://it.wikipedia.org/wiki?curid=2025129", "title": "Bairatisal", "text": " \nBairatisal \u00e8 una suddivisione dell'India, classificata come \"census town\", di 5.400 abitanti, situata nel distretto di Darjeeling, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 42' 12 N e 88\u00b0 20' 50 E.\nSociet\u00e0.\nEvoluzione demografica.\nAl censimento del 2001 la popolazione di Bairatisal assommava a 5.400 persone, delle quali 2.891 maschi e 2.509 femmine. I bambini di et\u00e0 inferiore o uguale ai sei anni assommavano a 443, dei quali 231 maschi e 212 femmine. Infine, coloro che erano in grado di saper almeno leggere e scrivere erano 4.431, dei quali 2.513 maschi e 1.918 femmine."}
{"id": "2025132", "revid": "991694", "url": "https://it.wikipedia.org/wiki?curid=2025132", "title": "Area metropolitana fiorentina", "text": ""}
{"id": "2025135", "revid": "172", "url": "https://it.wikipedia.org/wiki?curid=2025135", "title": "Aminoacidi essenziali", "text": ""}
{"id": "2025139", "revid": "701660", "url": "https://it.wikipedia.org/wiki?curid=2025139", "title": "Teatro dei Rinnovati", "text": "Il Teatro dei Rinnovati \u00e8 un teatro di Siena situato nel Palazzo Pubblico in piazza del Campo.\nStoria e descrizione.\nIl pi\u00f9 importante teatro di Siena e della provincia deve le sue origini all'adattamento della Sala del Consiglio edificata nel XIV secolo sul retro del Palazzo Pubblico. Questa sala, dove gi\u00e0 in occasione della venuta di Carlo V nel 1536 erano stati allestiti solenni festeggiamenti in suo onore, nel 1560 venne adattata a sede stabile di spettacoli, con palcoscenico e galleria, su disegno di Bartolomeo Neroni detto il Riccio.\nDopo la prima gestione affidata all'Accademia dei Filomati poi unitasi a quella degli Intronati, la prima sala venne distrutta nel 1647 e ricostruita prima in legno poi in struttura pi\u00f9 stabile su progetto dell'architetto Carlo Fontana.\nIl nuovo teatro con pianta a U e 107 palchi su quattro ordini venne inaugurato nel 1670 con l'\"Argia\", opera drammatica in musica. Nel 1742 il teatro and\u00f2 distrutto a causa di un incendio e dopo provvisorie sistemazioni venne ricostruito e aperto nel luglio del 1750 con L'Adriano in Siria. Un anno dopo un nuovo incendio richiedeva un altro intervento pi\u00f9 consistente. Dopo il restauro del tetto diretto dall'architetto granducale Giuseppe Ruggieri, il nuovo teatro venne eseguito su progetto e sotto la direzione del celebre architetto teatrale Antonio Galli da Bibbiena. Nel luglio 1753, con l'allestimento del Tito Manlio del Salvi, il teatro venne quindi nuovamente riaperto e nella forma che, nonostante qualche rimaneggiamento successivo, \u00e8 giunta fino ai nostri giorni: la pianta a campana con 88 palchi, comprese le barcacce e i palchi delle vedove, distribuiti su quattro ordini e separati da un ampio palcoscenico attraverso un proscenio formato da un doppio fusto di colonne di ordine corinzio gigante. Grazie anche alle ricche decorazioni ideate dal Bibiena e realizzate da decoratori quali Liborio Guerrini, Giuseppe Lusini e Pietro Montini, il teatro costitu\u00ec un importante esempio di teatro all'italiana di gusto neoclassico che tanta fortuna avrebbe avuto a Siena.\nMa le vicende sfortunate del teatro non erano finite. Nel 1798 il terremoto lesion\u00f2 gravemente l'edificio soprattutto nell'angolo del palcoscenico verso il mercato, e richiese un consistente intervento di risarcimento affidato agli architetti e ingegneri granducali Salvetti, Del Rosso, Della Porta e Nini. In questa occasione l'Accademia degli Intronati decise di vendere il teatro, che fu acquistato nel 1800 dall'Accademia dei Rinnovati che oltre a curare il rialzamento del tetto dot\u00f2 il teatro di altri locali destinati alla vita accademica.\nNel corso dell'Ottocento sotto la propriet\u00e0 della nuova Accademia il teatro fu interessato a vari interventi, relativi soprattutto al palco reale, al palcoscenico, ai camerini e ai locali per i coristi e per il custode, che videro impegnati architetti quali Agostino Fantastici, Alessandro Doveri, Giuseppe Partini e Augusto Corbi. Anche le decorazioni interne furono a pi\u00f9 riprese rinnovate.\nDichiarato inagibile nel 1927, il teatro venne ceduto dall'Accademia dei Rinnovati al Comune nel 1935. Con il finanziamento del Monte dei Paschi, l'Amministrazione Comunale procedette a eseguire opere di consolidamento del fabbricato e di messa in sicurezza dai rischi di incendio: le vecchie capriate lignee della copertura vennero sostituite da travi reticolari in ferro come pure i solai ora realizzati in ferro, laterizio e cemento armato. Interrotti a causa della guerra questi onerosi lavori ripresero nel 1948 per concludersi nel 1950 quando il teatro venne riaperto in occasione della settimana musicale senese. Gli impianti elettrico e termico, invece, vennero rinnovati completamente negli anni ottanta.\nGrazie a questi lavori, quello che pu\u00f2 essere considerato uno dei pi\u00f9 importanti teatri storici non solo di Siena ma dell'intera Toscana ha continuato a garantire un'intensa attivit\u00e0 teatrale gestita direttamente dall'Amministrazione Comunale e incentrata nei mesi invernali in stagioni teatrali tra le pi\u00f9 importanti della regione e ad agosto nel prestigioso appuntamento della \"Settimana Musicale Chigiana\"."}
{"id": "2025144", "revid": "1827643", "url": "https://it.wikipedia.org/wiki?curid=2025144", "title": "Governanti di Ragusa", "text": "Lo \"Speculum Maioris Consilii\" - \"Rectores\", conservato nell'Archivio di Stato di Ragusa, elenca 4397 rettori della Repubblica di Ragusa eletti tra il settembre 1440 ed il giugno 1806; di questi, due terzi appartenevano alle pi\u00f9 antiche famiglie patrizie ragusee. Gli elenchi che seguono - relativi a questo periodo - sono da considerarsi molto parziali.\nConti di Ragusa in rappresentanza della Repubblica di Venezia (1205-1358).\nPer oltre centoncinquant'anni la Repubblica di Venezia, detenne il controllo stabile di Ragusa. Per il controllo del territorio venivano periodicamente nominati dei conti con funzione di governatore. Essi erano quasi tutti di origine veneziana (salvo rarissime eccezioni) e molti di loro divennero in seguito dogi di Venezia.\nRettori della Repubblica di Ragusa (1358-1808).\nSull'esempio della vicina Repubblica di Venezia, Ragusa, ottenuta l'indipendenza, istitu\u00ec una forma di governo dogale definita Rettorato. Tutti rettori furono nobili (patrizi) ragusei eletti dal Consiglio Maggiore raguseo (dopo la \"serrata\" del 1332 - assemblea della nobilt\u00e0 maschile ragusea con pi\u00f9 di 21, dal 1667 - 18 anni; e supremo organo legislativo della Repubblica). Dal 1358 al 1808, per evitare che per un lungo periodo in carica un patrizio tentasse la via del potere personale, rettori durarono in carica un solo mese, di modo che la Repubblica cont\u00f2 lungo la sua storia oltre 5000 rettori. Tra parentesi sono indicati gli anni di rettorato.\nLa lista \u00e8 grandemente incompleta.\nNel Trecento\nNel Quattrocento\nNel Cinquecento\nNel Seicento\nNel Settecento\nNell'Ottocento\nGovernatori francesi (1806-1814).\nLa Repubblica di Ragusa fu occupata dai francesi nel 1806 ed annessa al napoleonico Regno d'Italia nel 1808, poi alle Province illiriche (1809-1813/1814).\nDuchi di Ragusa (1808-1813).\nNel 1808 Auguste Fr\u00e9d\u00e9ric Louis Viesse de Marmont ottenne il titolo di \"duca di Ragusa\" (\"duc de Raguse\").\nRettori e Governatori austriaci di Ragusa (1813-1816).\nIl territorio della Repubblica (abolita dai francesi nel 1808) fu occupato dall'Impero austriaco nel 1814 ed annesso allo stesso dopo il Congresso di Vienna, nel 1816 fece parte dell'austriaco Regno di Dalmazia.\nFamiglie patrizie.\nRagusa come sopra detto era una repubblica aristocratica e tutti i poteri politici erano nelle mani dei patrizi maschi con pi\u00f9 di 18 anni.\nLe famiglie patrizie ragusee, secondo lo statuto del 1372 erano le seguenti. Con una croce (\u2020) sono indicate le famiglie totalmente estinte o il cui ramo principale \u00e8 estinto.\nUn secondo gruppo di nuove famiglie fu accettato nel patriziato dopo il disastroso terremoto del 1667:"}
{"id": "2025154", "revid": "224579", "url": "https://it.wikipedia.org/wiki?curid=2025154", "title": "Captain Rainbow", "text": ""}
{"id": "2025157", "revid": "767487", "url": "https://it.wikipedia.org/wiki?curid=2025157", "title": "Baia di Bristol", "text": "La baia di Bristol (\"Bristol Bay\" in inglese, \"lilgayaq\" in lungua yupik) \u00e8 una grande baia sulla costa occidentale dell'Alaska aperta sul mare di Bering. \u00c8 chiusa a sud e ad est dalla penisola di Alaska e a nord della parte continentale dell'Alaska. La baia ha una lunghezza di 400 km e una larghezza di 290 km, ed \u00e8 la pi\u00f9 orientale estensione del mare di Bering. Le sue acque sono poco profonde, il che rende difficile la navigazione per le navi di grande stazza."}
{"id": "2025158", "revid": "110157", "url": "https://it.wikipedia.org/wiki?curid=2025158", "title": "Teatro dei Rozzi", "text": "Il Teatro dei Rozzi \u00e8 un teatro di Siena, situato in via delle Terme nei pressi di piazza Indipendenza.\nCongrega dei Rozzi.\nLa \"Congrega\" dei Rozzi, fondata nel 1531, dopo essersi trasformata in Accademia nel 1690 divenne, soprattutto nel corso dell'800, una delle istituzioni culturali pi\u00f9 prestigiose di Siena. Dopo aver utilizzato per la propria attivit\u00e0 il Saloncino posto nei locali dell'Opera Metropolitana, l'Accademia, a seguito anche del divieto granducale di utilizzare il Saloncino, decise nel 1804 di edificare un nuovo teatro nei locali della sua sede posta nei pressi di Piazza di San Pellegrino (oggi Indipendenza) su progetto dell'architetto senese Alessandro Doveri.\nIl nuovo teatro.\nNella primavera del 1817 il nuovo teatro venne inaugurato e aperto al pubblico: la sala a pianta a ferro di cavallo con 71 palchi suddivisi in quattro ordini presentava le eleganti forme della tipologia del teatro all'italiana. Nel corso dell'800 il teatro fu interessato a varie stagioni di restauri e riattamenti soprattutto alle decorazioni e vide impegnati oltre al Doveri anche architetti quali Augusto Corbi e Giuseppe Partini e decoratori quali Vincenzo Dei, Giuseppe Marchesi, Alessandro e Giuseppe Maffei.\nNella veste rinnovata dai restauri del Corbi (1873) il teatro ha svolto un'intensa attivit\u00e0 di prosa fino al 1945, quando, dopo uno spettacolo dato in onore delle truppe alleate, venne dichiarato inagibile a causa dei danni riportati nel corso della guerra. Il teatro ha subito un lungo periodo di chiusura e solo negli anni '70 l'Accademia ha avviato un piano di recupero rimasto interrotto per mancanza di fondi.\nNel 1985 i lavori sono ripartiti grazie a una prima convenzione stipulata fra l'Accademia e l'Amministrazione Comunale (attraverso la copertura finanziaria dei lavori il Comune avrebbe avuto per 25 anni la gestione del Teatro). Dopo ulteriori finanziamenti da parte dell'Amministrazione Comunale l'intervento di restauro, su progetto dell'architetto Massimo Bianchini, \u00e8 stato completato nel 1998.\nLa citt\u00e0 di Siena ha cos\u00ec pienamente recuperato all'attivit\u00e0 uno dei suoi pi\u00f9 importanti e significativo teatri.\nPer il bicentenario dell'inaugirazione, nel 2017, il comuna di Siena ha dedicato al Teatro dei Rozzi il drappellone del palio di Provenzano dipinto dall'artista senese Laura Brocchi."}
{"id": "2025161", "revid": "599013", "url": "https://it.wikipedia.org/wiki?curid=2025161", "title": "Alberto Prebisch", "text": "Educazione ed esordi.\nPrebisch nacque a San Miguel de Tucum\u00e1n, nel nord dell'Argentina. Studi\u00f2 alla scuola di architettura dell'Universit\u00e0 di Buenos Aires in un periodo nel quale il sistema di insegnamento era fortemente influenzato dai canoni accademici dello stile Beaux Arts francese. Negli ambienti culturali argentini si faceva per\u00f2 strada il desiderio di un linguaggio architettonico nuovo, diretto alla creazione di un autonomo stile nazionale. Nel 1909 Ricardo Rojas aveva pubblicato un libro intitolato \"Restauraci\u00f3n Nacionalista\" (Restaurazione nazionalista). Altri intellettuali coinvolti in questo movimento di rinnovamento culturale di stampo nazionalista furono Jos\u00e9 Enrique Rod\u00f3, Rub\u00e9n Dar\u00edo e Jos\u00e9 Mart\u00ed. \nVerso il 1915, alcuni studenti di architettura influenzati da queste idee iniziarono un movimento che si raccolse attorno alla \"Revista de Arquitectura\". Prebisch e il suo collega e poi socio Ernesto Vautier, parteciperanno a studi sul campo, effettuando rilevamenti sugli edifici coloniali sparsi un po' dappertutto nel paese. L'architetto pubblic\u00f2 successivamente uno studio dedicato alla cattedrale di C\u00f3rdoba. Prebisch si laure\u00f2 in architettura a 22 anni, dopo la fine della prima guerra mondiale e sotto l'influenza di questo contrasto fra accademismo e idee autonomiste. Nel 1919 il giovane architetto vinse un premio per il suo progetto di \u201cmausoleo per un grande generale\u201d, nel quale \u00e8 gi\u00e0 possibile osservare un sicuro dominio delle forme accademiche.\nViaggio in Europa e adesione al razionalismo.\nNel 1922, insieme a Vautier, Prebisch viaggi\u00f2 per tutta l'Europa, allo scopo di consolidare la sua formazione intellettuale e professionale. Influenzato dall'esempio di Le Corbusier e dai suoi incontri con importanti intellettuali quali Miguel de Unamuno e Paul Val\u00e9ry, Prebisch abbandon\u00f2 definitivamente le sue posizioni accademiste orientandosi nettamente verso il razionalismo. Il cambiamento diventa evidente al suo ritorno in Argentina, quando, nel 1924, ottiene un premio al Salone di Belle Arti di Buenos Aires per il suo progetto di \u201cCitt\u00e0-zuccherificio nella provincia di Tucum\u00e1n\u201d. Il progetto mostra evidenti influenze urbanistiche dall'idea di citt\u00e0 industriale di Tony Garnier. Da questo momento Prebisch difese a spada tratta le idee moderniste, in polemica con gli accademisti sulle pagine della \"Revista de Arquitectura\", verso la fine degli anni Venti entr\u00f2 a fare parte attiva della redazione della rivista Mart\u00edn Fierro. \nSorprendentemente, nel 1928 egli non fu incluso nel gruppo del CIAM che prefer\u00ec convocare al suo posto l'architetto Wladimiro Acosta. Ci\u00f2 nonostante Prebisch svilupp\u00f2 in Argentina opere molto significative sul piano estetico e formale. Fra gli edifici di questo periodo si ricordano il Padiglione dei tubercolotici all'ospedale di Salta e i Mercati Generali di Tucum\u00e1n.\nGli anni Trenta.\nNel 1930 Prebisch pose mano alla progettazione della casa per suo fratello, il famoso economista Ra\u00fal Prebisch, nel quartiere di Belgrano, uno dei suoi edifici pi\u00f9 riusciti. Tra il 1933 e il 1934 viaggi\u00f2 negli Stati Uniti, dove si confront\u00f2 con le teorie organiciste di Frank Lloyd Wright. Tornato a Buenos Aires pubblic\u00f2 le sue considerazioni con il titolo di \"Urbanismo en los Estados Unidos de Norteam\u00e9rica\". Il suo prestigio continuava ad accrescersi e, nel 1936, fu chiamato a realizzare l'Obelisco di Buenos Aires, attualmente considerato uno dei simboli della capitale argentina. La costruzione provoc\u00f2 un gran numero di polemiche e di attacchi da parte dei tradizionalisti e rischi\u00f2 anche di essere demolita qualche anno pi\u00f9 tardi.\nNello stesso periodo, verso il 1937, Prebisch si impegnava in un'altra delle sue opere pi\u00f9 significative, il Teatro Gran Rex, edificato su Avenida Corrientes, una delle strade principali del centro di Buenos Aires. Il successo di questo grande edificio razionalista, ancora considerato un modello di architettura in Argentina, decret\u00f2 la definitiva affermazione dell'architetto. Negli anni seguenti fu chiamato a costruire un auditorium all'aperto nel quartiere di Palermo e numerosi cinema nella capitale e in altre citt\u00e0 argentine.\nUltimi anni.\nA partire dalla caduta di Juan Per\u00f3n, nel 1955, assunse un ruolo sempre pi\u00f9 attivo nell'universit\u00e0, diventando decano della facolt\u00e0 di architettura e cercando di difenderne l'autonomia di insegnamento. Qualche anno pi\u00f9 tardi fu nominato Intendente della citt\u00e0 di Buenos Aires, carica che ricopr\u00ec per poco tempo, tornando ancora una volta all'universit\u00e0. Le dure persecuzioni contro professori e studenti che avvennero fra il 1966 e il 1968 e la fine di ogni autonomia dell'universit\u00e0, lo spinsero a rinunciare all'insegnamento, anche se assunse la carica di direttore dell'Accademia Nazionale di Belle Arti. Mor\u00ec, poco dopo, nell'ottobre 1970, a Buenos Aires."}
{"id": "2025164", "revid": "287204", "url": "https://it.wikipedia.org/wiki?curid=2025164", "title": "Balaram Pota", "text": " \nBalaram Pota \u00e8 una suddivisione dell'India, classificata come \"census town\", di 4.488 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a nn\u00b0 nn' nn N e nn\u00b0 nn' nn E.\nSociet\u00e0.\nEvoluzione demografica.\nAl censimento del 2001 la popolazione di Balaram Pota assommava a 4.488 persone, delle quali 2.317 maschi e 2.171 femmine. I bambini di et\u00e0 inferiore o uguale ai sei anni assommavano a 621, dei quali 304 maschi e 317 femmine. Infine, coloro che erano in grado di saper almeno leggere e scrivere erano 3.186, dei quali 1.779 maschi e 1.407 femmine."}
{"id": "2025180", "revid": "188017", "url": "https://it.wikipedia.org/wiki?curid=2025180", "title": "Palazzo Arcivescovile di Palermo", "text": ""}
{"id": "2025185", "revid": "3115", "url": "https://it.wikipedia.org/wiki?curid=2025185", "title": "Centro Culture Contemporanee Corte dei Miracoli", "text": "Il Centro Culture Contemporanee Corte dei Miracoli \u00e8 un teatro di Siena.\nDescrizione.\nSpazio teatrale non convenzionale, ricavato in uno dei padiglioni dell'ex O.P. San Niccol\u00f2, \u00e8 gestito dalla Corte dei Miracoli, un'associazione non profit, di promozione sociale e culturale, che opera sul territorio di Siena e provincia in campo artistico, culturale e sociale.\nSi tratta di una struttura complessa e articolata che racchiude al suo interno tre aree di azione: in campo sociale (Rete di Solidariet\u00e0, Ambulatorio per Migranti, Progetto Periferie Sicure, Corsi di italiano per migranti\u2026), nella formazione, attraverso il Centro Studi Educazione non Formale e una serie di corsi annuali che spaziano dalle discipline sportive, ai linguaggi artistici della danza, del teatro o della pittura; nell'ambito culturale, come luogo di incontro e sperimentazione dei linguaggi artistici attraverso rassegne musicali e teatrali, workshop e seminari.\nL'associazione organizza annualmente una rassegna teatrale del progetto Libero Circuito- rete indipendente di Teatri e un cartellone di eventi musicali con l'obiettivo di dare spazio ai gruppi emergenti del panorama musicale.\nNei locali della corte dei Miracoli convivono diverse associazioni che tengono corsi e laboratori di danza, teatro, discipline orientali, judo, pittura, fotografia e alcune attivit\u00e0 specifiche per bambini. Durante il periodo estivo i cortili dell'associazione sono attrezzati come spazio per spettacoli musicali, di danza e di teatro. Accanto alle attivit\u00e0 ordinarie, va annoverato il Festival di teatro e danza \"FinoallaFinedelMondo\", met\u00e0 settembre, che coinvolge gli spazi e le strutture cittadine con performance, incontri e laboratori."}
{"id": "2025187", "revid": "46291", "url": "https://it.wikipedia.org/wiki?curid=2025187", "title": "Rosa sericea", "text": "Rosa sericea \u00e8 una specie appartenente alla famiglia delle Rosaceae.\nDistribuzione e habitat.\nLa pianta \u00e8 nativa del sudovest della Cina (Guizhou, Sichuan, Xizang, Yunnan), Bhutan, India del nord (Sikkim), e Birmania; cresce in montagna all'altitudine di 2'000-4'400 m.\nDescrizione.\n\u00c8 un cespuglio che pu\u00f2 crescere fino a 2 m di altezza, molto spesso spinoso. Le foglie sono caduche e lunghe 4\u20138\u00a0cm, con 7-11 foglioline con margine seghettato. I fiori hanno un diametro di 2,5\u20135\u00a0cm, sono bianchi e (inusuale per una rosa) hanno solo quattro petali. I frutti della rosa sono rossi, dal diametro di 8\u201315\u00a0mm, con sepali persistenti, e spesso ispidi."}
{"id": "2025188", "revid": "122315", "url": "https://it.wikipedia.org/wiki?curid=2025188", "title": "Quaesitosaurus", "text": ""}
{"id": "2025189", "revid": "1048993", "url": "https://it.wikipedia.org/wiki?curid=2025189", "title": "Autran Dourado", "text": "\u00c8 stato il quinto autore brasiliano a ricevere il Premio Cam\u00f5es, assegnatogli nel 2000 a Rio de Janeiro. \nNato nel Minas Gerais, si trasfer\u00ec giovanissimo a Rio, all'epoca capitale del Brasile, dove divenne il segretario del Presidente Juscelino Kubitschek nel 1956. \nLa sua opera \u00e8 concentrata sul rinnovamento della Letteratura brasiliana, nonostante temi e ambienti siano propriamente tradizionali, ed \u00e8 profondamente influenzata dalla prosa di Faulkner. \nNei suoi romanzi \u00e8 ricorrente la successione delle generazioni, che passano da periodi splendidi a epoche tetre e buie\n\u00c8 morto nel 2012 all'et\u00e0 di 86 anni a seguito di un'emorragia gastrica."}
{"id": "2025190", "revid": "1305772", "url": "https://it.wikipedia.org/wiki?curid=2025190", "title": "Survival (Bob Marley &amp; The Wailers)", "text": "Survival \u00e8 un album del cantante reggae Bob Marley e del suo gruppo, The Wailers, realizzato nel 1979.\nDisco.\nIl disco - il settimo della carriera, il quinto in studio - \u00e8 quello pi\u00f9 schierato politicamente del cantante e uno dei suoi riconosciuti capolavori. Sin dalla copertina, in cui sono rappresentate molte bandiere delle nazioni dell'Africa, \u00e8 evidente il significato profondo dell'album, che inneggia alla solidariet\u00e0 politica e alla pace tra i popoli africani, percepibile nettamente in alcune canzoni come \"So Much Trouble in the World\", \"Africa Unite\" e \"Zimbabwe\" (che divenne l'inno dei ribelli nella Rhodesia Meridionale). In \"Ambush in the Night\" (in italiano \"Imboscata nella notte\") Marley ripercorre la vicenda del suo attentato del 1976 in Giamaica, nel quale rimase ferito.\nDopo il mezzo passo falso del precedente lavoro \"Kaya\" (ma bisogna considerare che in quell'anno ebbe svariati problemi legati alla diagnosi di un melanoma e che ancora durante la registrazione di \"Survival\" Marley sembrava molto affaticato e teso), musicalmente \u00e8 un grande ritorno alle radici e alle atmosfere reggae pi\u00f9 incisive di \"Exodus\", a dimostrazione che la lunga permanenza in Europa e le svariate tourn\u00e9e mondiali non avevano minimamente scalfito la purezza della sua ispirazione.\nAlla fine del 1978 Marley aveva difatti realizzato il suo sogno, un viaggio attraverso l'Africa. Tornato in Giamaica decise di realizzare un album, intitolato nelle prime intenzioni \"Black Survival\", interamente dedicato a questo continente.\nIl disco venne dunque registrato interamente a Kingston in Giamaica tra il gennaio e il febbraio del 1979 con un nuovo tecnico del suono, Alex Sadkin, a cui il cantante fece un'unica richiesta, che l'album suonasse \"come uno di Stevie Wonder\". Gli assoli sono praticamente inesistenti, come se ci si dovesse concentrare pi\u00f9 sulle parole che sulla musica.\n, ma la sua morte nel 1981 gli imped\u00ec di portare a termine il progetto.\nIl \"Survival Tour\" fu il pi\u00f9 lungo intrapreso da Marley, toccando cinque continenti, anche se i concerti furono concentrati soprattutto negli Stati Uniti. \"Zimbabwe\" fu suonata da Marley durante le celebrazioni per la dichiarazione di indipendenza dello Zimbabwe nel 1980. \nCopertina.\nLa copertina mostra quarantotto bandiere, quarantasette di stati africani e una, quella di Papua Nuova Guinea, di uno stato dell'Oceania (incluso per gli amichevoli rapporti di Marley con le trib\u00f9 M\u0101ori e Hopi). Per lo Zimbabwe, che nel 1979, all'epoca della realizzazione del disco, si chiamava Zimbabwe Rhodesia e non aveva ancora ottenuto l'indipendenza dal Regno Unito, non \u00e8 presente la bandiera nazionale ma le bandiere dei due principali partiti politici: ZAPU e ZANU-PF. Alcune delle bandiere rappresentate, attualmente non sono pi\u00f9 in vigore o fanno riferimento a stati che hanno cambiato nome (come ad esempio lo Zaire diventato Repubblica Democratica del Congo) ed inoltre non tutte le nazioni africane sono state incluse, mancando ad esempio Capo Verde, le Comore, l'Eritrea, la Libia, la Namibia e il Sudafrica.\nLo sfondo dietro al titolo del disco \u00e8 il disegno di una affollata stiva di una nave negriera.\nTracce.\nTutte le canzoni sono composte da Bob Marley, eccetto dove indicato."}
{"id": "2025195", "revid": "228587", "url": "https://it.wikipedia.org/wiki?curid=2025195", "title": "EUE/Screen Gems", "text": "La EUE/Screen Gems LTD possiede e gestisce gli impianti di produzione cinematografica e televisiva di Wilmington e New York.\nGli studi di Wilmington sono i pi\u00f9 grandi impianti di produzione negli Stati Uniti al di fuori della California. Le visite sono possibili ogni week-end per un piccolo prezzo e spesso includono la visita al set di produzione della serie televisiva \"One Tree Hill\".\nUna divisione della EUE/Screen Gems collabora con le sedi globali e con le agenzie pubblicitarie per lo sviluppo, la produzione, la commercializzazione e la distribuzione di filmati di intrattenimento per tutti i media - compresi teatri, cinema, televisione, e contenuti digitali per il Web e le piattaforme mobili.\nStoria.\nGli EUE/Screen Gems Studios di Wilmington, furono costruiti da Dino De Laurentiis nel 1984. Essi operavano sotto il nome di DEG (De Laurentiis Entertainment Group), fino al 1990 quando furono acquistati dalla Carolco (produttrice dei film di Terminator).\nGeorge Cooney, proprietario della EUE/Screen Gems, acquist\u00f2 gli studi di Wilmington nel 1996 e li rinomin\u00f2 \"EUE/Screen Gems Studios\". Nel 1998, \u00e8 stato costruito un nono capannone a Wilmington e recentemente sono stati acquistati 4 ettari adiacenti per future espansioni.\nNel 1965 la Columbia Pictures acquista il 50 per cento della societ\u00e0 EUE (Elliot Unger and Elliot) con sede a New York; Steve Elliot e suo fratello dirigevano la compagnia, Unger invece gestiva il business (a quel tempo la Screen Gems era stata la divisione di produzione televisiva della Columbia Pictures). La societ\u00e0 commerciale fu incorporata all'interno della divisione televisiva e rinominata EUE/Screen Gems.\nNel 1982, la Columbia fu venduta alla Coca-Cola. Quindi la EUE/Screen Gems e l'impianto di produzione di New York furono venduti per lungo tempo all'esecutivo della Columbia Pictures, George Cooney."}
{"id": "2025199", "revid": "260676", "url": "https://it.wikipedia.org/wiki?curid=2025199", "title": "Palazzetto Mirto", "text": "Palazzetto Mirto \u00e8 un palazzo storico di Palermo, situato in Via Lungarini, 9.\nStoria.\nIl palazzo fu costruito tra il quindicesimo ed il sedicesimo secolo, seguendo schemi estremamente moderni per l'epoca, dalla famiglia pisana dei \"Palmerino\" che si erano trasferiti in citt\u00e0 a partire dal 1432. Nel 1686 il palazzo fu venduto alla famiglia Filangieri, Principi di Mirto, che possedeva a poca distanza un altro palazzo, questo \u00e8 dimostrato da un documento dell'epoca. L'edificio sub\u00ec delle modifiche nel XVII secolo con l'aggiunta di un portale tardo barocco, nell'XIX secolo i proprietari adeguarono tutto l'edificio trasformandolo radicalmente seguendo il gusto neoclassico.\nDal 2004 l'edificio restaurato \u00e8 diventato la sede della prima soprintendenza del Mare istituita in Italia.\nArchitettura.\nLo stile architettonico \u00e8 stato adeguato nel XIX secolo quindi molti degli elementi originali in stile medievale e tardobarocco sono andati perduti in funzione di uno stile neoclassico."}
{"id": "2025211", "revid": "585241", "url": "https://it.wikipedia.org/wiki?curid=2025211", "title": "Crisi politica ucraina del 2007", "text": "Il 2 aprile 2007 Viktor Ju\u0161\u010denko, Presidente dell'Ucraina, sciolse il Parlamento ordinando, per il 27 maggio 2007, le elezioni parlamentari in Ucraina,&lt;ref name=\"order_264/2007\"&gt;&lt;/ref&gt; anche se poi furono posticipate al 24 giugno 2007. Il Parlamento (Verchovna Rada) e il Consiglio dei ministri dichiararono il decreto incostituzionale e impedirono lo stanziamento dei fondi per le elezioni. Un appello contro il decreto presidenziale fu avanzato anche presso la Corte Costituzionale dell'Ucraina.&lt;ref name=\"appeal_CCU/2007\"&gt;&lt;/ref&gt;\nViktor Ju\u0161\u010denko, in seguito ai pronunciamenti della Corte, sospese il decreto e posticip\u00f2 la data delle elezioni al 30 settembre 2007, per poter approvare le leggi per le elezioni, per l'opposizione e per le operazioni del Parlamento.\nScioglimento del Parlamento e nuove elezioni.\nCi\u00f2 che condusse allo scioglimento del Parlamento fu una battaglia per il potere lunga otto mesi svoltasi tra il Presidente e il Parlamento. La battaglia tra l'Alleanza di Unit\u00e0 Nazionale e l'opposizione politica sostenuta dal Presidente Viktor Ju\u0161\u010denko aveva frequentemente causato il boicottaggio, da parte dell'opposizione, delle sessioni plenarie del Parlamento.\nPrima del decreto presidenziale del 2 aprile che scioglieva il Parlamento ucraino, undici membri dell'opposizione sostennero la Coalizione di Unit\u00e0 Nazionale al governo. Il Presidente dell'Ucraina, Viktor Ju\u0161\u010denko, sostenne che il diritto dei singoli membri di una fazione parlamentare di sostenere la coalizione di governo era contraria a quanto stabilito dalla Costituzione nazionale.\nL'articolo 83, comma sei, in ci\u00f2 che normalmente viene detto \"mandato imperativo\", afferma che \"A partire dal risultato elettorale, e dagli accordi raggiunti tra diverse posizioni politiche, deve essere formata una coalizione di fazioni parlamentari nella Verchovna Rada dell'Ucraina in modo da comprendere la maggioranza dei Deputati del Popolo dell'Ucraina all'interno della composizione costituzionale della Verchovna Rada\"."}
{"id": "2025217", "revid": "729019", "url": "https://it.wikipedia.org/wiki?curid=2025217", "title": "Laltesi", "text": "La Laltesi SpA di Alseno (Piacenza) \u00e8 stata una azienda costruttrice di macchine per il movimento terra e per l'edilizia.\nStoria.\nNata nel 1954 ad Alseno, in provincia di Piacenza (Emilia), ha prodotto escavatori e macchine per il movimento terra raggiungendo una buona quota di mercato in Italia. La produzione ha avuto poi termine nel 1987 quando l'azienda \u00e8 stata costretta a chiedere l'amministrazione controllata per difficolt\u00e0 economiche. Iniziarono una serie di trattative per il salvataggio dell'azienda ma non andarono a buon fine a causa dell'incendio dello stabilimento dell'industria che avrebbe dovuto effettuare l'acquisizione. Questo evento fin\u00ec per determinare il fallimento della Laltesi.\nGli ultimi modelli prodotti adottavano anche propulsori Caterpillar. Tale componente era stata adottata poich\u00e9 esisteva un accordo per la commercializzazione degli escavatori Laltesi tra quest'ultima ed i dealer Caterpillar italiani CGT e MAIA, finito di vendere i modelli costruiti.\nHa chiuso definitivamente il marchio laltesi, il tutto lo ha fatto per montare sui suoi modelli i servocomandi che all'epoca erano brevettati da laltesi dato che quelli montati sui cat erano goffi e difficili da gestire."}
{"id": "2025222", "revid": "767487", "url": "https://it.wikipedia.org/wiki?curid=2025222", "title": "Draft NBA 1955", "text": "Il Draft NBA 1955 si \u00e8 svolto il 14 aprile 1955 a New York e vide selezionati due futuri membri della Basketball Hall of Fame, Maurice Stokes e Tom Gola. Gli Hawks scelsero con il nome di Milwaukee Hawks, ma si spostarono alla fine del draft a Saint Louis."}
{"id": "2025227", "revid": "146644", "url": "https://it.wikipedia.org/wiki?curid=2025227", "title": "Ascaron Entertainment", "text": ""}
{"id": "2025228", "revid": "287204", "url": "https://it.wikipedia.org/wiki?curid=2025228", "title": "Dinastia amoriana", "text": "La dinastia amoriana, o dinastia frigia, definita cos\u00ec da Amorio (Frigia), la citt\u00e0 da cui proveniva il suo fondatore Michele II il Balbo, govern\u00f2 l'impero bizantino dalla notte di Natale dell'820, quando il legittimo imperatore Leone V fu ucciso in una congiura proprio da Michele II, al 25 settembre 867 quando l'ultimo imperatore amoriano, Michele III, fu assassinato da Basilio I che dar\u00e0 inizio alla dinastia macedone. A causa del matrimonio di Michele II l'Amoriano con Eufrosina, figlia di Costantino VI e di Maria d'Armenia, la dinastia amoriana \u00e8 vista come la continuazione indiretta della dinastia isauriana; per questa ragione viene talvolta definita come dinastia isauriana-amoriana o seconda dinastia isauriana.\nL'et\u00e0 amoriana.\nMichele l'Amoriano (770-829), detto successivamente Michele II il Balbo, prese il potere a seguito alla congiura da lui ordita contro Leone V. Da rozzo soldato qual era, proib\u00ec tutte le discussioni riguardo alla controversia dell'iconoclastia e durante il suo regno non si verificarono dispute religiose, \u00e8 tuttavia noto che Michele II fosse un iconoclasta convinto. Al contrario si susseguirono vari eventi politici che risulteranno gravissimi per Costantinopoli. L'avvenimento pi\u00f9 importante fu l'aspra guerra civile provocata da Tommaso lo Slavo, uno slavo d'Asia minore che era stato compagno d'armi dell'imperatore. Quando cinse d'assedio la stessa Costantinopoli, Michele II fu costretto a chiedere aiuto al khan bulgaro Omurtag e insieme distrussero l'esercito di Tommaso. Tuttavia l'impero bizantino usc\u00ec devastato da questa triennale guerra civile. Inoltre nell'827 gli Arabi invasero la Sicilia. Costantino Porfirogenito consider\u00f2 il periodo di Michele II l'epoca del pi\u00f9 grave indebolimento dell'influenza bizantina sulla costa adriatica e sulle regioni slave della parte occidentale della penisola balcanica.\nTeofilo (813-842), al contrario del padre, fu un imperatore molto erudito e un grande ammiratore della civilt\u00e0 araba. Tuttavia durante il suo regno egli dovette combattere proprio contro gli Arabi. Ma a causa della scarsa preparazione del suo esercito, l'armata musulmana guidata dal Califfo abbaside al-Mu'tasim sconfisse pesantemente i bizantini presso Dazimon e conquist\u00f2 Ancira e Amorio. La caduta di Amorio provoc\u00f2 a Bisanzio una forte demoralizzazione della popolazione, dato che si trattava di una delle citt\u00e0 pi\u00f9 importanti dell'impero e soprattutto la citt\u00e0 d'origine della famiglia regnante. Teofilo fu anche un acceso sostenitore dell'iconoclastia, sotto il suo regno pose sul seggio patriarcale Giovanni Grammatico, il capo degli iconoclasti, il quale inizi\u00f2 una dura persecuzione contro i monaci ed i veneratori di icone. Questa fu l'ultima ondata iconoclasta, poich\u00e9 dopo la sua morte il culto delle icone venne ristabilito definitivamente.\nMichele III detto l'Ubriacone (840-867) nonostante fosse stato incoronato basileus dei Romani ad appena due anni, ottenne veramente il potere nell'856, quando aiutato dallo zio Bardas incarcer\u00f2 a vita sua madre e uccise il suo favorito, Teoctisto. Dopo che Michele III assegn\u00f2 il comando dell'esercito proprio a Bardas, quest'ultimo riport\u00f2 molte vittorie contro gli Arabi in Asia Minore riconquistando tutti i territori andati perduti durante il regno del padre di Michele III, l'imperatore Teofilo. La situazione della Sicilia continu\u00f2 a rimanere grave, infatti i Bizantini continuarono a perdere una posizione dopo l'altra. Intanto, per sua sfortuna, l'imperatore si era fatto amico di Basilio il Macedone. Quest'ultimo dapprima uccise Bardas e successivamente uccise lo stesso Michele III (867)."}
{"id": "2025234", "revid": "287204", "url": "https://it.wikipedia.org/wiki?curid=2025234", "title": "HMS Endurance (1967)", "text": "LHMS \"Endurance\", pennant number A171, era una nave per il pattugliamento antartico della Royal Navy, che prest\u00f2 servizio tra il 1967 ed il 1991. Prese parte alla guerra delle Falklands.\nPrima nave ad adottare il nome HMS \"Endurance\", venne cos\u00ec battezzata come tributo alla \"Endurance\" utilizzata dall'esploratore Ernest Henry Shackleton nella seconda spedizione nel continente antartico (Imperial Trans-Antarctic Expedition) nel periodo 1914 - 1916.\nStoria.\nL'HMS \"Endurance\" in origine era una nave danese chiamata \"Anita Dan\". Questa venne costruita nel 1956 da Grogerwerft per la Lauritzen Lines. Fu acquistata dalla Gran Bretagna nel 1967, modificata dalla Harland &amp; Wolff e rinominata HMS \"Endurance\". Con la nuova denominazione, entr\u00f2 in servizio nella Royal Navy. Il suo scopo era quello di mantenere la presenza britannica nell'Antartide e nelle isole Falkland durante i mesi estivi. Venne impiegata anche per svolgere attivit\u00e0 di supporto per il British Antarctic Survey.\nIl soprannome \u201cThe Red Plum\u201d (la susina rossa) era dovuto al colore del suo scafo.\nLa HMS \"Endurance\" avrebbe dovuto essere radiata nel 1982, ma proprio in quell'anno scoppi\u00f2 la guerra delle Falkland.\nLa guerra.\nIl 19 marzo 1982, mentre la nave era a Port Stanley, la Georgia del Sud fu occupata dagli argentini. L\"Endurance\", comandata dal capitano Nick Barker, salp\u00f2 il 21 marzo alla volta dell'isola con a bordo un piccolo contingente di marines. Vi arriv\u00f2 il 25 marzo, ed incontr\u00f2 il trasporto argentino \"Bahia Buen Suceso\", che aveva sbarcato circa 100 soldati. L'Endurance sbarc\u00f2 i suoi soldati prima di tornare nell'area delle Falkland il 30 marzo. Il 22 aprile, con la task force inglese, torn\u00f2 in Georgia del Sud e sbarc\u00f2 uomini delle forze speciali ad Hound Bay. A causa della presenza di sottomarini, le altre navi raggiunsero acque profonde, mentre l\"Endurance\" si rifugi\u00f2 vicino alla riva, dove il mare era ghiacciato. Il 25 aprile, due elicotteri ASW Westland Wasp decollati dalla nave contribuirono alla caccia al sottomarino argentino \"Ara Santa Fe\", che fu in seguito abbandonato dall'equipaggio.\nQuando gli argentini si arresero, il 26 aprile, l\"Endurance\" rimase di guardia nei pressi dell'isola.\nIl dopoguerra.\nNel 1987, la nave venne sottoposta ad alcuni lavori di ammodernamento, e ricevette, al posto degli elicotteri Wasp, altrettanti Westland Lynx.\nVerso la fine della sua vita operativa, la nave venne soprannominata HMS \"Encumbrance\" a causa di problemi di affidabilit\u00e0.\nNel 1989, la nave urt\u00f2 un iceberg. Nonostante fosse stata riparata, in seguito ad un'ispezione del 1991 fu dichiarata non pi\u00f9 idonea a svolgere il suo servizio operativo nell'Antartide. Fu quindi ritirata dal servizio e sostituita dalla MV \"Polar Circe\", in seguito chiamata HMS \"Endurance\"."}
{"id": "2025239", "revid": "162719", "url": "https://it.wikipedia.org/wiki?curid=2025239", "title": "Ratno vazduhoplovstvo i PVO Vojske Srbije i Crne Gore", "text": ""}
{"id": "2025246", "revid": "767487", "url": "https://it.wikipedia.org/wiki?curid=2025246", "title": "Mia moglie \u00e8 una bestia", "text": "Mia moglie \u00e8 una bestia \u00e8 un film del 1988 diretto da Castellano e Pipolo.\nTrama.\nGianni \u00e8 un pubblicitario milanese a corto di idee che va in montagna a sciare, presso Cervinia, sotto rigido consiglio della fidanzata, nel tentativo di incoraggiarlo a sfuggire all'esaurimento nervoso che lo sta affliggendo ultimamente e che gli provoca anche delle allucinazioni. Durante un'escursione fuori pista si ritrova all'interno di una caverna dove scopre ibernata una giovane e bellissima donna preistorica, da cui rimane subito attratto. La cavernicola, all'insaputa dell'uomo, si nasconde nella sua macchina e, pertanto, arriva a Milano. Dopo varie disavventure e incomprensioni, trionfa l'amore tra Gianni e Huc, ora affermata donna moderna."}
{"id": "2025248", "revid": "122905157", "url": "https://it.wikipedia.org/wiki?curid=2025248", "title": "Kei\u014d Corporation", "text": "La \u00e8 una azienda giapponese attiva in diversi settori. \u00c8 conosciuta principalmente per essere uno dei maggiori operatori ferroviari privati (non JR Group) del paese; il trasporto su rotaia genera gran parte del fatturato della Keio, tuttavia essa \u00e8 presente anche in diversi settori, tra cui principalmente grande distribuzione organizzata e immobili.\nStoria.\nNel 1905 venne fondato il primo \"antenato\" della Kei\u014d, si trattava della Ferrovia Elettrica Giapponese (\u65e5\u672c\u96fb\u6c17\u9244\u9053). Solo un anno dopo la fondazione la compagnia venne riorganizzata e prese il nome di Ferrovie Elettrica Musashi (\u6b66\u8535\u96fb\u6c17\u9244\u9053). Un nuovo cambio di nome si ebbe nel 1910 diventando Tramvia Elettrica Kei\u014d (\u4eac\u738b\u96fb\u6c17\u8ecc\u9053). Il primo tratto di linea completamente operativo lo si ebbe solo nel 1913 tra Sasazuka e Ch\u014dfu. Nel 1923 la Kei\u014d complet\u00f2 un tratto importante tra Shinjuku e Hachi\u014dji. Il tratto di linea tra Fuch\u016b e Hachi\u014dji fu installato dalla Ferrovia Elettrica Gyokunan (\u7389\u5357\u96fb\u6c17\u9244\u9053) con scartamento di 1.067\u00a0mm, in seguito sostituito con una linea a scartamento di 1.372\u00a0mm.\nLa Linea Inokashira divenne operativa nel 1933 per opera della Ferrovia Elettrica Teito (\u5e1d\u90fd\u96fb\u9244) che pianificava di usare la linea per collegare \u014cimachi con Suzaki (ora K\u014dt\u014d) ma questo progetto non ebbe mai seguito. Nel 1940 la Teito si fuse con la Odakyu Electric Railway e nel 1942 la compagnia che ebbe origine fu inglobata dalla T\u014dky\u016b Corporation.\nNel 1947, gli azionisti della T\u014dky\u016b Corporation approvarono di vendere le linee Kei\u014d e Inokashira alla Keio Teito Electric Railway (\u4eac\u738b\u5e1d\u90fd\u96fb\u9244) appena costituita. La parola Teito (\"capitale imperiale\") fu tolta dal nome nel 1998, nonostante questo l'acronimo KTR \u00e8 ancora visibile su alcune vetture o alcune stazioni.\nLinee.\nIl sistema ferroviario della Kei\u014d \u00e8 basato principalmente attorno alla Linea Kei\u014d, per questo spesso viene indicata come .\nI vari tracciati dipendenti dalla Linea Kei\u014d prendono i seguenti nomi:\nMateriale rotabile.\nTutti i treni della Kei\u014d sono dotati di sedili longitudinali adatti al traffico metropolitano.\nTariffe dei biglietti.\nI prezzi espressi sono validi per gli adulti. I prezzi per i bambini sono della met\u00e0, arrotondati per eccesso alla decina. Dati del 28 dicembre 1997.\nPer interscambi sulle linee Sagamihara e Tamagawa si applicano le seguenti tariffe in aggiunta a quella base:"}
{"id": "2025249", "revid": "767487", "url": "https://it.wikipedia.org/wiki?curid=2025249", "title": "Agust\u00edn Julio", "text": "Carriera.\nClub.\nDal 1997 al 1999 gioca per l'Independiente Santa Fe; nel 2000 passa in prestito al Junior Barranquilla; tornato al club di partenza, passa il 2002 tra Once Caldas e Independiente Medell\u00edn. Nel 2004 passa all'Uni\u00f3n Magdalena, dove non gioca neanche una partita. Stabilitosi come portiere titolare del Deportes Tolima, nel 2008 torna all'Independiente Santa Fe, con cui conclude la propria carriera nel 2011.\nNazionale.\nCon la Nazionale di calcio della Colombia ha giocato 29 partite, partecipando alla Copa Am\u00e9rica 1999 da riserva;\n\u00e8 stato il portiere titolare della Nazionale per le qualificazioni a ."}
{"id": "2025250", "revid": "547034", "url": "https://it.wikipedia.org/wiki?curid=2025250", "title": "Draft NBA 1954", "text": "Il Draft NBA 1954 si \u00e8 svolto il 24 aprile 1954 a New York ed \u00e8 ricordato per la presenza di Bob Pettit, selezionato dai Milwaukee Hawks alla seconda scelta."}
{"id": "2025256", "revid": "287204", "url": "https://it.wikipedia.org/wiki?curid=2025256", "title": "Keio Corporation", "text": ""}
{"id": "2025272", "revid": "834", "url": "https://it.wikipedia.org/wiki?curid=2025272", "title": "Lab\u00ffrinth", "text": ""}
{"id": "2025276", "revid": "767487", "url": "https://it.wikipedia.org/wiki?curid=2025276", "title": "Catena delle Aleutine", "text": "La catena delle Aleutine \u00e8 una delle principali catene montuose del sud-ovest dell'Alaska, che si estende dal lago Chakachamna (130 km a sud-ovest di Anchorage) all'isola di Unimak, sulla punta della penisola di Alaska. \nEssa comprende tutte le montagne della penisola ed una delle caratteristiche principali \u00e8 il gran numero di vulcani attivi. La parte continentale della gamma si estende per 1.000 km di lunghezza; le Isole Aleutine sono (geologicamente) una porzione sommersa occidentale della catena che si estende per ulteriori 1.600 km. Tuttavia la denominazione ufficiale di \"Aleutian Range\" comprende esclusivamente la terraferma e le vette dell'isola di Unimak. \nLa catena \u00e8 quasi interamente priva di strade, e il parco nazionale e riserva di Katmai, che \u00e8 il principale parco nazionale della regione, dev'esser raggiunto in barca o in aereo."}
{"id": "2025281", "revid": "767487", "url": "https://it.wikipedia.org/wiki?curid=2025281", "title": "Drago d'acciaio", "text": "Drago d'acciaio (\"Rapid Fire\") \u00e8 un film del 1992 diretto da Dwight H. Little, con Brandon Lee.\nTrama.\nJake Lo \u00e8 uno studente sino-americano rimasto orfano di padre, agente di polizia morto durante gli scontri di piazza Tiananmen. Involontariamente assiste ad un assassinio tra malviventi dediti al traffico di droga tra Cina e Stati Uniti, gestito da rispettivi boss locali. Messo sotto scorta dall'FBI, si trover\u00e0 tuttavia minacciato non solo dalla mafia cinese ma anche da agenti corrotti. Ma Jake non teme chi lo minaccia e affronta impavidamente chi lo vuole uccidere, dando sfoggio della sua abilit\u00e0 di combattimento con il Jeet Kune Do, stile introdotto dal padre di Brandon, Bruce Lee.\nDistribuzione.\nIl film \u00e8 uscito negli Stati Uniti il 21 agosto 1992."}
{"id": "2025284", "revid": "57342", "url": "https://it.wikipedia.org/wiki?curid=2025284", "title": "Twilight (film 2008)", "text": "Twilight \u00e8 un film del 2008 diretto da Catherine Hardwicke e sceneggiato da Melissa Rosenberg, adattamento cinematografico dell'omonimo romanzo del 2005 di Stephenie Meyer.\nIl film \u00e8 interpretato da Kristen Stewart nel ruolo di un'adolescente che si innamora di un vampiro interpretato da Robert Pattinson. Il progetto \u00e8 rimasto in sospeso per tre anni prima che la Summit Entertainment se ne assicurasse i diritti e lo mettesse in produzione. Il libro \u00e8 stato adattato per lo schermo da Melissa Rosenberg nell'autunno del 2007 e terminato poco prima dell'inizio dello sciopero degli sceneggiatori del 2007/2008. Il film \u00e8 stato principalmente girato nell'Oregon e nello Stato di Washington tra l'inverno del 2007 e la primavera del 2008.\nLa pellicola \u00e8 uscita in Italia il 21 novembre 2008, in contemporanea con gli Stati Uniti. Un'anteprima italiana del film (circa 15 minuti della pellicola) \u00e8 stata proiettata il 30 ottobre 2008 durante il Festival Internazionale del Film di Roma 2008. \"Twilight\" ha ottenuto il quattordicesimo posto nei maggiori incassi nel primo giorno di proiezione. Il film ha ottenuto un incasso internazionale di oltre 393.6 milioni di dollari.\nTrama.\nBella Swan \u00e8 una ragazza di diciassette anni che si trasferisce dalla calda citt\u00e0 di Phoenix alla piccola e piovosa cittadina di Forks, nello Stato di Washington, per vivere assieme al padre e per lasciare che la madre segua il suo nuovo compagno, un giocatore di baseball di serie B, nelle trasferte. Bella tutto immagina tranne che la sua vita stia per prendere una svolta inaspettata e mortalmente pericolosa.\nA scuola, tutti sono contenti dell'arrivo della nuova studentessa e molti ragazzi cominciano a farle la corte. Nel frattempo, Bella stringe amicizia con due coetanee, Jessica Stanley e Angela Weber. Durante il primo giorno di scuola, Bella rimane incuriosita da un gruppo di fratelli e sorelle, i Cullen, ovvero Rosalie, Jasper, Emmett ed Alice, che siedono sempre in disparte e che attirano l'attenzione di tutti, essendo di bellissimo aspetto. Bella \u00e8 attratta dal pi\u00f9 giovane e il pi\u00f9 affascinante dei fratelli, Edward Cullen.\nQualcosa, in Bella, costringe inizialmente Edward a starle lontano e in seguito ad avvicinarla. Inizia cos\u00ec, tra i due, una sospettosa amicizia che ben presto si trasforma in un'attrazione travolgente e irresistibile.\nDurante una gita in spiaggia, Bella parla con il suo amico d\u2019infanzia, Jacob Black, venendo a conoscenza di un'antica leggenda: l'esistenza di licantropi e vampiri, nemici da secoli.\nUn giorno, Bella rischia di essere uccisa da un'auto in corsa, che Edward ferma con la sola forza delle mani. La ragazza comincia cos\u00ec a sospettare che Edward sia una creatura soprannaturale, essendo dotato di forza e rapidit\u00e0 eccezionali; inoltre, i suoi occhi cambiano colore e la sua pelle \u00e8 sempre fredda come il ghiaccio. Svolgendo una serie di ricerche, Bella si rende conto che Edward potrebbe essere un vampiro. Nel corso di un emozionante incontro rivelatore, Edward conferma le supposizioni di Bella e i due si dichiarano reciprocamente; il giovane vampiro le confessa di averla aspettata per molto tempo e coinvolge la ragazza nella sua vita, portandola a conoscere i suoi familiari e rassicurando la ragazza sul fatto che i Cullen non si nutrono di prede umane ma di animali, definendosi quindi \"vegetariani\".\nNonostante gli ostacoli e la diversit\u00e0 della loro natura, i due giovani continuano a frequentarsi, ma la vita di Bella viene messa in grave pericolo quando in citt\u00e0 giungono tre vampiri nomadi: Laurent, James e Victoria, questi ultimi sono compagni, che hanno mantenuto la natura di cacciatori di esseri umani. In particolar modo, James rimane ossessionato da Bella, tanto da pretendere di ucciderla a tutti i costi, scatenando cos\u00ec la reazione dell'intera famiglia Cullen e soprattutto di Edward, che vede nella ragazza umana la propria anima gemella.\nJames inizia la caccia; i Cullen cercano di confonderlo, mentre Alice e Jasper cercano di portare Bella il pi\u00f9 lontano possibile, in modo tale che l'odore della ragazza non possa essere pi\u00f9 seguito. Con un inganno, per\u00f2, James attira Bella nella sua vecchia scuola di danza e, dopo averla intrappolata, la morde sul braccio, infettandola. Fortunatamente, Edward raggiunge i due e inizia a combattere contro James. Poco dopo arrivano anche gli altri Cullen, che uccidono il vampiro nomade nell'unico modo possibile, ovvero facendolo a pezzi e bruciandolo. Bella \u00e8 agonizzante e in preda al delirio a causa del morso di James, allora Carlisle chiede al figlio adottivo di succhiare via il veleno dal corpo di Bella, ma Edward ha paura di perdere il controllo e di uccidere la ragazza. Nonostante i suoi timori, alla fine Edward tenta l'impresa svolgendola con successo, cos\u00ec Bella non rischia di divenire un vampiro, anche se il suo desiderio era quello di diventarlo per poter restare per sempre con Edward.\nRipresasi dall'infortunio, Bella partecipa con Edward al ballo scolastico di fine anno, dove lo scongiura di trasformarla in vampiro per vivere l'eternit\u00e0 assieme. Edward riesce a dissuaderla, convincendola ad accontentarsi di una semplice vita umana e felice insieme a lui. Il film termina con un romantico ballo dei due, sotto lo sguardo desideroso di vendetta di Victoria.\nProduzione.\nNel 2004 viene segnalato da un agente letterario di New York il manoscritto di \"Twilight\" a Greg Mooradian. A sua volta, il produttore fa notare la potenzialit\u00e0 della storia al presidente di produzione della Paramount MTV Films, Karen Rosenfeld, che decide di ingaggiare uno sceneggiatore per cominciare la prima stesura del film. Nell'aprile del 2004, la Rosenfeld perde il ruolo di presidente di produzione alla Paramount e il progetto di \"Twilight\" viene accantonato, fino all'arrivo di una nuova amministrazione. Intanto, il libro diventa un best seller in tutto il mondo, cominciando a suscitare la curiosit\u00e0 del pubblico e dei vari produttori indipendenti. Una delle prime case di produzione a notare questo fenomeno \u00e8 la Summit Entertainment, specializzata in finanziamenti a produzioni minori. Il presidente della Summit, Erik Feig, stava cercando un progetto da mandare avanti e, ad un incontro con Karen Rosenfeld, gli viene segnalato appunto che alla Paramount MTV Films stavano scadendo i termini per i diritti di \"Twilight\". Feig, sotto consiglio della Rosenfeld, si assicur\u00f2 i diritti per la pellicola nel febbraio del 2006.\nRegia.\nNel 2007 Catherine Hardwicke interpretava il ruolo di giurata al Sundance Film Festival quando incontr\u00f2 alcuni dirigenti della Summit, tra i quali Patrick Wachsberger ed Eric Feig, con i quali aveva gi\u00e0 collaborato come designer di produzione per \"Vanilla Sky\" (2001), distribuito appunto dalla Summit Entertainment. Feig si dichiar\u00f2 fan della regista, grazie alla pellicola di debutto della Harwicke, \"Thirteen\" (2003) e le propose di pensare al fatto di dirigere lei stessa il film. La regista diede una occhiata alla prima stesura della sceneggiatura da parte della MTV Paramount e, dato che vi erano troppe incongruenze rispetto al romanzo originale, decise di assumersi l'incarico della regia e di assicurarsi una nuova sceneggiatura che rispecchiasse se non tutto, almeno buona parte del manoscritto originale.\nSceneggiatura.\nLa prima stesura della sceneggiatura, a cura della MTV Paramount, prevedeva che il personaggio di Bella fosse un'atleta e non la ragazza goffa e impacciata del libro. La Hardwicke, chiese alla Summit di poter agire su una nuova sceneggiatura, per rendere il personaggio di Bella Swan pi\u00f9 fedele a quella del libro. La nuova sceneggiatura venne affidata a Melissa Rosenberg, con la supervisione della stessa scrittrice Stephenie Meyer, che ne approv\u00f2 il progetto.\nCast.\nKristen Stewart/Bella Swan.\nLa difficolt\u00e0, una volta partito il progetto, era quella di trovare gli interpreti per la pellicola e, specialmente, i due protagonisti che avrebbero dovuto interpretare sulla schermo i personaggi di Bella Swan e di Edward Cullen. Le legioni di fan di \"Twilight\", avevano gi\u00e0 in mente delle immagini dei vari personaggi presenti tra le pagine del libro. La prima ad essere ingaggiata fu Kristen Stewart, che aveva gi\u00e0 preso parte a produzioni importanti come \"Panic Room\", film del 2002 con Jodie Foster e \"Into the Wild - Nelle terre selvagge\" per la regia di Sean Penn. \u00c8 proprio grazie a quest'ultima interpretazione che la Hardwicke decide di sceglierla per il ruolo, dato che la regista vide nel volto dell'attrice, la giusta miscela di innocenza e desiderio, proprio del personaggio di Bella Swan descritta tra le pagine del libro. Oltretutto, l'attrice all'epoca aveva 17 anni, l'et\u00e0 giusta per interpretare il ruolo di Bella.\nRobert Pattinson/Edward Cullen.\nLa difficolt\u00e0 maggiore nel casting fu rappresentata dalla scelta dell'attore giusto per interpretare il ruolo del vampiro diciassettenne Edward Cullen. Nelle pagine del libro, la Meyer descrive Edward come \"bello come un Dio greco\"\" e nell'immaginario collettivo non sarebbe stato comunque possibile accontentare milioni di persone sulla scelta del volto giusto. Sul sito ufficiale di Stephenie Meyer apparve una lista di potenziali attori che avrebbero potuto ricoprire il ruolo di Edward Cullen e, tra questi, si annoveravano i nomi di Henry Cavill, Hayden Christensen, Robert Pattinson, Orlando Bloom e Gerard Way. Le prime scelte furono Henry Cavill, Jackson Rathbone, Ben Barnes, Shiloh Fernandez, Dustin Milligan e Dave Franco, i quali rifiutarono tutti per impegni precedenti o disinteresse per il progetto, dando cos\u00ec spazio a Pattinson. La scelta di Henry Cavill venne accantonata per motivi di et\u00e0, dato che l'attore al tempo delle riprese avrebbe avuto 25 anni e che farlo passare per un eterno diciassettenne sarebbe stato alquanto difficile. Secondo la Hardwicke la scelta del personaggio di Edward fu la pi\u00f9 difficile e frustrante. Venne considerato di fare un provino a Robert Pattinson, anche sotto segnalazione dello stesso produttore Greg Mooradian che lo aveva notato nel ruolo di Cedric Diggory nella pellicola \"Harry Potter e il calice di fuoco\" del 2005. La regista contatt\u00f2 Pattinson per un primo provino con la co-protagonista Stewart, per verificare se tra i due attori ci fosse stata la chimica giusta per recitare insieme. La Hardwicke dichiar\u00f2 che la vicinanza dei due attori fece sparire i dubbi sulla scelta del protagonista del film, d'accordo con la scrittrice Stephenie Meyer, anche lei presente al provino. La scelta cadde cos\u00ec su Robert Pattinson anche perch\u00e9, nonostante all'epoca del film avesse gi\u00e0 compiuto 22 anni, avrebbe potuto passare per un diciassettenne senza alcun problema. Pattinson non aveva mai sentito parlare del libro di \"Twilight\" e prima di iniziare le riprese lesse tutti i libri della saga per poter interagire meglio con il carattere di Edward. Inoltre, per calarsi meglio nel personaggio, la Meyer gli concesse di leggere il manoscritto non ancora pubblicato di \"Midnight Sun\", la versione di \"Twilight\" dal punto di vista di Edward, per permettere all'attore di catturare al meglio il carattere solitario di Edward.\nAltri interpreti.\nPeter Facinelli / Carlisle CullenPer il ruolo del dottor Carlisle Cullen, viene contattato dalla Hardwicke l'attore americano Peter Facinelli, che in un primo momento rifiut\u00f2 l'ingaggio, credendo che si trattasse di un ruolo pieno di scene cruenti. Successivamente, vengono considerate altre scelte e Facinelli si procura intanto una copia del libro di \"Twilight\", per leggerne la storia e valutarne il ruolo. L'attore che venne scelto al suo posto si ritir\u00f2 dal progetto e Facinelli cambi\u00f2 idea sul contenuto della storia che vedeva come protagonista il personaggio di Carlisle Cullen. Contatt\u00f2 la Hardwicke per chiederle se era ancora disponibile il ruolo e la regista, grande fan di Facinelli per le sue interpretazioni in produzioni come \"Six Feet Under\", decise di affidare a lui la parte.\nNikki Reed / Rosalie HalePer il ruolo di Rosalie Hale, viene ingaggiata l'attice ventenne Nikki Reed, che aveva gi\u00e0 lavorato con Catherine Hardwicke come attrice e coautrice nella sceneggiatura di \"Thirteen\" (2005) e come interprete in \"Lords of Dogtown\" del 2005, entrambi film diretti dalla Hardwicke.La Reed dichiar\u00f2 in seguito che l'ingaggio la spavent\u00f2 molto, dovendo interpretare il ruolo di Rosalie, uno dei cinque figli adottati dal dottor Cullen, descritta nel libro come \"\"la persona pi\u00f9 bella del mondo\".\"\nKellan Lutz / Emmett CullenKellan Lutz venne selezionato per un'audizione per il ruolo di Emmett Cullen, e all'epoca del casting, l'attore si trovava in Africa per girare alcune scene della miniserie della HBO \"Generation Kill\". Nel dicembre del 2007, Lutz \u00e8 volato in Oregon per prendere parte ai provini e venne scelto per il ruolo di Emmett dalla Hardwicke che lo selezion\u00f2 personalmente tra gli altri aspiranti al ruolo.\nAshley Greene / Alice Cullen\nAshley Greene viene ingaggiata per interpretare il ruolo di Alice Cullen. L'attrice successivamente a questo ruolo, viene ingaggiata per interpretare accanto a Kellan Lutz un altro film in lavorazione per il mese di dicembre, nel quale invece di interpretare la sorella sar\u00e0 la sua fidanzata.Jackson Rathbone / Jasper HaleJackson Rathbone interpreta il ruolo di Jasper, l'ultimo dei membri che entra a far parte della famiglia Cullen. L'attore \u00e8 famoso per aver recitato nelle serie \"Beautiful People\" e \"The OC\". Rathbone ha lavorato sulla sua pronuncia, enfatizzando l'accento del sud, dato che il personaggio di Jasper proviene dal Texas.\nRiprese.\nLocation.\nForks.\nLa storia di \"Twilight\" \u00e8 ambientata nella Penisola Olimpica di Washington e precisamente nella cittadina di Forks. Il supervisore delle \"location\", James Lin, fece un sopralluogo a Forks due mesi prima dell'inizio delle riprese ma nella zona c'erano stati diversi disboscamenti a causa delle industrie del legname presenti. Si decise di trovare un'alternativa per rendere fedelmente le ambientazioni del libro. Il problema maggiore era anche quello di non avere a Forks le infrastrutture adatte per una produzione a basso budget. Il nuovo sopralluogo avvenne nella zona di Portland in Oregon, sempre nella zona nord-ovest del Pacifico. Ma a Portland si verific\u00f2 l'inverno pi\u00f9 freddo e piovoso degli ultimi anni. Alla fine, venne selezionata come \"location\" degli esterni la cittadina di Vernonia, sempre nello Stato dell'Oregon.Per le scene dell'\"high school\", vennero usate delle vecchie strutture in mattoni della Kalama High Scool di Portland e il preside del vero liceo di Forks forn\u00ec alla troupe l'utilizzo dei loghi e degli striscioni della propria scuola, per poter essere utilizzate nella pellicola. L'aula di biologia nella quale si incontrano per la prima volta Bella ed Edward, \u00e8 stata allestita in un'aula di giornalismo della Madison High Scool di Portland, per l'ampiezza della struttura. Nel realizzarne gli interni, venne chiesto l'aiuto del capo del Dipartimento di Biologia dell'Universit\u00e0 dell'Oregon, dal responsabile della scenografia Gene Sardena. La collaborazione dei due uomini riusc\u00ec a dare all'aula di biologia un aspetto non troppo all'avanguardia, dato che il liceo di Forks non poteva essere rappresentato con strumentazioni troppo moderne o sofisticate. Si opt\u00f2 per qualche barattolo pieno di creature in formaldeide, un gufo impagliato ed altri oggetti. Per rendere lo sfondo romantico, dato che \u00e8 proprio in quel luogo che scaturisce la storia tra i due protagonisti, si decise anche di sparpagliare per la classe alcune piante da fiore, per ammorbidirne l'aspetto tecnico.\nLa casa di Bella.\nPer la casa della famiglia Swan, si scelse un edificio a St. Helens, sempre nello Stato dell'Oregon. La scelta dell'edificio doveva rispecchiare il fatto che Charlie fosse single, ma che comunque avesse abitato in una casa con una famiglia e quindi non dovesse rispecchiare il classico appartamento da scapolo. La stanza da letto di Bella \u00e8 stata realizzata in tre location differenti, ognuna delle quali supervisionata personalmente dalla regista. Per dare l'idea che in quella casa, fosse vissuta precedentemente anche la madre di Bella, vennero aggiunte alla parete, delle immagini di piccoli lavoretti artigianali.\nLa casa dei Cullen.\nLa descrizione della casa dei Cullen nel romanzo, \u00e8 quella di un edificio isolato esposto a sud con grandi vetrate, una grande scala e arredamento bianco. L'edificio che la regista si augurava di trovare avrebbe dovuto rappresentare lo status di una ricca famiglia di vampiri. Si decise di scegliere l'abitazione di un dirigente della Nike residente a Portland. La regista vide la foto dell'edificio su una rivista del settore e la scelse proprio per la struttura moderna e sofisticata. La casa aveva il terzo piano completamente circondato da porte finestre apribili, senza l'ausilio del balcone. La Hardwicke vide in quella scelta architettonica del terzo piano, la stanza \"da letto\" ideale per il personaggio di Edward Cullen. Gli interni vennero smantellati dal loro mobilio moderno e ri-adattati in modo da rispecchiare la vasta storia che i Cullen avevano vissuto, sparpagliando per le stanze oggetti come radio antiche e vecchie fotografie, che i vampiri avrebbero potuto collezionare nel tempo. L'altra peculiarit\u00e0 della famiglia Cullen che traspare dal romanzo \u00e8 il loro amore per le automobili. La struttura della casa aveva un garage che ospitava solamente due auto e quindi, per la scena della fuga, venne scelto il garage interno, con capienza di quattro autovetture, di un'altra abitazione situata fuori citt\u00e0.Per la stanza di Edward, si pens\u00f2 di utilizzare come scenografia degli oggetti che rispecchiassero l'anima tormentata e introspettiva del vampiro e si decise di arredarla con pile di giornali e testi di filosofia, in modo da dare un senso alle lunghe notti insonni passate da Edward, dato che il vampiro non ha la facolt\u00e0 di dormire.\nLa Push.\nLe immagini della spiaggia di La Push, vennero realizzate sulla costa dell'Oregon, in un territorio altamente impervio da raggiungere con i mezzi di produzione. Infatti, le riprese vennero effettuate con l'ausilio di handy-cam e l'intero cast dovette affrontare la discesa difficoltosa alla spiaggia attraverso massi resi scivolosi dall'umidit\u00e0 e dalla pioggia, dato che il servizio del parco locale non autorizzava l'ingresso nel luogo agli automezzi e ai veicoli della produzione.\nLa radura.\nPer la scena della radura, in cui Edward si rivela alla luce del sole, venne trovata una piccola insenatura a Mount Hood, una zona vulcanica a nord dell'Oregon. Fu il responsabile Don Baldwin a proporre il luogo, avendolo gi\u00e0 utilizzato per alcune riprese di \"Into the Wild - Nelle terre selvagge\". La scelta rispecchiava nel dettaglio la spiritualit\u00e0 di quella descritta nel libro ma poco prima delle riprese, ci furono una serie di nevicate che resero la zona impraticabile. Si decise, dato il limite di tempo a disposizione, di utilizzare una zona di bosco fuori Portland, molto adatta alla scena dato che era circondata da rocce e vegetazione adatta allo scopo.\nTrucco e costumi.\nL'intera produzione dovette fare i conti con il clima piovoso e umido della Penisola Olimpica, imbattendosi oltretutto in uno dei peggiori inverni degli ultimi anni. Lo staff dei truccatori si \u00e8 scontrato con la difficolt\u00e0 a mantenere acconciati e truccati gli attori, dato che la pioggia continuava a cadere ininterrottamente per interi giorni. I produttori Wyck Godfrey e Michele Imperato, misero a disposizione tende con stufe e specchi per il make-up, per permettere ai truccatori di agire sul luogo. Gli attori sono stati costantemente tenuti al coperto con l'ausilio di ombrelli, dato che il tempo minimo per acconciare le loro teste variava da un minimo di 30 minuti ad un massimo di un'ora. Questo problema rallentava la tabella di marcia e incideva notevolmente sul budget, gi\u00e0 molto ridotto. Kristen Stewart, all'epoca delle riprese, era ancora minorenne e non poteva sostare sul set per pi\u00f9 di 5 ore, come prevede il contratto per gli attori che non hanno ancora raggiunto la maggiore et\u00e0 e pi\u00f9 tempo richiedeva l'acconciatura, meno tempo avrebbe potuto dedicare alle scene. Si decise quindi di utilizzare una \"parrucca a tre quarti\", che le veniva applicata alla nuca, in modo da poter essere preparata in assenza di umidit\u00e0 mentre l'attrice non era presente sul set.Per i costumi, si scelse di non vestire i vampiri con il classico colore nero, ma di far indossare loro delle tonalit\u00e0 fredde, enfatizzandone la caratteristica della loro pelle. Si opt\u00f2 per colori che virassero dall'azzurro al blu scuro, proprio per far risaltare il pallore dei loro volti senza appesantirli. Per il look di Esme, si pens\u00f2 ad un'acconciatura classica degli anni trenta, mentre Peter Facinelli, introdusse per il suo personaggio l'idea di fargli indossare delle lunghe sciarpe a coprirne il collo, avendo subito proprio in quel punto il morso che lo rese un vampiro, nel momento dell'aggressione del suo creatore. Per il \"look\" di Edward, vennero pensati vestiti di alta sartoria che rispecchiassero appieno l'epoca in cui Edward era vissuto da umano ma poi si scelse di vestirlo con jeans, t-shirt di marca e abbigliamento pi\u00f9 consono all'epoca contemporanea. Alcuni attori dovettero essere tinti del colore di capelli opposto a quello naturale, tra cui Peter Facinelli, Kellan Lutz e Nikki Reed. Per il personaggio di James, venne scelto come abbigliamento un giubbotto da motociclista che avrebbe potuto rubare ad una delle sue precedenti vittime, e si opt\u00f2 per un'acconciatura con capelli lunghi e disordinati, tenuti insieme da un laccio di pelle. Prima di modificare il personaggio, Stephenie Meyer diede il suo assenso alla scelta estetica intrapresa. I tre vampiri avrebbero dovuto essere scalzi ma dato il clima rigido, il reparto costumi realizz\u00f2 degli speciali stivali in neoprene, dipinti poi con una tinta color carne. Per quasi tutta la durata delle riprese, a causa della pioggia, dell'umidit\u00e0 e della neve, gran parte del cast indoss\u00f2 della biancheria termica e delle sottili mute da sommozzatore, simili a quelle usate dai surfisti.\nLo stemma dei Cullen.\nPer enfatizzare lo spirito di appartenenza della famiglia Cullen, molto presente tra le pagine del libro, la costumista Wendy Chuck, con l'aiuto dell'addetta agli accessori di scena Cynthia Nibler, pens\u00f2 di creare uno stemma con il simbolo del loro clan. Nel film infatti, ogni membro della famiglia indossa in maniera personale, un gioiello con l'araldico che rappresenta il clan dei Cullen: Carlisle lo indossa in un anello che porta all'anulare sinistro, Esme in un braccialetto d'argento, Rosalie in una collana con catenina, Alice in un collarino di velluto e i tre fratelli Edward, Emmett e Jasper in un polsino a fascia di pelle.\nEffetti speciali.\nNel dicembre del 2007, il team degli effetti visivi di Richard Kidd, insieme al responsabile degli stunt Andy Cheng (famoso per essere stato la controfigura dell'attore cinese Jackie Chan), fecero dei sopralluoghi in una foresta nei dintorni di Los Angeles per verificare quali effetti si potessero realizzare fisicamente e quali in post-produzione. La partita di baseball dei vampiri, venne ripresa con l'ausilio di una cinepresa ad alta velocit\u00e0 che catturava 1.000 fotogrammi al secondo. Questo per rendere pi\u00f9 fluida la sensazione della velocit\u00e0 e della forza dei vampiri, enfatizzati poi in post-produzione dall'ausilio del rallentatore. Andy Chang, coordinatore degli stuntman e regista della seconda unit\u00e0, si prodig\u00f2 molto per fare in modo che gli attori interagissero personalmente con le scene di combattimento, senza l'ausilio immediato della controfigura se non nel momento dell'azione vera e propria. Per aiutare gli attori ad interpretare la velocit\u00e0 e la forza del loro status di vampiro, si decise di usare dei cavi per sollevarli e spostarli, al momento del bisogno. Prima di girare le scene, d'accordo con la regista, si decise quali e fino a che punto dovessero essere rappresentati i poteri dei vampiri. La preoccupazione di Cheng era la coerenza con la quale rappresentare tutti i personaggi. Si decise che l'altezza massima dei salti, concessa ai vampiri fosse stabilita in circa 6 metri e per abituare gli attori alla spinta e all'atterraggio, vennero studiati filmati di caccia di puma e leoni di montagna e tenute delle vere e proprie lezioni di comportamento felino denominate \"lezioni di gatto\", con l'aiuto di una coreografa di Portland, Dee Dee Anderson.Per la scena dell'incidente col furgone, vennero usati degli airbag che tenevano il mezzo sollevato dal suolo a circa 3\u00a0cm. Il furgone venne poi spinto verso gli attori e fermato da un cavo che lo avrebbe arrestato nel momento in cui Edward lo blocca con la mano. Per ricreare l'illusione dell'ammaccatura sulla portiera, venne creato uno strato di diversi fogli di alluminio assemblati tra loro e bucata nel punto dell'impatto della mano.Un altro effetto presente nel film, che risult\u00f2 parecchio difficoltoso da realizzare, era la scena in cui Edward si rivela a Bella sotto la luce del sole. Nelle pagine del romanzo, la sua reazione ai raggi del sole \u00e8 spiegata come una sorta di effetto diamante. La Industrial Light &amp; Magic di George Lucas, si interess\u00f2 al progetto. Iniziarono a digitalizzare una foto di Robert Pattinson per riprodurre un effetto di movimento dell'attore. Vennero realizzati degli effetti prismatici sull'immagine di Pattinson in modo che sembrasse una luce riflessa e non una luce trasmessa. Pattinson si rec\u00f2 poi alla Gentle Giant Studio, una compagnia specializzata nello scanning 3-D. Venne eseguita una scansione completa del corpo dell'attore, in modo da poter applicare in fase di post-produzione i risultati della digitalizzazione dell'immagine. Poi, le immagini del corpo di Pattinson vennero fatte combaciare con l'effetto prismatico realizzato in precedenza e i due risultati vennero poi sovrapposti per dare la sensazione che le parti che brillavano si muovessero in contemporanea con lui, durante la scena della radura.\nColonna sonora.\nLa colonna sonora di \"Twilight\" racchiude diversi musicisti. Tra questi, il gruppo dei Paramore e l'ex frontman dei Jane's Addiction, Perry Farrell, sono stati gli unici a scrivere le loro canzoni, esclusivamente per il film. Robert Pattinson, essendo anche un ottimo musicista, era stato invitato a scrivere dei pezzi che entrassero a far parte della colonna sonora. Le canzoni di Pattinson si intitolano, rispettivamente \"Never Think\" e \"Let me sign\". Nella versione CD della colonna sonora ufficiale, \u00e8 presente solo la traccia di \"Never Think\", mentre durante il film, viene inserita anche la traccia \"Let me sign\". Inoltre, la Hardwicke, gli aveva proposto di comporre lui stesso il pezzo intitolato \"Bella's Lullaby\" al pianoforte. Pezzo che sarebbe poi stato incluso nella colonna sonora. La regista ha infatti dichiarato, a proposito della sua abilit\u00e0 di musicista:\nIl progetto verr\u00e0 alla fine accantonato e la ninna nanna di Bella sar\u00e0 infine composta dal musicista Carter Burwell, autore di altre grandi colonne sonore per film come \"Velvet Goldmine\" e \"Il grande Lebowski\", entrambi film del 1998.\nDi seguito, la lista delle tracce della colonna sonora composta da vari artisti:\nDistribuzione.\nEdizioni home video.\nDVD.\nIl DVD di \"Twilight\" \u00e8 uscito il 21 marzo 2009 sul mercato americano. Il DVD tradizionale \u00e8 disponibile in tre versioni e il Blu-ray Disc in due versioni:\nI DVD sono distribuiti dalla Eagle Pictures e in Italia sono disponibili dal 1\u00ba aprile 2009.\nIncassi DVD.\nNel primo giorno di uscita del DVD, Twilight ha venduto negli Stati Uniti oltre 3 milioni di copie per un incasso che si aggira attorno ai $50.000.000. Il film ha realizzato un record di vendita entrando nella top 5 dei titoli pi\u00f9 venduti degli ultimi due anni.\nAccoglienza.\nIncassi.\n\"Twilight\" ha incassato pi\u00f9 di 7 milioni di dollari dalla mezzanotte del primo spettacolo il 21 novembre 2008. Secondo le stime della Fandango, nella classifica dei maggiori incassi nel primo giorno di proiezione, Twilight si \u00e8 collocato al 14\u00ba posto con $ 35.978.348, e al 41\u00ba posto nella classifica dei migliori incassi nella settimana d'apertura con $ 93.362.477. L'incasso totale al 2 aprile 2009 \u00e8 di $ 384,997,808. In Italia, la pellicola ha incassato in tutto \u20ac 11.411.000.. Il primo trailer del film, nella prima settimana di messa in onda su \"MySpaces Trailerpark\", \u00e8 stato visionato da circa tre milioni di utenti. Nel luglio del 2008 \u00e8 stato realizzato e distribuito il secondo trailer ufficiale del film e quest'ultimo \u00e8 stato scaricato dai fan 1,6 milioni di volte.\nCritica.\nIl film ha ricevuto critiche negative da molti critici cinematografici in Italia.\nIl dizionario Morandini d\u00e0 alla pellicola 2 stelle su 5, recensendo cos\u00ec: \"La combinazione \u00e8 un fallimento: il thriller sentimentale precipita continuamente nel ridicolo involontario, i dialoghi sciocchini fanno venire l'acidit\u00e0, i giovani attori sono impacciati, la tempesta ormonale si manifesta con slow motion, sovraesposizioni e colpi di carrellate circolari.\".\nIl sito Rotten Tomatoes indica un voto di 5.41/10, con il 49% delle recensioni positive, mentre Metacritic indica un voto di 56/100.\nRiconoscimenti.\nIl film \u00e8 stato candidato e premiato alle seguenti cerimonie di premiazione cinematografica:\n2009 Academy of Science Fiction, Fantasy &amp; Horror Films, USA (Saturn Award);\n2009 Young Artist Awards:\n2009 MTV Movie Awards:\n2009 Teen Choice Award:\n2009 Scream Awards :\n2009 Digital Spy Movie Awards:\nCaso mediatico.\nDurante il lancio pubblicitario del film, il settimanale americano \"Entertainment Weekly\" pubblic\u00f2, il 14 luglio 2008 una copertina con i due protagonisti Kristen Stewart e Robert Pattinson truccati nei loro rispettivi ruoli di Bella Swan ed Edward Cullen. La copertina della rivista fece scatenare nei milioni di fan della saga di \"Twilight\" sparsi per il mondo, un'ondata di protesta per la scelta dei due attori protagonisti. La foto infatti ritraeva Pattinson e Stewart truccati pesantemente che non rispecchiavano affatto le aspettative e le descrizioni dei personaggi del libro. La protesta si estese principalmente alla scelta di Robert Pattinson, facendo nascere dei veri e propri comitati anti-Pattinson con tanto di petizione on-line per annullare l'ingaggio dell'attore.\nSequel.\nDati gli incassi del film, la Summitt Entertainment ha deciso di procedere alla realizzazione del sequel di \"Twilight\", intitolato \"The Twilight Saga: New Moon\". La sceneggiatura sar\u00e0 di nuovo affidata a Melissa Rosemberg mentre Catherine Hardwicke non \u00e8 stata confermata alla regia. Al suo posto \u00e8 stato scelto Chris Weitz, regista di film come \"About a Boy - Un ragazzo\" (2002) e \"La bussola d'oro\" (2007). Alcuni degli attori principali della prima pellicola sono stati confermati, tra i quali Robert Pattinson, Kristen Stewart, Ashley Greene, Kellan Lutz e Jackson Rathbone."}
{"id": "2025285", "revid": "767487", "url": "https://it.wikipedia.org/wiki?curid=2025285", "title": "Nel vuoto per mano", "text": "Nel vuoto per mano (97-07) \u00e8 la prima raccolta ufficiale del gruppo torinese Subsonica.\nDescrizione.\nL'album contiene singoli e brani famosi appartenenti a tutti gli album in studio, mentre dagli album live \u00e8 stata tratta solo la versione acustica di \"Tutti i miei sbagli\" (da \"Terrestre live e varie altre disfunzioni\").\nIl vento.\nL'ultima canzone dell'album \u00e8 la canzone inedita \"Il vento\", lo stile ricorda un'unione tra le canzoni acustiche di \"Terrestre live e varie altre disfunzioni\" come \"Coriandoli a Natale\" e la ghost track \"Corpo celeste\" apparsa su \"L'eclissi\". Il singolo \u00e8 accompagnato da un videoclip girato da Cosimo Alem\u00e0.\nCuriosit\u00e0.\nSulla copertina \u00e8 rappresentato un particolare tipo di rete neurale artificiale conosciuta in letteratura col nome di multilayer perceptron."}
{"id": "2025290", "revid": "287204", "url": "https://it.wikipedia.org/wiki?curid=2025290", "title": "Balarampur (Purulia)", "text": " \nBalarampur \u00e8 una suddivisione dell'India, classificata come \"census town\", di 21.824 abitanti, situata nel distretto di Purulia, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 7' 0 N e 86\u00b0 13' 0 E e ha un'altitudine di 299 .\nSociet\u00e0.\nEvoluzione demografica.\nAl censimento del 2001 la popolazione di Balarampur assommava a 21.824 persone, delle quali 11.300 maschi e 10.524 femmine. I bambini di et\u00e0 inferiore o uguale ai sei anni assommavano a 3.063, dei quali 1.539 maschi e 1.524 femmine. Infine, coloro che erano in grado di saper almeno leggere e scrivere erano 12.641, dei quali 7.916 maschi e 4.725 femmine."}
{"id": "2025293", "revid": "1372005", "url": "https://it.wikipedia.org/wiki?curid=2025293", "title": "Tafur", "text": "Con il termine Tafur, ai tempi della Prima Crociata, Turchi e Crociati indicarono bande di straccioni, probabilmente superstiti della crociata dei poveri riorganizzatisi in gruppi armati, temuti da nemici e amici per la loro ferocia e barbarie.\nStoria.\nLa crociata dei poveri si concluse in un disastro per le schiere dei pellegrini, tuttavia i sopravvissuti si riunirono in gruppi di miserabili sbandati che continuarono a combattere gli infedeli a modo loro. Il termine Tafur con cui vennero chiamati significava forse marmaglia o vagabondi, in quanto erano schiere di sbandati che seguivano gli eserciti crociati nelle loro battaglie.\nA questi Tafur vennero attribuite le pi\u00f9 abiette azioni: saccheggi, stupri, massacri indiscriminati, violenze di ogni tipo e persino il cibarsi di cadaveri, sia di infedeli che di crociati. Le loro azioni feroci e furiose assieme al loro aspetto trasandato e selvaggio incussero il pi\u00f9 vivo terrore nelle popolazioni delle terre che attraversarono. Secondo i resoconti medievali avevano un loro re, Re Tafur, un cavaliere normanno che avrebbe abbandonato le proprie ricchezze per vivere in povert\u00e0 e le cui gesta sono narrate nella \"Chanson d'Antioche\" ed in altre epiche medievali.\nEtimologia.\nIl termine \u00e8 di etimo incerto, forse una parola fiamminga dal significato di \"vagabondo\" o \"straccione\", con la quale decise di definirli il loro duce (Re Tafur sarebbe quindi Re \"Straccione\") in ossequio agli insegnamenti del pauperismo o dell'ascetismo medievali. Secondo Guiberto di Nogent sarebbe invece una parola turca o araba (\"barbara\"), col medesimo significato.\nDal punto di vista dei Crociati.\nIn realt\u00e0 i cavalieri crociati (quelli della \"crociata dei nobili\") non vedevano di buon occhio queste schiere selvagge. Infatti provavano un certo ribrezzo per il loro aspetto ed i loro modi, nonch\u00e9 imbarazzo per il fatto che non obbedissero ai loro ordini. Tuttavia li tolleravano in quanto la loro triste fama era sufficiente a terrorizzare i nemici, tanto da garantire un vantaggio strategico alla causa crociata nelle battaglie e negli assedi."}
{"id": "2025294", "revid": "767487", "url": "https://it.wikipedia.org/wiki?curid=2025294", "title": "In clandestinit\u00e0", "text": "In clandestinit\u00e0 \u00e8 il primo singolo estratto dall'album \"Da solo\" di Vinicio Capossela. Esce in radio il 3 ottobre 2008, mentre nei negozi il 17 ottobre. Il singolo \u00e8 stato subito messo in vendita sull'iTunes Store."}
{"id": "2025308", "revid": "200679", "url": "https://it.wikipedia.org/wiki?curid=2025308", "title": "Sirico", "text": ""}
{"id": "2025309", "revid": "287204", "url": "https://it.wikipedia.org/wiki?curid=2025309", "title": "Dipartimento d'Olona", "text": "Il dipartimento d'Olona fu un dipartimento della Repubblica Cisalpina, della Repubblica Italiana e del Regno d'Italia, dal 1797 al 1815. Prendeva il nome dal fiume Olona e aveva come capoluogo Milano.\nStoria.\nIl dipartimento fu creato il 9 luglio 1797 con la citt\u00e0 e le sue vicinanze, annettendo poi anche Como, Pavia e Varese dal 1\u00ba settembre 1798.\nIl 29 aprile 1799 fu occupato per un anno dalle truppe russo-tedesche, che lo affidarono ad un \"Amministrazione provvisoria della citt\u00e0 e provincia di Milano\" formata dalla fusione fra le autorit\u00e0 comunali e il ministero di polizia, e poi da giugno definitivamente alla \"Congregazione delegata per la citt\u00e0 e provincia di Milano\" formata da 18 assessori con a capo il Regio delegato Francesco Nava.\nI francesi ricostituirono il dipartimento al loro ritorno nel 1800 alla rinascita della Repubblica Cisalpina, ma sotto una struttura istituzionale pi\u00f9 conservatrice: partendo dalla vecchia amministrazione provinciale, i cui membri vennero ridefiniti il 20 pratile VIII, l\"Amministrazione municipale e dipartimentale d'Olona\" venne investita sia delle funzioni comunali, peraltro non pi\u00f9 frazionate in municipalit\u00e0, sia di quelle provinciali. L\u2019unico elemento che fu riconfermato fu quello territoriale, includendo quindi sempre Como e Pavia come da proclama del 6 messidoro, rendendo assai vasto l\u2019ambito di azione delle nuove autorit\u00e0.\nAl termine dell'et\u00e0 napoleonica (1815), con la costituzione del Regno Lombardo-Veneto, il territorio del dipartimento fu diviso fra le province di Milano e Pavia.\nPrefetti di Milano.\nLe prefetture furono attivate con legge del 24 luglio 1802 sul modello francese salvo, per non scontrarsi troppo coi nobili italiani, mantenere in subordine le vecchie Amministrazioni Centrali dei dipartimenti. Lo schema transalpino fu poi definitivamente implementato col decreto dell'8 giugno 1805 che assegn\u00f2 unicamente al prefetto la gestione esecutiva dipartimentale.\nStoria.\nIl dipartimento d'Olona fu istituito l'8 luglio 1797, in seguito all'emanazione della costituzione della Repubblica Cisalpina. Comprendeva la citt\u00e0 di Milano e i suoi dintorni, ed aveva dimensioni molto inferiori alla vecchia provincia di Milano della Lombardia austriaca, raggruppandone solo dieci pievi, sulla base del principio di una pi\u00f9 uniforme ripartizione della popolazione dello Stato. Al dipartimento, in virt\u00f9 dei suoi 193.819 abitanti, furono assegnati 15 dei duecentoquaranta deputati della Repubblica. L\"Amministrazione centrale dipartimentale\" fu composta di cinque membri nominati da Napoleone, mentre un \"Commissario\" del Direttorio fu incaricato di vigilare sul rispetto delle leggi nazionali da parte degli amministratori locali.\nLa suddivisione del 2 aprile 1798.\nCon la legge 13 germinale anno VI emanata il 2 aprile 1798, superando la suddivisione in pievi, il territorio dipartimentale fu ripartito in 8 distretti, due dei quali costituiti da comuni che facevano distretto a s\u00e9:\nLa suddivisione del 26 settembre 1798.\nCon la legge 15 fruttidoro anno VI, emanata il 1\u00ba settembre 1798, i dipartimenti della Repubblica Cisalpina vennero ridotti da 20 a 11; in seguito a ci\u00f2, al dipartimento d'Olona furono aggregati territori gi\u00e0 appartenuti ai disciolti dipartimenti dell'Adda, del Lario, della Montagna, del Ticino e del Verbano.\nCon la successiva legge 5 vendemmiale anno VII, emanata il 26 settembre 1798, il dipartimento d'Olona, fortemente ingrandito, fu diviso in ben 36 distretti, in genere pi\u00f9 grandi dei precedenti:\nLa suddivisione del 13 maggio 1801.\nCon la legge 23 fiorile anno IX, emanata il 13 maggio 1801, fu ridisegnata la suddivisione della Repubblica Cisalpina. Al dipartimento d'Olona vennero sottratti i territori di Como e Varese, assegnati al nuovo dipartimento del Lario; il territorio restante fu diviso in 4 distretti, di dimensioni ben pi\u00f9 ampie dei precedenti:\nLa legge 10 brumaio X ripart\u00ec poi le circoscrizioni dei giudici di pace, che divennero poi i cantoni.\nLa suddivisione dell'8 giugno 1805.\nCon il decreto 8 giugno 1805 la suddivisione del dipartimento in 4 distretti rimase invariata, ma i distretti furono ulteriormente suddivisi in cantoni:\nLa suddivisione in cantoni ebbe in seguito alcune modifiche con i decreti di concentrazione e unione dei comuni del dipartimento d'Olona del 4 novembre 1809 e 8 novembre 1811."}
{"id": "2025319", "revid": "1909146", "url": "https://it.wikipedia.org/wiki?curid=2025319", "title": "Dipartimento del Panaro", "text": "Il dipartimento del Panaro fu un dipartimento della Repubblica Cispadana, della Repubblica Cisalpina, della Repubblica Italiana e infine del Regno d'Italia, dal 1797 al 1815. Prendeva il nome dal fiume Panaro e aveva come capoluogo Modena.\nStoria.\nIl dipartimento fu creato il 5 gennaio 1797 alla creazione della Repubblica Cispadana, per poi essere integrato nella Repubblica Cisalpina includendo i territori del dipartimento cispadano del Serchio. \nPer un anno, dall\u2019ingresso nella Cisalpina nel 1797 al golpe conservatore del 1798, furono inclusi molti dei comuni dell\u2019Oltrep\u00f2 mantovano, nell\u2019intento poi abbandonato di portare sul Po i confini provinciali col dipartimento del Mincio. In compenso, col golpe vennero recuperati i comuni della Garfagnana dal disciolto dipartimento delle Alpi Apuane, anche se si dovette cedere qualche comune di confine come Castelfranco al dipartimento del Reno.\nIl dipartimento venne successivamente ricreato per un breve periodo tra l'aprile e il maggio 1815 in occasione della riconquista delle regioni centro-meridionali dell'Italia da parte di Gioacchino Murat."}
{"id": "2025325", "revid": "200578", "url": "https://it.wikipedia.org/wiki?curid=2025325", "title": "Francavilla sul Sinni", "text": ""}
{"id": "2025326", "revid": "729019", "url": "https://it.wikipedia.org/wiki?curid=2025326", "title": "Edward Quinan", "text": "Carriera.\nRimasto orfano di padre a 10 anni e sposatasi una seconda volta la madre, Edward Quinan (che era un anglo-irlandese) fu educato a Dublino dai suoi nonni e zii, fin quando non entr\u00f2 nell'Accademia Militare Reale di Sandhurst nel 1903.\nA 20 anni fu assegnato al 27\u00ba Reggimento del Punjab nell'Esercito britannico dell'India (Indian Army), servendo lungo la frontiera NO dell'India.\nScoppiata la Prima guerra mondiale, Quinan combatt\u00e9 in Francia e in Mesopotamia (allora sotto l'Impero ottomano). Partecip\u00f2 alla Battaglia di Neuve-Chapelle, di Battaglia di Loos e, in Mesopotamia, nel quadro dell'assedio di Kut al-Amara, venne ferito a Bayt Asia.\nTorn\u00f2 quindi in India e nel 1919 partecip\u00f2 alla Guerra afghana. Tra il 1920 e il 1930, dopo aver comandato il suo Reggimento, fu destinato a insegnare nell'Imperial Defence College.\nNel 1936 fu promosso Brigadier Generale e Aiutante di campo di Re Edoardo VIII d'Inghilterra. L'anno seguente torn\u00f2 nel sub-continente indiano per operare nel Waziristan e fu insignito in quell'occasione del Distinguished Service Order. Nel 1938 fu promosso Maggior Generale.\nNel 1941, promosso Tenente Generale, fu incaricato dal Generale Sir Archibald Wavell di operare in Iraq, assumendo il comando delle forze armate britanniche (British Army) e del British Indian Army durante la guerra anglo-irachena.\nCondusse poi con grande efficienza operazioni militari nel corso della Campagna di Siria e dell'Invasione anglo-sovietica dell'Iran."}
{"id": "2025327", "revid": "287204", "url": "https://it.wikipedia.org/wiki?curid=2025327", "title": "Balarampur (24 Pargana Sud)", "text": " \nBalarampur \u00e8 una suddivisione dell'India, classificata come \"census town\", di 4.710 abitanti, situata nel distretto dei 24 Pargana Sud, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 28' 13 N e 88\u00b0 13' 30 E.\nSociet\u00e0.\nEvoluzione demografica.\nAl censimento del 2001 la popolazione di Balarampur assommava a 4.710 persone, delle quali 2.408 maschi e 2.302 femmine. I bambini di et\u00e0 inferiore o uguale ai sei anni assommavano a 605, dei quali 332 maschi e 273 femmine. Infine, coloro che erano in grado di saper almeno leggere e scrivere erano 2.991, dei quali 1.665 maschi e 1.326 femmine."}
{"id": "2025328", "revid": "670021", "url": "https://it.wikipedia.org/wiki?curid=2025328", "title": "Dipartimento del Reno", "text": "Il dipartimento del Reno fu un dipartimento della Repubblica Cispadana, della Repubblica Cisalpina, della Repubblica Italiana e infine del Regno d'Italia, dal 1797 al 1815. Prendeva il nome dal fiume Reno e aveva come capoluogo Bologna.\nStoria.\nIl dipartimento fu creato il 5 gennaio 1797 alla creazione della Repubblica Cispadana, per poi essere integrato nella Repubblica Cisalpina, per\u00f2 senza i territori del dipartimento dell'Alta Padusa, nella zona di Cento, tra 1797 e 1798. Col golpe di quest\u2019ultimo anno, recuper\u00f2 anche alcuni distretti del soppress\u00f2 dipartimento del Lamone, compreso qualche comune romagnolo, e sottrasse alcuni comuni modenesi di confine al dipartimento del Panaro.\nI confini dopo la riorganizzazione effettuata il 13 maggio 1801:\nIl dipartimento venne successivamente ricreato per un breve periodo tra l'aprile e il maggio 1815 in occasione della riconquista delle regioni centro-meridionali dell'Italia da parte di Gioacchino Murat."}
{"id": "2025331", "revid": "14691", "url": "https://it.wikipedia.org/wiki?curid=2025331", "title": "Them Mushrooms", "text": ""}
{"id": "2025332", "revid": "1884099", "url": "https://it.wikipedia.org/wiki?curid=2025332", "title": "Bran mac F\u00e1el\u00e1in", "text": "Apparteneva agli U\u00ed D\u00fanchada, ramo degli U\u00ed D\u00fanlainge del Laigin, che aveva la sua sede L\u00edamhain (Lyons Hill, sul confine Dublino-Kildare). Era nipote di F\u00ednsnechta Cethardec mac Cellaig (morto nell'808) e pronipote di Cellach mac D\u00fanchada (morto nel 776), che erano entrambi stati re. Suo padre F\u00e1el\u00e1n (morto nell'804) era stato abate di Kildare. Bran regn\u00f2 dall'835 all'838. Fu posto sul trono dal re supremo Niall Caille dei Cen\u00e9l nE\u00f3gain, che aveva invaso il Leinster. Durante il suo regno si ebbero diverse incursioni dei Vichinghi. Anche i figli di Bran, Muiredach mac Brain (morto nell'885) e Ruarc mac Brain (morto nell'862) regnarono sul Leinster."}
{"id": "2025334", "revid": "49022", "url": "https://it.wikipedia.org/wiki?curid=2025334", "title": "Niall Caille", "text": ""}
{"id": "2025337", "revid": "3732", "url": "https://it.wikipedia.org/wiki?curid=2025337", "title": "Dipartimento del Rubicone", "text": "Il dipartimento del Rubicone fu un dipartimento della Repubblica Cispadana, della Repubblica Cisalpina, della Repubblica Italiana e infine del Regno d'Italia, dal 1797 al 1815.\nL'ente.\nLa provincia prendeva il nome dal fiume Rubicone e il suo primo capoluogo fu Rimini. Il dipartimento inizialmente non comprendeva Forl\u00ec, nonostante il fatto che, dal 18 aprile 1797 la citt\u00e0 fosse sede dell'amministrazione delle tre ex Legazioni di Bologna, Ferrara e Romagna.\nCreato con decreto del 27 luglio 1797, il dipartimento comprendeva i seguenti territori:\nForl\u00ec fu assegnata in un primo tempo al dipartimento del Lamone con capoluogo Faenza.\nIl 5 settembre 1798, in seguito alla riorganizzazione territoriale della Repubblica Cisalpina, il dipartimento del Rubicone inglob\u00f2 i territori del dipartimento del Lamone. Fu annessa:\nDistretti.\nLegge 23 fiorile IX.\n6 distretti:"}
{"id": "2025346", "revid": "228587", "url": "https://it.wikipedia.org/wiki?curid=2025346", "title": "Dipartimento del Serio", "text": "Il dipartimento del Serio fu un dipartimento della Repubblica Cisalpina, della Repubblica Italiana e del Regno d'Italia, dal 1797 al 1815. Prendeva il nome dal fiume Serio e aveva come capoluogo Bergamo.\nIl dipartimento fu creato il 9 luglio 1797, alla creazione della Repubblica Cisalpina, e trasformato nella provincia di Bergamo dopo la costituzione del Regno Lombardo-Veneto nel 1815. L'istituzione del dipartimento segn\u00f2 la fine delle articolate autonomie di cui avevano goduto le valli orobiche durante il dominio veneziano.\nDistretti.\nLa prima distrettualizzazione del dipartimento giunse in ritardo l'11 ventoso VI, mantenendosi in precedenza quanto ereditato dalla repubblica bergamasca. I 23 distretti creati avevano i seguenti capoluoghi:\n1798.\nIl colpo di Stato del 1798 comport\u00f2 l\u2019allargamento del dipartimento in due direzioni, una del tutto estemporanea inglobando tutta la met\u00e0 orientale dell\u2019effimero Dipartimento della Montagna, mentre l\u2019altra destinata a durare definitivamente nel tempo annettendo la Gera d'Adda e la Calciana dal Dipartimento dell'Adda e dal Dipartimento dell'Alto Po.\nLa legge 5 vendemmiale VII stabil\u00ec quindi una nuova ripartizione.\n1801.\nCol trionfo napoleonico sulla Seconda Coalizione, la Repubblica cerc\u00f2 un assetto pi\u00f9 definitivo. Lo storico confine occidentale sull\u2019Adda venne prontamente restaurato, mentre dal dissolto Adda e Oglio venne inglobata la Val Camonica, seppur si trattasse di montagne storicamente bresciane.\nI nuovi distretti, ora arrondissements, furono quattro:\nPrefetti di Bergamo.\nLa prefettura fu istituita nel 1802 sul modello francese, e dal 1805 il prefetto divenne l'amministratore unico dipartimentale."}
{"id": "2025347", "revid": "6923", "url": "https://it.wikipedia.org/wiki?curid=2025347", "title": "Amministrazione controllata", "text": "L'amministrazione controllata era una procedura concorsuale prevista dalla legge italiana, che consentiva ad un imprenditore in difficolt\u00e0 economiche di continuare ad operare, per un massimo di due anni, sotto il controllo del giudice e di un commissario giudiziale nominato da quest'ultimo. L'imprenditore otteneva una dilazione generalizzata dei pagamenti per poter conservare l'impresa.\n\u00c8 stata abrogata con il d.lgs n.5 del 9 gennaio 2006.\nLa procedura.\nLa procedura veniva applicata, previa verifica da parte del giudice delle possibilit\u00e0 di risanare l'attivit\u00e0 del debitore, a delle aziende in difficolt\u00e0 economiche, ma non ancora insolventi, per consentire la continuit\u00e0 dell'attivit\u00e0, allo scopo di salvare l'azienda dalla chiusura. Era subordinata all'approvazione da parte della maggioranza dei creditori e prevedeva la sospensione del pagamento dei debiti pregressi, che dovevano poi essere onorati entro la fine del periodo di amministrazione. L'attivit\u00e0 dell'azienda veniva monitorata dal commissario, che era tenuto a presentare al giudice una relazione bimestrale sul suo andamento economico. Nel caso che si fosse evidenziata l'insolvenza del debitore, il giudice avrebbe dato immediato inizio alla procedura fallimentare."}
{"id": "2025361", "revid": "767487", "url": "https://it.wikipedia.org/wiki?curid=2025361", "title": "Cettina (fiume)", "text": "La C\u00e8ttina (in croato \"Cetina\") \u00e8 un fiume della Croazia meridionale. Ha una lunghezza totale di 105\u00a0km, il suo bacino \u00e8 vasto 3.700\u00a0km\u00b2, sorge all'altezza di 385\u00a0m e sfocia nel mar Adriatico.\nGeografia e geologia.\nLa Cettina sorge alle pendici nordoccidentali del monte Dinara. Dopo aver attraversato una gola a Milasevo, vicino ad un piccolo paese chiamato Cettina, a 7\u00a0km a nord di Verlicca, scorre lontano dall'Adriatico per 105\u00a0km. Vicino Verlicca confluisce in un grande lago artificiale, detto Lago Peru\u010da, che fu creato con la costruzione di una diga. La Cettina passa poi nella parte inferiore dei piani carsici di Signo, vicino l'omonima citt\u00e0. Dopodich\u00e9 si dirige verso est, attraverso la citt\u00e0 di Treglia, per poi tornare di nuovo ad ovest attorno al monte monte Aureo (\"Mosor\"), ed infine sfocia nell'Adriatico dividendo in due la cittadina di Almissa.\nL'ultimo tratto della Cettina a causa dell'elevato dislivello \u00e8 stato usato per costruire diverse centrali idroelettriche. Le sue acque sono inoltre imbottigliate alla sorgente con il marchio di \"Cettina\".\nIl bacino imbrifero \u00e8 grande circa 12.000\u00a0km\u00b2 e la portata annuale \u00e8 di circa 105\u00a0m\u00b3/s, come conseguenza di una piovosit\u00e0 annuale di 1380mm.\nLa parte orientale della sua valle \u00e8 compresa nelle Alpi Dinariche, che raggiungono un'altitudine di 2000\u00a0m, e a nord-ovest lambisce il monte Svilaja, cos\u00ec la maggior parte delle acque raccolte proviene da suoli calcarei del Cretacico. Nel bacino della Cettina sono anche presenti rocce del Triassico e del Giurassico che emergono sporadicamente in dolomie e flysch. Il substrato carsico deforma tutto il sistema montuoso con una serie di depressioni pi\u00f9 o meno simmetriche separate da piccole dorsali.\nStoria e archeologia.\nLa valle del Cettina e i valichi presso Clissa hanno sempre ospitato importanti vie di comunicazioni mercantili fra la costa e la Dalmazia interna. Erano queste localit\u00e0 strategiche per il controllo dello sviluppo nei Balcani e per la gestione delle risorse commerciali di questa parte d'Europa.\nI primi reperti storici che attestano l'importanza della localit\u00e0 risalgono al Neolitico e testimoniano una presenza frequente dell'uomo nella valle. Nell'et\u00e0 del bronzo si svilupp\u00f2 una cultura autoctona, definita la cultura di Cetina, vicina alle culture simili che si stavano sviluppando in tutto l'Adriatico. Alle pendici inferiori della valle della Cettina sono state rinvenute un'ampia quantit\u00e0 di necropoli con tombe a tumulo, in particolar modo attorno a Verlicca e Bajagi\u0107. Come in altre parti d'Europa, il fiume sembra essere il luogo attorno a cui si concentrano il pi\u00f9 ampio numero di manufatti preistorici, in particolar modo alla confluenza del Cettina e del fiume Ruda a Treglia.\nL'area fu poi occupata dai Dalmati, la cui importanza strategica \u00e8 attestata dalla fondazione della fortezza dei legionari a Tilurium (Gardun), poco sopra l'attuale citt\u00e0 di Treglia, a difesa dell'entrata della valle da sud e della citt\u00e0 pi\u00f9 importante della Dalmazia, Salona.\nDurante il basso medioevo, le tracce toponomastiche inducono a pensare che la valle della Cettina e forse lo stesso fiume, fossero diventati il confine fra l'area di occupazione Slava e le ultime citt\u00e0 romane dell'Adriatico orientale. L'area attorno a Signo probabilmente era un centro della nuova popolazione slava diventando poi anche il cuore del primo Stato croato.\nDurante gli ultimi periodi l'area fu contesa e pass\u00f2 spesso sotto il governo di diversi poteri locali finch\u00e9 non fu conquistata definitivamente dai Turchi ottomani nel XVI secolo. Divenne poi una frontiera fra l'impero ottomano e la Repubblica di Venezia."}
{"id": "2025368", "revid": "287204", "url": "https://it.wikipedia.org/wiki?curid=2025368", "title": "NGC 1313", "text": "NGC 1313 (conosciuta anche come Galassia Sotto-Sopra) \u00e8 una galassia a spirale barrata di tipo SBcd della costellazione del Reticolo.\nFu scoperta il 27 settembre 1826 da James Dunlop."}
{"id": "2025369", "revid": "183694", "url": "https://it.wikipedia.org/wiki?curid=2025369", "title": "Maria Velho da Costa", "text": "Biografia.\nLaureatasi in Filologia germanica, insegn\u00f2 successivamente in varie scuole di Lisbona. Nel frattempo scriveva i suoi primi racconti ottenendo un discreto successo. Divenne nel 1973 Presidentessa dell'\"Associazione degli scrittori del Portogallo\", carica che mantenne sino al 1978.\nAgli inizi degli anni ottanta accett\u00f2 l'incarico di lettore di portoghese offertole dall'Universit\u00e0 di Londra, dove rimase sino al 1987. Tornata in Portogallo, ricevette nel 1997 dall'Universit\u00e0 dell'\u00c9vora il Premio Vergilio Ferreira, assegnato in quella occasione per la prima volta, \"per il grande contributo dato alla Letteratura portoghese\"."}
{"id": "2025371", "revid": "1444886", "url": "https://it.wikipedia.org/wiki?curid=2025371", "title": "Dipartimento di Passariano", "text": "Il dipartimento di Passariano fu costituito nel 1806 nell'ambito del Regno d'Italia e cess\u00f2 di esistere nel 1814. Contrassegnato dal numero XVIII, prendeva il nome dal paese di Passariano, piccolo borgo (frazione del Comune di Codroipo) sorto presso la Villa Manin, residenza estiva dell'ultimo doge della Repubblica di Venezia. Aveva come capoluogo Udine. Era suddiviso nei 4 distretti di Udine, Tolmezzo, Cividale, Gradisca che a loro volta comprendevano 18 cantoni.\nIl dipartimento fu creato dopo l'annessione del 1\u00ba maggio 1806 da parte del Regno d'Italia di Venezia e delle sue dipendenze (Istria e Dalmazia). Fu poi leggermente ingrandito il 10 ottobre 1807, con la Convenzione di Fontainebleau, con territori sulla riva destra dell'Isonzo in cambio di alcuni sulla sinistra. Dopo il trattato di Sch\u00f6nbrunn del 14 ottobre 1809, l'Impero francese ottenne i territori sulla riva sinistra dell'Isonzo per far parte delle province dell'Illiria e il Passariano perse alcuni comuni in favore del dipartimento dell'Adriatico."}
{"id": "2025372", "revid": "287204", "url": "https://it.wikipedia.org/wiki?curid=2025372", "title": "Balichak", "text": " \nBalichak \u00e8 una suddivisione dell'India, classificata come \"census town\", di 12.206 abitanti, situata nel distretto di Midnapore Est, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 22' 0 N e 87\u00b0 32' 60 E e ha un'altitudine di 12 .\nSociet\u00e0.\nEvoluzione demografica.\nAl censimento del 2001 la popolazione di Balichak assommava a 12.206 persone, delle quali 6.092 maschi e 6.114 femmine. I bambini di et\u00e0 inferiore o uguale ai sei anni assommavano a 1.360, dei quali 660 maschi e 700 femmine. Infine, coloro che erano in grado di saper almeno leggere e scrivere erano 8.723, dei quali 4.791 maschi e 3.932 femmine."}
{"id": "2025378", "revid": "1632387", "url": "https://it.wikipedia.org/wiki?curid=2025378", "title": "Live in Japan (Deep Purple)", "text": "Live in Japan \u00e8 una raccolta dei Deep Purple contenente i tre concerti in terra giapponese del tour di \"Machine Head\" del 1972, pi\u00f9 precisamente quelli di Osaka (15 e 16 agosto) e Tokyo (17 agosto).\nPer problemi di spazio e per favorire l'inserimento di altri brani, dalla raccolta sono state escluse \"Smoke on the Water\" (Osaka 15/08) e \"The Mule\" (Tokyo 17/08). Questi brani sono presenti nella versione originale del live ovvero il celebre Made in Japan.\nTracce.\nDisco 1.\nGood Morning - Osaka 15/08/72\nDisco 2.\nNext week we're turning professional - Osaka 16/08/72\nDisco 3.\nCan we have everything louder than everything else? - Tokyo 17/08/72"}
{"id": "2025379", "revid": "580", "url": "https://it.wikipedia.org/wiki?curid=2025379", "title": "Dipartimento del Tagliamento", "text": "Il dipartimento del Tagliamento fu un dipartimento del Regno d'Italia dal 1806 al 1814. Prendeva il nome dal fiume Tagliamento e aveva come capoluogo Treviso.\nIl dipartimento fu creato dopo l'annessione del 1\u00ba maggio 1806 da parte del Regno d'Italia di Venezia e delle sue dipendenze (Istria e Dalmazia). Il 22 dicembre 1807 i suoi confini furono modificati, cedendo i cantoni di Bassano e Castelfranco al Bacchiglione, ma ottenendo Pordenone e Spilimbergo da Passariano. Col passaggio del Veneto all'Austria nel 1814, fu tramutato nella Provincia di Treviso."}
{"id": "2025380", "revid": "1543377", "url": "https://it.wikipedia.org/wiki?curid=2025380", "title": "Campagna di Siria (1941)", "text": "La campagna di Siria, ufficialmente operazione Exporter, vide l'invasione della Siria e del Libano da parte degli Alleati, durante la seconda guerra mondiale, tra l'8 giugno e il 14 luglio 1941.\nIl mandato francese della Siria e del Libano godeva di autonomia sin dal 1936, quando la ricevette dalla Francia e in cambio diede il permesso di mantenere delle forze armate nella regione. Con la caduta della Francia, il loro controllo pass\u00f2 al Governo di Vichy, fantoccio della Germania. Allo scoppio della guerra anglo-irachena, che segu\u00ec il colpo di stato in Iraq del 1941, i britannici decisero di invadere la Siria e il Libano, per impedire che i tedeschi usassero le basi di Vichy per dare supporto agli iracheni o attaccare l'Egitto, gi\u00e0 stretto nella morsa tra le truppe italiane del Nordafrica e dell'Africa Orientale.\nI soldati di Vichy si difesero con vigore, tuttavia, il 10 luglio, con la 21\u00aa Brigata australiana oramai alle porte di Beirut, i francesi chiesero l'armistizio. Dalla mezzanotte del 12 luglio, le ostilit\u00e0 cessarono e il 14 venne firmato ufficialmente l'Armistizio di San Giovanni d'Acri, poco fuori della citt\u00e0 di Acri.\nIl contesto.\nGli accordi franco-tedeschi.\nNel maggio 1941, l'ammiraglio Fran\u00e7ois Darlan, in rappresentanza del Governo di Vichy, firm\u00f2 i Protocolli di Parigi, un accordo che garantiva ai tedeschi l'accesso alle basi militari siriane. Seppur i protocolli non furono mai ratificati, il Segretario di stato per la guerra Charles Huntziger invi\u00f2 all'Alto commissario per il Levante Henri Dentz l'ordine di consentire ai velivoli della Luftwaffe e della Regia Aeronautica il rifornimento in Siria. Segnati come velivoli iracheni, giunsero cos\u00ec gli aerei del \"Fliegerf\u00fchrer Irak\" che atterrarono nella regione, diretti poi in Iraq per dare supporto ai nazionalisti iracheni. I tedeschi chiesero inoltre il permesso di usare la rete ferroviaria siriana per inviare armamenti a Mosul.\nLa situazione in Siria.\nL'Esercito del Levante di Dentz comprendeva truppe regolari e truppe speciali composte da soldati siriani e libanesi. Erano inoltre presenti sette battaglioni di fanteria francesi, inclusi il 6\u00ba Reggimento di fanteria della Legione straniera, il 24\u00ba Reggimento di fanteria coloniale e undici battaglioni di truppe speciali, che comprendevano 5\u00a0000 soldati motorizzati o a cavallo, due gruppi d'artiglieria e altre unit\u00e0 di supporto. La guarnigione di Vichy contava in totale 33\u00a0000 uomini, di cui 8\u00a0000 francesi e 25\u00a0000 tra siriani e libanesi. I francesi avevano inoltre 90 carri armati, secondo le stime britanniche, e 90 velivoli che raggiunsero un totale di 289 una volta giunti i rinforzi. La Marine Nationale fedele a Vichy disponeva in Siria di due cacciatorpediniere, il \"Gu\u00e9pard\" e il \"Valmy\", pi\u00f9 tre sottomarini.\nIl 14 maggio 1941, l'equipaggio di un Bristol Blenheim britannico, durante una ricognizione sopra Palmira, avvist\u00f2 uno Junkers Ju 90 in fase di decollo e pi\u00f9 tardi quel giorno avvist\u00f2 altri velivoli sia italiani che tedeschi; quella stessa sera il Comando britannico autorizz\u00f2 un attacco al campo d'aviazione. Gli attacchi aerei continuarono in tutta la Siria e, entro l'8 giugno, gli inglesi affermarono di aver distrutto sei velivoli dell'Asse mentre i francesi rivendicarono un Blenheim abbattuto il 28 maggio e un altro il 2 giugno. Un bombardiere francese Martin 167 Maryland fu invece abbattuto dalla Royal Air Force sopra la Palestina il 6 giugno. Nonostante l'interesse tedesco per la Siria e il Libano fosse limitato, Adolf Hitler propose a Dentz di rinforzare le truppe francesi consentendo ai velivoli di Vichy provenienti dall'Algeria di volare sopra i territori controllati dall'Asse e di rifornirsi nella base aerea di Eleusina in Grecia. L'attivit\u00e0 aerea tedesca nel Dodecaneso fu poi interpretata dai britannici come un aiuto diretto alle truppe di Vichy, nonostante il 13 giugno Dentz avesse rifiutato l'offerta di Hitler.\nLa situazione in Palestina e Iraq.\nLe forze britanniche in Palestina e Giordania erano agli ordini del generale Henry Maitland Wilson e consistevano della 7\u00aa Divisione australiana, ad esclusione della 18\u00aa Brigata assediata a Tobruch, della \"Gentforce\" che comprendeva due brigate della 1\u00aa Divisione della France libre, due battaglioni della Legione straniera e la 5\u00aa Brigata di fanteria indiana; a supporto vi erano unit\u00e0 d'artiglieria, del genio e di altri servizi accorpate alla 5\u00aa Brigata. A est della Siria, l\"Iraqforce\" del generale Edward Quinan fu impiegata per attaccare dall'Iraq e consisteva della 10\u00aa Divisione di fanteria indiana, alcune unit\u00e0 della 17\u00aa Brigata di fanteria indiana e la \"Habforce\", ossia la 4\u00aa Brigata di cavalleria britannica e la Legione araba agli ordini di Glubb Pasci\u00e0. Era inoltre disponibili per le operazioni anche il Commando n.\u00ba 11 da Cipro, oltre al gruppo paramilitare Palmach e a squadre Mistaravim dalla Palestina.\nIl supporto aereo venne fornito da squadroni della Royal Air Force e della Royal Australian Air Force, mentre alle manovre di terra contribuirono i bombardamenti della Royal Navy e della Royal Australian Navy, con unit\u00e0 inserite nella Flotta del Mediterraneo. Inizialmente, il commodoro L. O. Brown, comandante delle unit\u00e0 aeree britanniche in Palestina e Transgiordania, aveva a disposizione 11 squadroni sotto organico di Bristol Blenheim, 80 squadroni equipaggiati con Hawker Hurricane, 3 squadroni di Curtiss P-40 Warhawk della RAAF e 208 squadroni con Hurricane e Gloster Gladiator. Furono coinvolti nelle operazioni anche un distaccamento di aerosiluranti Fairey Swordfish della Fleet Air Arm, con base a Cipro, e 85 Blenheim di stanza in Iraq.\nLe forze britanniche di terra comprendevano la 6\u00aa Divisione di fanteria, con l'11\u00ba Battaglione di fanteria cecoslovacco assegnato alla 23\u00aa Brigata, e la 17\u00aa Brigata di fanteria australiana. A met\u00e0 giugno, la divisione giunse nei pressi di Damasco come rinforzo, assegnata al I Corpo australiano il giorno 19. All'inizio dell'operazione Exporter, le forze britanniche e del Commonwealth consistevano di circa 34\u00a0000 uomini, di cui 18\u00a0000 australiani, 9\u00a0000 britannici, 2\u00a0000 indiani e 5\u00a0000 soldati della Francia libera. L'aviazione complessivamente aveva 50 velivoli mentre la marina aveva a disposizione il mercantile convertito in trasporto truppe HMS \"Glengyle\", 5 incrociatori e 8 cacciatorpediniere.\nLa pianificazione.\nIl comandante in capo del Middle East Command generale Archibald Wavell, nonostante la volont\u00e0 del suo governo, era riluttante ad intervenire in Siria, a causa della situazione precaria nel teatro libico, dell'imminente attacco tedesco all'isola di Creta e delle questioni aperte con la Francia libera. Ad ogni modo, ordin\u00f2 a Wilson di pianificare l'invasione, la quale prevedette quattro direttrici: le prime due verso Damasco e Beirut dalla Palestina, mentre le altre verso Palmira e il nord della Siria rispettivamente dall'Iraq e dalla Tripoli libanese. Il 5\u00ba Gruppo di brigate indiane del generale Wilfrid Lewis Lloyd ricevette l'ordine di attraversare il confine siriano dalla Palestina e di prendere Quneitra e Dar'a, aprendo la strada alla 1\u00aa Divisione francese che avrebbe puntato su Damasco. Quattro giorni dopo l'inizio dell'operazione, queste due unit\u00e0 sarebbero state accorpate divenendo la \"Gentforce\", dal nome del suo comandante, il generale Paul Legentilhomme. La 7\u00aa Divisione australiana del generale John Lavarack, a cui sarebbe succeduto Arthur Allen il 18 giugno, sarebbe avanzata dalla Palestina lungo la strada costiera da Haifa verso Beirut. La 21\u00aa Brigata australiana avrebbe preso Beirut, avanzando sempre lungo la costa da Tiro, passando oltre il fiume Leonte verso Sidone. La 25\u00aa Brigata australiana avrebbe attaccato il campo d'aviazione a Rayak, avanzando lungo la strada nell'entroterra. Le operazioni prevedevano infine che i Commando sarebbero sbarcati presso la foce del fiume Leonte per facilitarne l'attraversamento.\nUna volta iniziate le operazioni da sud, era previsto che l\"Iraq Command\" avrebbe invaso la Siria da est. Il grosso della 10\u00aa Divisione indiana del generale William Slim si sarebbe mossa da nord-ovest lungo l'Eufrate, da Haditha (250\u00a0km da Baghdad) verso Deir el-Zor e poi su Raqqa e Aleppo. L'obiettivo era quello di impossessarsi delle linee di comunicazione che avrebbero rifornito le difese di Beirut, in particolare la linea ferroviaria che attraversava Aleppo giungendo dalla Turchia. Un gruppo formato da due battaglioni di fanteria della 20\u00aa Brigata e due della 17\u00aa Brigata indiane avrebbero operato in modo indipendente per catturare tutti i territori a nord-est di Al-Hasaka, ovvero la punta nord-orientale del territorio siriano. La 20\u00aa Brigata avrebbe effettuato una finta manovra a Mosul mentre la 17\u00aa Brigata avrebbe occupato la linea ferroviaria nel punto dove questa girava verso est, in direzione dell'Iraq. L\"Habforce\" comprendeva la 4\u00aa Brigata di cavalleria, il 1\u00ba Battaglione del Reggimento \"Essex\" e il reggimento meccanizzato della Legione Araba, supportati da unit\u00e0 d'artiglieria da campo, anticarro e antiaerea, ed era posizionata nell'Iraq occidentale, tra Rutbah e il confine con la Transgiordania. Contemporaneamente all'avanzata indiana lungo l'Eufrate, l\"Habforce\" si sarebbe mossa verso nord-ovest per prendere Palmira e assicurarsi il controllo dell'oleodotto tra Haditha e Tripoli.\nLa campagna.\nL'avanzata in Libano.\nL'operazione Exporter inizi\u00f2 l'8 giugno 1941 e vide subito le prime schermaglie. Il giorno seguente vi fu la prima vera battaglia, a nord di Tiro, lungo il fiume Leonte, con gli australiani in avanzata per catturare Beirut. Il maltempo cre\u00f2 difficolt\u00e0 allo sbarco dei Commando impedendo loro di conquistare i ponti sul fiume, che furono distrutti dai francesi. Gli australiani dovettero cos\u00ec realizzare dei ponti temporanei e oltrepassarono il Leonte sotto il bombardamento dei due cacciatorpediniere di Vichy, il cui tiro per\u00f2 risult\u00f2 impreciso. Il 13 giugno, vi fu uno dei pi\u00f9 duri scontri della campagna, quando le truppe della 25\u00aa Brigata attaccarono Jezzin, a est di Sidone, dopo la temporanea cattura di Marjayoun.\nLo stesso giorno, ebbe inizio la battaglia di Sidone, con il tentativo da parte del 16\u00ba Battaglione della 21\u00aa Brigata australiana di catturare la citt\u00e0, dopo un'avanzata di oltre dieci chilometri, di cui sei e mezzo allo scoperto sotto la calura del Sole mediorientale. La presenza di edifici d'importanza storica limit\u00f2 per\u00f2 il bombardamento dell'artiglieria australiana, rallentando di conseguenza l'avanzata degli Alleati. Il 15 giugno, Sidone cadde definitivamente dopo un fallito contrattacco corazzato francese. Durante la battaglia, gli aerei francesi attaccarono le posizioni del 4\u00ba Reggimento d'artiglieria australiano e il quartier generale del 16\u00ba Battaglione di fanteria. Il giorno seguente, vi furono altri scontri tra i \"tirailleur\" algerini e gli australiani attorno alle alture a est della citt\u00e0, quando questi ultimi presero il controllo della strada tra Sidone e Jezzin.\nL'avanzata verso Damasco.\nL'8 giugno, anche gli indiani della 5\u00aa Brigata si mossero, attraversando il confine con la Siria diretti verso Damasco. In quattro giorni, Dar'a, Al-Sheikh Maskine e Izraa erano state catturate dalla \"Gentforce\" e l'unit\u00e0 era di fronte ad Al-Kiswah (Kissou\u00e9), alle porte di Damasco. Il 14 giugno, il comando dell'unit\u00e0 pass\u00f2 al generale Lloyd, dopo il ferimento di Legentilhomme. All'alba del giorno seguente, gli indiani attaccarono frontalmente e, senza troppa resistenza, a met\u00e0 mattina il villaggio e la vicina altura erano presi. Una seconda fase della battaglia inizi\u00f2 quando i soldati della Francia libera avanzarono lungo il fiume vicino, diretti sulle colline a est della strada che da sud conduceva a Damasco. La manovra venne per\u00f2 bloccata e anche i carri armati si fermarono di fronte ai colpi dell'artiglieria di Vichy; nel frattempo i soldati tunisini, fedeli a Vichy, minacciarono le linee di comunicazione di Lloyd, prendendo il villaggio di Izraa. Lloyd decise a questo punto che la scelta migliore era puntare direttamente su Damasco: invi\u00f2 cos\u00ec due compagnie della Francia libera con unit\u00e0 d'artiglieria a sud, per proteggere Al-Sheikh Maskine e ordin\u00f2 alla brigata indiana di avanzare sulla citt\u00e0. Nella notte tra il 15 e il 16 giugno, attraversando le colline a ovest di Al-Kiswah, gli indiani presero Artoz, lungo la strada che collega Damasco a Quneitra. Nel pomeriggio, erroneamente venne riportata la notizia che Izraa fosse stata riconquistata dagli Alleati mentre quelle che provenivano da Quneitra, veritiere, erano meno promettenti. L\u00ec, infatti, un battaglione dei Fucilieri Reali si ritrov\u00f2 ad affrontare un nemico tre volte pi\u00f9 numeroso e che godeva del supporto di mezzi corazzati. Circondati e rimasti senza munizioni, alle ore 19:00 del 16 giugno, i rimasti 13 ufficiali e 164 uomini si arresero. Nonostante la presa di Quneitra, la pressione su Damasco costrinse i francesi di Vichy a far arretrare le truppe per difendere la citt\u00e0.\nAlle 20:30 del 18 giugno, gli indiani avanzarono verso nord, scontrandosi con una leggera resistenza. Raggiunsero Al-Mazzeh, sobborgo di Damasco, alle ore 04:15 e dopo un'ora e a duri scontri ravvicinati, Al-Mazzeh era conquistato. Gli Alleati si trovarono poi ad affrontare un altro problema: l'equipaggiamento e i cannoni anticarro, in viaggio da sud, avevano superato la fanteria ed erano finiti in un posto di blocco di Vichy, dove la maggior parte dei veicoli furono messi fuori uso. Inoltre, l'avanzata verso Al-Kadam fu ritardata, permettendo cos\u00ec ai difensori di potersi concentrare su Al-Mazzeh. Il 19 giugno, il generale John Evetts e la sua 6\u00aa Divisione di fanteria britannica giunsero per dare il cambio alle truppe di Lloyd, con Evetts che prese anche il controllo delle forze a est di Marjayoun. Le perdite indiane, lo spinsero a chiedere che la 16\u00aa Brigata di fanteria della 7\u00aa Divisione australiana fosse inviata in quel settore del fronte. Due battaglioni di fanteria, il 3\u00ba e il 5\u00ba, e un battaglione di mitragliatrici, il 3\u00ba, furono cos\u00ec affidati al comando di Evetts. Nella notte del 19 giugno, la situazione ad Al-Mazzeh si fece disperata, con le truppe ormai senza munizioni, certamente senza cibo da ventiquattro ore e con molti feriti privi di aiuti medici. Il giorno dopo, il generale Lloyd ritorn\u00f2 al comando della 5\u00aa Brigata indiana e invi\u00f2 ad Al-Mazzeh una forza di due compagnie del 3/1\u00ba Reggimento Punjab, due compagnie di Marine francesi e una batteria d'artiglieria. L'opposizione corazzata di Vichy per\u00f2 fu tenace e l'avanzata lenta. La notte successiva, i francesi liberi, con il supporto di cannoni anticarro e antiaerei britannici e di un battaglione di mitragliatrici australiano, avanz\u00f2 contro le deboli difese di Vichy rimaste ad Al-Kadam che fu presa il 21 giugno. Nella notte tra il 19 e il 20 giugno, i difensori indiani ad Al-Mazzeh continuavano a tenere le posizioni nonostante la situazione critica, senza munizioni e privi di razioni di cibo da cinquanta ore. Decisero quindi di chiedere una tregua per far evacuare i feriti, tentando di guadagnare del tempo affinch\u00e9 la colonna francese \u2013gli indiani potevano udire i combattimenti a distanza\u2013 potesse raggiungerli. I francesi di Vichy per\u00f2 fraintesero il segnale di resa, lanciandosi sulle posizioni alleate e sopraffacendo gli indiani, rimasti a difendersi con le sole baionette. La colonna in arrivo, rinforzata con il 2/3\u00ba Battaglione di fanteria australiano, ricattur\u00f2 Al-Mazzeh alle ore 19:00 non trovando anima viva. La sera del 20 giugno, una compagnia francese tent\u00f2 di aggirare i soldati di Vichy per occupare la strada che portava a Beirut e stabilirvi un posto di blocco, mentre gli australiani attaccarono diverse fortificazioni sulle alture a ovest. Le truppe di Vichy contrattaccarono prendendo una delle fortificazioni e 59 australiani prigionieri, prima che un altro attacco alleato, all'alba del 21 giugno, riprendesse il forte liberandoli. Al posto di blocco francese, nel frattempo, gli Alleati si erano difesi per dodici ore respingendo diversi attacchi di Vichy con autoblinde e corazzati. La mattina del 21 giugno, gli australiani consolidarono le loro posizioni sulle fortificazioni a sud di Damasco e sulla strada per Beirut; circa alle ore 11:00, la guarnigione a difesa della capitale siriana si arrese. Il 24 giugno, gli Alleati ripresero il controllo anche di Marjayoun.\nL'invasione dall'Iraq.\nIl 21 giugno, la \"Habforce\" si mosse dividendosi in tre colonne, due dovevano accerchiare Palmira mentre la terza avrebbe dovuto prendere la citt\u00e0. Ciascuna di esse era guidata da un distaccamento della Legione Araba. L'elemento sorpresa si perse quando le colonne alleate si scontrarono con delle casematte a difesa di un oleodotto. Una volta circondata la citt\u00e0, la Legione Araba fu inviata a pattugliare il deserto circostante, per proteggere i fianchi. Il 28 giugno, il forte francese di Seba' Biyar, circa 100km a sud-ovest di Palmira, fu catturato senza combattere. Il giorno seguente occuparono Al-Sukhna, a 65km a nord-est della citt\u00e0, che per\u00f2 non era occupata dalle truppe di Vichy. La mattina del 1\u00ba luglio, Al-Sukhna fu attaccata dalla 2\u00aa Compagna leggera da deserto di Vichy. Gli occupanti arabi ricevettero rinforzi da uno squadrone della 4\u00aa Brigata di cavalleria britannica e, dopo un duro scontro, i francesi si ritirarono ma furono caricati della Legione Araba che li costrinse alla resa, intrappolandoli in una vallata. Nonostante fosse stato una semplice schermaglia, quest'ultima segn\u00f2 il morale dei francesi a Palmira, che si arresero la notte del 2 luglio. La \"Habforce\" fu cos\u00ec libera di muoversi verso ovest, lungo l'oleodotto, in direzione di Homs e di minacciare le vie di comunicazione di Vichy che portavano in Libano.\nLa 10\u00aa Divisione indiana lasci\u00f2 Al-Hadithah, in Iraq, il 27 giugno e cattur\u00f2 Al-Bukamal, poco oltre il confine siriano, senza opposizione. Il 30 giugno, l'unit\u00e0 era pronta ad avanzare e il 1\u00ba luglio si mosse verso Deir ez-Zor. L'avanzata fu lenta a causa dello stato della strada e degli attacchi aerei di Vichy. Tuttavia, nel primo pomeriggio, le prime unit\u00e0 arrivarono ad una quindicina di chilometri dal villaggio. Il 2/10\u00ba Reggimento di fucilieri Gurkha attacc\u00f2 da sud-ovest alle ore 09:00 del 3 luglio. La colonna di accerchiamento, che comprendeva la 4/13\u00aa Forza di fucilieri di frontiera e delle autoblinde del 13\u00ba Reggimento lancieri, lasci\u00f2 Al-Mayadin alle ore 04:15, incrociando la strada per Palmira, 20km a sud-ovest, e raggiungendo la strada per Aleppo alle 10:30. Come sperato dal generale Slim, la sorpresa fu completa e la forza di accerchiamento avanz\u00f2 rapidamente in citt\u00e0, catturando i ponti intatti e destabilizzando le difese incontrate dai Gurkha. Alle 11:00, le queste furono abbandonate e gli indiani si unirono ai britannici in citt\u00e0. Alle 15:30, Aleppo era completamente in mano alleata, nonostante l'aviazione di Vichy continuasse ad attaccare le truppe a terra.\nLa spinta finale su Beirut.\nLa notte tra il 5 e il 6 luglio 1941, la 21\u00aa Brigata australiana attravers\u00f2 il fiume Damour, in Libano, in due punti. Alle prime luci dell'alba, gli australiani attaccarono le postazioni di Vichy sulla sponda settentrionale del fiume. Il 2/16\u00ba Battaglione attacc\u00f2 El Atiqa mentre il 2/27\u00ba El Boum conquistando entrambe entro il tramonto. Nel frattempo, pi\u00f9 a sud presso Daraiya, il 2/14\u00ba Battaglione avanz\u00f2 verso nord-ovest per puntare su Damour da est, mentre il 2/3\u00ba e il 2/5\u00ba Battaglione continuarono verso nord per raggiungere la strada per Beirut. L'8 luglio, gli australiani la occuparono, mentre da sud cominciarono ad avanzare lungo la costa il 2/2\u00ba Battaglione pionieri e il 6\u00ba Reggimento di cavalleria divisionale. Alle ore 02:00 del 9 luglio, i pionieri raggiunsero la periferia di Damour e due ore dopo una pattuglia di cavalleria riusc\u00ec ad attraversare il villaggio. Le forze di Vichy si ritirarono evitando l'accerchiamento, subito incalzati dagli australiani.\nAncora prima della caduta di Damour, il generale Henri Dentz aveva chiesto l'armistizio: l'avanzata su Beirut, che seguiva la caduta di Damasco a fine giugno e la rapida avanzata alleata dall'Iraq ad inizio luglio, resero insostenibili le posizioni di Vichy nella regione. Un minuto dopo la mezzanotte del 12 luglio 1941, il cessate il fuoco divenne effettivo, mettendo fine alla campagna, a cui segu\u00ec l'Armistizio di San Giovanni d'Acri del 14 luglio.\nLe operazioni aeree.\nIl vantaggio iniziale delle forze aeree della Francia di Vichy non dur\u00f2 a lungo poich\u00e9 persero la maggior parte dei velivoli mentre questi erano ancora a terra, non protetti da infrastrutture e armi contraeree adeguate, quindi bersagli facili per gli attacchi aerei. Il 26 giugno, i P-40 del 3\u00ba Squadrone RAAF attaccarono il campo d'aviazione di Homs e mitragliando al suolo distrussero cinque D.520 dello Squadrone Caccia II/3 e ne danneggiarono altri sei.\nIl 10 luglio, cinque D.520 attaccarono i Bristol Blenheim del 45\u00ba Squadrone della RAF, scortati da sette P-40 australiani del 3\u00ba Squadrone. I piloti francesi affermarono di aver abbattuto tre Blenheim e almeno quattro D.520 furono distrutti dagli australiani. Il giorno dopo un pilota francese venne abbattuto da un P-40; fu l'unica vittima tra i piloti di Vichy in tutta la campagna. Al suo termine, le forze francesi avevano perso 179 velivoli sui 289 presenti nella regione e i rimasti ripiegarono su Rodi.\nLe operazioni navali.\nGli scontri navali durante la campagna si limitarono ad azioni minori: il 9 giugno 1941, i cacciatorpediniere \"Valmy\" e \"Gu\u00e9pard\" aprirono il fuoco sugli australiani in avanzata verso il fiume Leonte; le due navi furono poi respinte dall'artiglieria da campo alleata. In seguito, i due cacciatorpediniere si scontrarono con l'omologo britannico HMS \"Janus\", prima di ritirarsi quando sopraggiunsero l'incrociatore leggero neozelandese HMNZS \"Leander\" e altri sei cacciatorpediniere inglesi. La Luftwaffe tent\u00f2 di venire in soccorso delle forze navali francesi il 15 giugno, quando gli Junkers Ju 88 del 2\u00ba Gruppo \"Lehrgeschwader\" \"1\" attaccarono le forze navali britanniche poco fuori delle coste siriane, colpendo i cacciatorpediniere HMS \"Ilex\" e \"Isis\". Quella stessa sera, forze appartenenti al 4\u00ba Gruppo aereo della Marina di Vichy bombardarono alcune navi britanniche sempre al largo della Siria.\nIl 16 giugno, aerosiluranti britannici affondarono il cacciatorpediniere \"Chevalier Paul\", mentre trasportava munizioni da Tolone alla Siria. Il giorno seguente, bombardieri inglesi attaccarono un altro cacciatorpediniere francese nel porto di Beirut, anch'esso trasportante munizioni. Nella notte tra il 22 e il 23 giugno, la \"Gu\u00e9pard\" ebbe un breve scontro con due incrociatori e sei cacciatorpediniere britannici vicino alla Siria e con il favore della notte riusc\u00ec a ritirarsi. Il 25 giugno, i francesi subirono ulteriori perdite, quando il sottomarino britannico HMS \"Parthian\" silur\u00f2 e affond\u00f2 il sommergibile francese \"Souffleur\" al largo del Libano; poco dopo, aerosiluranti britannici danneggiarono gravemente la petroliera \"Adour\", la quale trasportava l'intero rifornimento di carburante per le forze francesi nel Medio Oriente.\nLe conseguenze.\nL'analisi.\nWavell non voleva distrazioni, in una fase del conflitto dove le forze britanniche nel Mediterraneo erano sotto sforzo e le garanzie manifestate dalla Francia libera sulla fedelt\u00e0 delle colonie sembravano ancora delle false promesse. Tuttavia, Churchill obblig\u00f2 Wavell ad iniziare la campagna di Siria e, quando Vichy difese i suoi territori, le forze britanniche necessitarono di rinforzi che poterono giungere solo in modo frammentato. Molte delle loro forze e di quelle del Commonwealth erano appena delle reclute e il terreno montuoso e secco, unito al clima arido, furono un duro test in cui le unit\u00e0 indiane si dimostrarono le pi\u00f9 efficienti. Il contingente australiano dovette far fronte al terreno peggiore ma condusse gli attacchi pi\u00f9 efficaci, con un buon piano portato a compimento con determinazione. La superiorit\u00e0 aerea fu raggiunta con lentezza a causa della mancanza di velivoli, ma l'urgenza della situazione non permise alle forze di terra e di mare di attendere l'aviazione. I piloti di Vichy concentrarono i loro attacchi su obiettivi navali e di terra, in modo molto efficace finch\u00e9 non furono costretti a spostarsi pi\u00f9 a nord. Infine, il timore britannico causato dal successo tedesco a Creta si rivel\u00f2 pi\u00f9 tardi esagerato, poich\u00e9 i paracadutisti tedeschi subirono gravi perdite e vi erano ben poche possibilit\u00e0 che questi fossero impiegati per conquistare una testa di ponte in Siria. I tedeschi inoltre si erano disimpegnati da quell'area del Mediterraneo per utilizzare le truppe in altri fronti e per non dare un pretesto agli inglesi per un'invasione dei territori appartenenti a Vichy. L'invasione per\u00f2 avvenne comunque e permise agli Alleati di occupare altre basi navali e aeree a nord del canale di Suez, rendendo cos\u00ec pi\u00f9 sicura la via del petrolio tra Bassora e Baghdad, fino ad Haifa in Palestina.\nLe vittime.\nAl termine della campagna, la Francia di Vichy riport\u00f2 un numero di perdite pari a , di cui 521 morti, dispersi, feriti e prigionieri degli Alleati. Dopo la guerra, Dentz afferm\u00f2 che i morti sarebbero stati il doppio, , confermando invece il numeri di feriti e di prigionieri; secondo i britannici le vittime francesi furono . L'aviazione di Vichy perse 179 velivoli, mentre la Marina perse un sottomarino e marinai che disertarono passando alla Francia libera. L'armistizio concesse inoltre la garanzia di rimpatrio in Francia di tra militari e civili a bordo di otto convogli, tra cui tre navi ospedali e un cargo, avvenuto tra il 7 agosto e il 27 settembre 1941. I prigionieri fatti dai francesi di Vichy furono restituiti agli Alleati, ma diversi di loro erano stati portati fuori dalla Siria dopo la firma dell'armistizio. Di conseguenza, finch\u00e9 tutti i prigionieri non furono riconsegnati, i britannici tennero in detenzione Dentz e altri ventinove alti ufficiali in Palestina.\nLe vittime britanniche e del Commonwealth furono : gli australiani subirono una perdita di uomini, di cui 416 morti e feriti; la Francia libera perse circa uomini, a cui si aggiungono prigionieri; le vittime britanniche e indiane furono di feriti, prigionieri e soldati ammalatisi, tra cui si riscontrarono 350 casi di malaria. Infine l'aviazione alleata perse 27 velivoli.\nGli eventi successivi.\nLe operazioni contro la Francia di Vichy in Libano e Siria poterono essere condotte solamente ritirando truppe dal fronte libico, cosa che contribu\u00ec al fallimento dell'operazione Battleaxe che, a sua volte, conferm\u00f2 al Primo ministro britannico di dover sostituire il vertice del Middle East Command. Churchill infatti aveva gi\u00e0 deciso di togliere il comando a Wavell ad inizio maggio, a causa della riluttanza del generale a dirottare le forze contro i nazionalisti iracheni in rivolta. Il generale fu quindi sollevato dall'incarico il 22 giugno e il 5 luglio lasci\u00f2 il comando, partendo due giorni dopo per l'India. A fine luglio, De Gaulle giunse da Brazzaville in Siria per congratularsi con le truppe alleate per la vittoria ottenuta. Il generale George Catroux ricevette l'incarico di governare provvisoriamente Siria e Libano e, il 26 novembre 1941, riconobbe l'indipendenza della Siria e del Libano in nome della Francia libera. A seguito delle elezioni dell'8 novembre 1943, il Libano divenne, dal 22 novembre, uno stato indipendente e il 27 febbraio 1945 dichiar\u00f2 guerra a Germania e Giappone.\nNel 1945, tuttavia, i francesi erano ancora presenti in Siria e i nazionalisti locali diedero inizio ad una serie di dimostrazioni pubbliche contro la Francia, soffocate con la forza. Dopo numerose perdite siriane, soprattutto a Damasco, Winston Churchill prese posizione contro le azioni francesi ma, quando De Gaulle respinse le proteste inglesi, Churchill ordin\u00f2 alle forze britanniche di spostarsi in Siria dalla Giordania, con l'ordine di aprire il fuoco contro i francesi se fosse stato necessario. Ebbe inizio cos\u00ec la \"Crisi del Levante\", con i mezzi corazzati britannici che raggiunsero ben presto la capitale siriana, dove scortarono i francesi e li confinarono nelle loro caserme. Sotto pressione politica, De Gaulle infine ordin\u00f2 il cessate il fuoco e i francesi si ritirarono dalla Siria l'anno seguente.\nLe onorificenze.\nPer i fatti d'arme svoltisi durante la campagna furono assegnate due Victoria Cross, la pi\u00f9 alta onorificenza militare del Commonwealth britannico. Entrambe furono date a due australiani: il tenente Roden Cutler e il soldato Jim Gordon."}
{"id": "2025384", "revid": "1543377", "url": "https://it.wikipedia.org/wiki?curid=2025384", "title": "Le Petit Nicolas", "text": "Le Petit Nicolas (letteralmente \"Il piccolo Nicolas\") \u00e8 un personaggio della letteratura per ragazzi creato dall'autore francese Ren\u00e9 Goscinny e disegnato da Jean-Jacques Semp\u00e9.\nL'umorismo di questi libri si sviluppa mediante uno stile narrativo unico: le avventure sono raccontate in prima persona dal piccolo Nicola, secondo il punto di vista e l'espressione stilistica tipica di un bambino di scuola elementare.\nLe Petit Nicolas \u00e8 uno dei primi esempi nella letteratura moderna per l'infanzia in cui l'esperienza e l'interpretazione del mondo sono viste con gli occhi dei pi\u00f9 piccoli invece che con quelli degli adulti.\nI personaggi.\nGli amici delle vacanze.\nNelle sue vacanze a Bains-les-Mers incontr\u00f2 Blaise, Fructuex, Mamert (il pi\u00f9 stupido del gruppo, almeno secondo Nicolas), Iren\u00e9e, Fabrice e C\u00f4me.\nC'erano anche un burlone, il Sig. Lanternau, e tre bambine, Micheline, Gis\u00e8le e Isabelle.\nNella vacanza successiva, in colonia ci furono Bertin, Paauline, che piangeva sempre, Gualbert, Arhanase e altri bambini il cui nome non veniva menzionato.\nIl loro caposquadra era Gerard Leustoffe, il direttore, il Sig. Rateau e l'amministratore Genou.\nBibliografia.\nRaccolte originali.\n\"Le Petit Nicolas\" (2010) - 19 storie.\n\"Les r\u00e9cr\u00e9s du Petit Nicolas\" (1961) - 17 storie.\n\"Les vacances du petit Nicolas\" (1962) - 18 storie.\n\"Le Petit Nicolas et les copains\" (1963), vincitore del premio Alphonse Allais - 16 storie.\n\"Joachim a des ennuis\" (1964) - 16 storie.\nRiedito col titolo \"Le Petit Nicolas a des ennuis\""}
{"id": "2025386", "revid": "124419197", "url": "https://it.wikipedia.org/wiki?curid=2025386", "title": "Caporal Teodoro", "text": "Biografia.\nOrigini e formazione.\nNato a Barile e cresciuto a Rapolla, Teodoro proveniva da una famiglia povera di contadini e, prima di diventare brigante, era un guardiano campestre. Nel mese di aprile 1861, periodo di massima esplosione del brigantaggio in Basilicata, Teodoro si arruol\u00f2 nella banda di Carmine Crocco, per poi passare sotto il comando di Ninco Nanco e quindi del generale spagnolo Jos\u00e9 Borjes (alleato di Crocco), partecipando all'occupazione dei comuni di Trivigno, Vaglio, Bella, Ruvo del Monte, Pescopagano e Pietragalla nel periodo autunnale del 1861. Quando Crocco ruppe la coalizione con Borj\u00e8s, Caporal Teodoro prese il comando della banda di Botte, suo compaesano, avendo sotto il suo controllo San Fele, Ruvo del Monte, Rapone e Monticchio.\nLa partecipazione al brigantaggio italiano.\nLa sua banda comp\u00ec il primo scontro autonomo il 15 aprile 1862, subendo una sconfitta da un reparto di bersaglieri. Il 16 giugno dello stesso anno, alleati della banda di Coppa, gli uomini di Caporal Teodoro furono battuti ancora nei pressi di Bella. Il 12 marzo 1863, Gli uomini di Teodoro, assieme alle bande di Crocco, Coppa, Ninco Nanco, Giuseppe Caruso, Malacarne di Melfi, Marciano e Sacchetiello, il 26 luglio, presero parte al massacro di 15 cavalleggeri di Saluzzo e di altri 23 militari dalle parti della Rendina. Assieme a Sparviero, assal\u00ec il paese di Balvano dopo avere appreso la notizia dell'uccisione di una giovane guaritrice, Gesualda Postiglione, che era stata trucidata dai maggiorenti del borgo perch\u00e9 accusata di avere diffuso il colera. Nell'azione, Teodoro e Sparviero presero di mira i possedimenti di coloro che avevano preso parte al massacro della donna; in particolare un certo Rizzello venne ucciso in maniera molto cruenta, e il suo cuore strappato quale ammonimento.\nTra le altre azioni commesse dai suoi uomini vi furono sei grassazioni nella zona di Melfi ed una grassazione e una tentata estorsione a Rapolla. Il 15 aprile 1863, dopo che la sua banda fu sconfitta da un reparto di bersaglieri a Monticchio, Caporal Teodoro, non pi\u00f9 in grado, da solo, di combattere ancora contro l'esercito piemontese, si un\u00ec prima con Malacarne e poi Volonnino.\nGli scontri a Rapolla, l'arresto e la fucilazione.\nCrocco e i suoi uomini vennero sorpresi dai bersaglieri e dai cavalleggeri nel bosco di Rapolla e, impreparati all'attacco, si diedero alla fuga. Della sua banda, 200 vennero catturati, poi fucilati e bruciati. Caporal Teodoro, Tortora e Ninco Nanco prepararono una cruenta vendetta. Venuti a conoscenza di soldati in arrivo da Venosa per una perlustrazione, riuscirono a catturarli e massacrarli. Il tenente del plotone venne decapitato e la sua testa venne infilata in un palo, e vi venne scritto \"Vendicati i morti di Rapolla\".\nIl 26 maggio fu tra i persecutori che trucidarono sette fanti del 4\u00ba reggimento vicino al bosco di Civita. Dopo il tradimento di Giuseppe Caruso, che pass\u00f2 dalla parte sabauda, Caporal Teodoro ebbe le ore contate e, messo alle strette, il 3 febbraio 1865 si arrese al generale Emilio Pallavicini a Rionero. Sulla sua testa pendeva una taglia di 9.000 lire. Il brigante, al processo, fu accusato di 13 reati di omicidio, sequestro di persona, grassazione ed estorsione. Il tribunale militare di Guerra di Potenza, il 16 giugno 1865, lo condann\u00f2 ai lavori forzati a vita."}
{"id": "2025389", "revid": "100965071", "url": "https://it.wikipedia.org/wiki?curid=2025389", "title": "Dipartimento della Piave", "text": "La Piave fu un dipartimento del Regno d'Italia dal 1806 al 1814. Prendeva il nome dal fiume Piave e aveva come capoluogo Belluno.\nIl Dipartimento fu creato dopo l'annessione del 1\u00ba maggio 1806 da parte del Regno d'Italia napoleonico di Venezia e delle sue dipendenze (con Istria e Dalmazia), che nove anni prima erano passate all'Austria con il Trattato di Campoformio dopo la fine della Repubblica di Venezia. I confini del Dipartimento vennero poi modificati nel 1807 e nel 1810, in occasione dell'annessione dell'Alto Adige (coincidente pressappoco all'odierna provincia di Trento e alla parte meridionale di quella di Bolzano) al Regno d'Italia: territori perduti dal dipartimento della Piave vennero inclusi nel dipartimento dell'Alto Adige e nel dipartimento del Bacchiglione.\nCon il passaggio al Regno Lombardo-Veneto, il dipartimento della Piave si tramut\u00f2 nella provincia di Belluno, mentre Dobbiaco e dintorni tornarono alla Contea del Tirolo.\nSuddivisione amministrativa.\nLa suddivisione amministrativa del Dipartimento della Piave e degli altri dipartimenti istituiti dal governo napoleonico nei territori veneti venne determinata dal \"Decreto sulla divisione dei nuovi dipartimenti ex veneti\" del 22 dicembre 1807. Il Dipartimento della Piave era articolato in tre distretti, sette cantoni e numerosi comuni, tutti enumerati nelle tabelle allegate al decreto.\nDistretto I di \"Belluno\".\nComprendeva i cantoni di Belluno, Longarone e Agordo.\nDistretto II di \"Feltre\".\nComprendeva i cantoni di Feltre e Fonzaso.\nDistretto III di \"Cadore\".\nComprendeva i cantoni di Pieve di Cadore e Campedello."}
{"id": "2025390", "revid": "287204", "url": "https://it.wikipedia.org/wiki?curid=2025390", "title": "HMS Ardent (F184)", "text": "La HMS \"Ardent\" (F184) era una fregata type 21 della Royal Navy, costruita dai cantieri Yarrow di Glasgow, che partecip\u00f2 alla Guerra delle Falkland.\nIl 21 maggio 1982 mentre si trovava nel canale di Falkland Sound a supporto dello sbarco dei Royal Marines presso San Carlos, fu fatta bersaglio di successivi intensi attacchi aerei ad opera di Skyhawk, Dagger e Mirage della Fuerza A\u00e9rea Argentina. Il primo attacco mise fuori uso la propulsione (che fu successivamente ripristinata ma con soli 17,5 nodi di velocit\u00e0) e parte dell'armamento oltre a distruggere l'hangar. Il secondo attacco colp\u00ec la nave a poppa rendendo a quel punto incontrollabili gli incendi a bordo.\nL\"Ardent\" si aren\u00f2 su un basso fondale nella baia di Grantham Sound. La fregata HMS \"Yarmouth\" prest\u00f2 soccorso recuperando i superstiti. L\"Ardent\" continu\u00f2 ad ardere finch\u00e9 affond\u00f2 la mattina del 22 maggio. Durante gli attacchi e i successivi incendi persero la vita 22 uomini dell'equipaggio."}
{"id": "2025397", "revid": "767487", "url": "https://it.wikipedia.org/wiki?curid=2025397", "title": "Il mostro dei cieli", "text": "Il mostro dei cieli (\"The Giant Claw\", letteralmemte \"L'artiglio gigante\") \u00e8 un film di fantascienza del 1957 diretto da Fred F. Sears.\nLa \u00abcreatura\u00bb gigantesca che compare nel film, \u00e8 considerata generalmente uno dei \"giant-monster\" pi\u00f9 grotteschi mai apparsi sugli schermi.\nTrama.\nSi narra di un mostruoso, gigantesco volatile proveniente dagli spazi siderali, protetto da uno schermo di antimateria che lo rende praticamente inattaccabile dalle armi convenzionali, che terrorizza il mondo con le sue incursioni e scorribande.\nInizialmente la terrificante creatura render\u00e0 la vita difficile ai buoni di turno, ma, come sempre, alla fine il bene trionfer\u00e0, e i nostri eroi riusciranno a mettere a punto, giusto in tempo per evitare che il bieco pennuto produca danni peggiori ed irrimediabili, un'arma che riuscir\u00e0 a smaterializzare lo schermo che lo protegge, e di conseguenza finalmente a mettere definitivamente fuori combattimento anche il terribile uccellaccio.\nProduzione.\nDa segnalare l'inadeguatezza degli effetti speciali, lontani anche da quelli che potevano essere considerati gli standard dell'epoca. La storia si svolge tra scenari di cartapesta finti e posticci sui quali il terribile uccellaccio sfoga le sue ire.\nIl \"mostro\", che nelle intenzioni degli sceneggiatori avrebbe dovuto suscitare terrore negli spettatori, a causa del suo aspetto, tutto ci\u00f2 che riesce a suscitare, nella migliore delle ipotesi, \u00e8 una pesante ilarit\u00e0.\nL'aspetto del mostro va attribuito al produttore Katzman, in grado, con budget irrisori, di produrre un buon numero di film all'anno perfetti per il pubblico che affollava i drive-in all'epoca.\nOgni argomento era buono pur di risparmiare denaro e cos\u00ec fu anche per il Mostro dei cieli, e poich\u00e9 alcuni suoi collaboratori gli avevano detto che in Messico vi era una ditta specializzata nella realizzazione di effetti speciali, molto valida, ma con prezzi bassissimi, Katzman stralci\u00f2 immediatamente dal copione tutta la parte relativa al mostro ed agli scenari modellistici in cui il medesimo interagiva con treni, auto ecc. e .\nIn seguito sarebbero state aggiunte alle parti girate negli Stati Uniti in fase di montaggio, e tale prassi in effetti venne seguita alla lettera.\nIl problema nacque quando fu visionato il materiale messicano, tutti rimasero allibiti dalla poca qualit\u00e0 delle realizzazioni effettuate, ma Katzman invece, anche se arrabbiatissimo, le fece montare integrandole al materiale americano, poich\u00e9 non era intenzionato a perdere neanche un centesimo.\nAccoglienza.\nIl risultato dell'operazione \u00e8 che, nonostante il flop, ancora oggi tale pellicola viene considerata un cult da un certo numero di appassionati.\nQuanto fosse problematico presentarlo al pubblico lo dimostrano le relative locandine cinematografiche, nelle quali il mostro non appare mai completamente, ma tutt'al pi\u00f9 se ne vedono le zampe e le ali.\n\"The Giant Claw\" \u00e8 considerato da taluni critici cinematografici il peggior film di fantascienza degli anni cinquanta.\nHome video.\nIl film \u00e8 stato un flop anche nel mercato dei video, con soltanto due pubblicazioni ufficiali in VHS (uno negli Stati Uniti attraverso Goodtimes Home Video e l'altro attraverso Screamtime nel Regno Unito). Columbia Pictures ha messo in commercio ufficialmente il film su DVD nel mese di ottobre del 2007, per celebrare la Horror Collection."}
{"id": "2025399", "revid": "827882", "url": "https://it.wikipedia.org/wiki?curid=2025399", "title": "Discografia dei Symphony X", "text": "Questa pagina contiene l'intera discografia dei Symphony X, band progressive metal statunitense."}
{"id": "2025403", "revid": "171813", "url": "https://it.wikipedia.org/wiki?curid=2025403", "title": "Hamster", "text": ""}
{"id": "2025404", "revid": "11959", "url": "https://it.wikipedia.org/wiki?curid=2025404", "title": "Edward Pellew Quinan", "text": ""}
{"id": "2025405", "revid": "217591", "url": "https://it.wikipedia.org/wiki?curid=2025405", "title": "Gerardo Majella", "text": ""}
{"id": "2025412", "revid": "287204", "url": "https://it.wikipedia.org/wiki?curid=2025412", "title": "Ballavpur", "text": " \nBallavpur \u00e8 una suddivisione dell'India, classificata come \"census town\", di 5.391 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 35' 08 N e 87\u00b0 06' 57 E.\nSociet\u00e0.\nEvoluzione demografica.\nAl censimento del 2001 la popolazione di Ballavpur assommava a 5.391 persone, delle quali 2.836 maschi e 2.555 femmine. I bambini di et\u00e0 inferiore o uguale ai sei anni assommavano a 553, dei quali 286 maschi e 267 femmine. Infine, coloro che erano in grado di saper almeno leggere e scrivere erano 3.517, dei quali 2.129 maschi e 1.388 femmine."}
{"id": "2025421", "revid": "767487", "url": "https://it.wikipedia.org/wiki?curid=2025421", "title": "Nichel Raney", "text": "Il nichel Raney (pronuncia /\u02c8re\u026ani\u02d0/) \u00e8 un catalizzatore solido costituito da una lega di nichel e alluminio in grani finissimi. Trova uso in numerosi processi chimici industriali.\nFu sviluppato nel 1926 dall'ingegnere statunitense Murray Raney per condurre reazioni di idrogenazione industriale degli oli vegetali. Viene usato come catalizzatore eterogeneo anche per altre idrogenazioni, nonch\u00e9 per reazioni di desolforazione.\nIl nichel Raney viene prodotto per trattamento di un blocco di lega nichel-alluminio con idrossido di sodio concentrato. Questo trattamento, chiamato \"attivazione\", provoca lo scioglimento dell'alluminio, lasciando una sorta di finissima spugna metallica, dall'elevata superficie specifica. Un catalizzatore tipico contiene circa l'85% di nichel; l'alluminio residuo aiuta a preservare la struttura porosa del catalizzatore.\nDato che \"Raney\" \u00e8 un marchio registrato, catalizzatori aventi struttura e comportamento simile vengono detti pi\u00f9 genericamente \"a spugna metallica\".\nAd un livello macroscopico, il nichel Raney si presenta come una fine polvere grigia, spesso conservata in acqua, data la sua propensione all'autoignizione per esposizione all'ossigeno dell'aria. Ad un livello microscopico, ogni granulo \u00e8 una sorta di setaccio tridimensionale con pori di forma e dimensioni irregolari, formatisi durante il trattamento con l'idrossido di sodio."}
{"id": "2025425", "revid": "287204", "url": "https://it.wikipedia.org/wiki?curid=2025425", "title": "Ching", "text": "Ching\nPagine correlate.\nQing"}
{"id": "2025430", "revid": "121896989", "url": "https://it.wikipedia.org/wiki?curid=2025430", "title": "Cerreto Laghi", "text": "Cerreto Laghi \u00e8 una frazione del comune di Ventasso ed \u00e8 una nota stazione sciistica situata all'interno del Parco nazionale dell'Appennino Tosco-Emiliano. La sua posizione geografica fa s\u00ec che il suo bacino di utenza comprenda non solo la provincia di appartenenza, Reggio Emilia, ma anche la vicina Lunigiana e in particolare le province di Massa-Carrara e La Spezia.\nGeografia fisica.\nCerreto Laghi si trova circa 2 chilometri a sud-ovest del Passo del Cerreto cui \u00e8 collegata con una strada provinciale (SP 58) che si unisce alla statale SS63 proprio in corrispondenza del valico ove inizia il comune di Fivizzano. Il nome della localit\u00e0 deriva dai piccoli specchi d'acqua presenti nella zona: il lago Cerretano \u00e8 antistante il piazzale principale dell'abitato, pi\u00f9 a valle si trovano i laghi Scuro, Le Gore e Pranda.Il centro abitato \u00e8 situato ad un'altitudine di 1.344 m ed \u00e8 posto lungo il versante settentrionale del Monte La Nuda. Cerreto Laghi \u00e8 composto principalmente da alberghi, attivit\u00e0 commerciali e seconde case con una popolazione residente di 118 abitanti.\nStagione invernale.\nLa stazione sciistica \u00e8 costituita 11 tracciati serviti da 4 impianti di risalita, per un totale di 16\u00a0km di piste da sci alpino. Dal piazzale del Lago Cerretano si accede all'area di arrivo e partenza delle piste Zero, Uno, Due e Tre che essenzialmente percorrono il medesimo pendio con diversi tracciati attraversando un bosco di abeti, faggi e cerri. La partenza di queste diverse piste \u00e8 al limite superiore del bosco, in prossimit\u00e0 del rifugio La Piella a quota 1650 m di altitudine. Nella zona circostante all'arrivo della seggiovia quadriposto con partenza dal Lago Cerretano vi \u00e8 l'ulteriore impianto di risalita triposto che porta fino alla sommit\u00e0 del Monte La Nuda. Dalla cima del monte \u00e8 possibile percorrere 3 varianti di discesa che si innestano nelle 4 piste precedenti ed inoltre \u00e8 possibile deviare lungo la pista Belfiore, che percorre il pendio della montagna svariando sul versante occidentale. Tutte queste piste ed i relativi collegamenti sono piste \u201crosse\", eccetto una variante della discesa dal Monte La Nuda, classificata tra le \"nere\". A queste piste va aggiunti il campo scuola munito di tapis roulant . \nUn circuito di sci di fondo si snoda attorno al Lago Pranda (12\u00a0km). \nA circa met\u00e0 strada tra il Rifugio La Piella ed il lago Cerretano, raggiungibile dalle piste 1 e 2, \u00e8 stato allestito uno \u2019\u2019snow-park\u2018\u2019 per lo snowboard. \nUn palazzetto di tipo olimpionico per la pratica degli sport invernali al coperto, detto \u201cPalaghiaccio\u201d, \u00e8 situato lungo la strada provinciale alle porte del paese.\nDall'ottobre del 2012 la localit\u00e0 ospita il Campionato mondiale del fungo, che per la 7\u00aa edizione \u00e8 divenuto l'evento conclusivo di un circuito di tre competizioni, che comprende anche il \"Palio del Fungo Porcino - Fungo Flash\" di Albareto ed il \"Fungo Trek\" di Prato Spilla.\nStagione estiva.\nCerreto Laghi si trova nel Parco Nazionale dell'Appennino Tosco-Emiliano e nella bella stagione \u00e8 luogo di partenza per escursioni a piedi, cavallo e mountain bike verso (ad esempio) il Monte Alto, le Sorgenti del Secchia, l'Alpe di Succiso e la Cima Belfiore. Dieci nuovi percorsi per escursioni a piedi, con ciaspole, sci di fondo e mountain bike sono stati recentemente presentati.\nNel periodo estivo, la maggiore attrattiva \u00e8 rappresentata dai laghi cerretani, un complesso di laghi di origine glaciale ubicati nei pressi della stazione turistica Cerreto Laghi. Cinque laghi, i pi\u00f9 piccoli lago Gore, lago Scuro, il lago Lungo il lago Pranda e il lago Cerretano (o del Cerreto), quest'ultimo il pi\u00f9 noto trovandosi di fronte alla piazza e alle piste di Cerreto Laghi. Il Lago Pranda invece \u00e8 il pi\u00f9 esteso, facilmente raggiungibile in pochi minuti dalla strada principale SP 58 e quindi da Cerreto Laghi, conserva ancora l'aspetto naturale di un tempo. \u00c8 immerso in fitti boschi di faggio, dispone di ampie radure che consentono rilassanti pic-nic ai suoi visitatori, frequentato abitualmente da pescatori di trote e lucci.\nDistanze e collegamenti.\nI caselli autostradali pi\u00f9 vicini sono quelli di \"Aulla\" sulla A15 e \"Reggio Emilia\" sulla A1 Milano-Bologna.\nLe stazioni pi\u00f9 vicine sono quelle di Fivizzano-Rometta (a 30\u00a0km) sull'Aulla-Lucca e quella di Aulla Lunigiana sulla linea Pontremolese. Gli aeroporti pi\u00f9 vicini sono quelli di Parma, Bologna e Pisa."}
{"id": "2025433", "revid": "610351", "url": "https://it.wikipedia.org/wiki?curid=2025433", "title": "Gerald Richardson", "text": "Da colonnello organizz\u00f2 e diresse dal 1945 al 1954 la Venezia Giulia Police Force. Inizi\u00f2 la sua carriera nella polizia di Nottingham e pass\u00f2 in seguito alla C.I.D. di Scotland Yard. Nel luglio 1943 fu commissionato dall'esercito britannico e inviato in Nord Africa (Algeri e Tunisi) e in Sicilia (Palermo) dove assunse il comando della Questura locale. \nFu poi trasferito a Napoli dove per 18 mesi ricopr\u00ec la carica di Chief Public Safety Officer. Nel maggio del 1945 fu designato Direttore di Pubblica Sicurezza nella Venezia Giulia Police a Trieste con l'incarico di organizzare, assieme a un nucleo di poliziotti inglesi e americani, un corpo di polizia che sostituisse la Difesa Popolare creata dagli jugoslavi durante i 40 giorni di occupazione della citt\u00e0. \nCon il passaggio dall'amministrazione alleata a quella italiana, nell'ottobre 1954, il Colonnello Richardson fu trasferito a Tangeri, all'epoca una citt\u00e0 internazionale, dove nel marzo 1955 assunse la carica di Commissaire, Chef de la Suret\u00e9, Police G\u00e9n\u00e9rale."}
{"id": "2025444", "revid": "782150", "url": "https://it.wikipedia.org/wiki?curid=2025444", "title": "Turone", "text": "Biografia.\nNella pittura di Turone si vede un esempio di rielaborazione veneto-padana della lezione giottesca, che in Veneto soprattutto - ma solo marginalmente a Venezia - ebbe forte impatto grazie alle straordinarie opere patavine del Maestro toscano (la Cappella degli Scrovegni e quelle andate perdute nella Basilica del Santo e nel Palazzo della Ragione). Rielaborazione che alla prospetticit\u00e0 e al volume giotteschi aggiunge una maggiore concitazione e drammatizzazione delle azioni e un uso pi\u00f9 deciso del colore. \u00c8 Altichiero da Zevio, probabilmente allievo di Turone, a raggiungere l'apice di questo approccio pittorico.\nTra le opere pi\u00f9 significative attribuite a Turone vi \u00e8 l'affresco di una crocifissione sulla controfacciata della chiesa di San Fermo Maggiore a Verona. Altro sito in cui \u00e8 osservabile l'opera di Turone \u00e8 la chiesa di Santa Anastasia sempre in Verona. Le rare opere su tavola pervenuteci attribuibili a Turone si trovano presso il museo veronese di Castelvecchio.\nDi Turone va menzionata anche l'attivit\u00e0 di miniatore che ancora una volta a Verona ha i suoi lasciti maggiori."}
{"id": "2025448", "revid": "6923", "url": "https://it.wikipedia.org/wiki?curid=2025448", "title": "3MSC. Emozioni e sogno. Tre metri sopra il cielo. Lo spettacolo", "text": "3MSC. Emozioni e sogno. Tre metri sopra il cielo. Lo spettacolo \u00e8 un testo di Federico Moccia, pubblicato il 2 giugno 2007 dalla casa editrice Feltrinelli.\nIl libro racconta del Musical tratto dal libro \"Tre metri sopra il cielo\".\nIl musical.\n\"Tre metri sopra il cielo\" \u00e8 il musical ispirato all'omonimo romanzo pubblicato da Federico Moccia nel 1992 e tornato in grande successo nel 2004.\n\"Un bellissimo, nuovo vestito per la storia di Step e Babi\" \u00e8 la definizione di Federico Moccia per il musical, scritto a quattro mani con Mauro Simone, con le musiche di Maria Lori e Marcello De Toffoli, e le coreografie di Anna Rita Larghi.\nLo spettacolo \u00e8 iniziato il 13 aprile 2007 al \"Teatro della Luna\" di Milano. Il protagonista nel ruolo di \"Step\" \u00e8 Massimiliano Varrese, giovane attore lanciato dalla serie tv, in onda su Italia 1, \"Grandi domani\", mentre la protagonista femminile nel ruolo di \"Babi\", \u00e8 Martina Ciabatti, cantante con poca esperienza in campo teatrale.\nA interpretare \"Pollo\", migliore amico di \"Step\" troviamo Massimiliano Pironti, attore, ballerino e cantante. Massimiliano ha partecipato anche alla quarta edizione di \"Amici di Maria De Filippi\".\nA interpretare \"Pallina\", migliore amica di \"Babi\", troviamo Nadia Scherani, cantante, ballerina e attrice, che ha lavorato numerose volte con la \"Compagna della Rancia\"."}
{"id": "2025453", "revid": "19518729", "url": "https://it.wikipedia.org/wiki?curid=2025453", "title": "Nichel-Raney", "text": ""}
{"id": "2025454", "revid": "228587", "url": "https://it.wikipedia.org/wiki?curid=2025454", "title": "Girl", "text": ""}
{"id": "2025457", "revid": "486946", "url": "https://it.wikipedia.org/wiki?curid=2025457", "title": "Tabula Peuntingeriana", "text": ""}
{"id": "2025469", "revid": "188402", "url": "https://it.wikipedia.org/wiki?curid=2025469", "title": "Michael Lepond", "text": ""}
{"id": "2025470", "revid": "76963", "url": "https://it.wikipedia.org/wiki?curid=2025470", "title": "Maria Teresa Horta", "text": "Ha studiato Lettere e Filosofia presso l'Universit\u00e0 di Lisbona e fa parte del Movimento Femminista del Portogallo con le scrittrici Maria Isabel Barreno e Maria Velho da Costa. Ha collaborato con varie riviste, tra cui spiccano \"Poesia 61\" e \"Il diario di Lisbona\"."}
{"id": "2025497", "revid": "287204", "url": "https://it.wikipedia.org/wiki?curid=2025497", "title": "Bally (Howrah)", "text": " \nBally (o Bali) \u00e8 una suddivisione dell'India, classificata come \"municipality\", di 261.575 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 38' 46 N e 88\u00b0 20' 25 E e ha un'altitudine di 14 .\nSociet\u00e0.\nEvoluzione demografica.\nAl censimento del 2001 la popolazione di Bally assommava a 261.575 persone, delle quali 149.810 maschi e 111.765 femmine. I bambini di et\u00e0 inferiore o uguale ai sei anni assommavano a 21.869, dei quali 11.197 maschi e 10.672 femmine. Infine, coloro che erano in grado di saper almeno leggere e scrivere erano 198.807, dei quali 116.591 maschi e 82.216 femmine."}
{"id": "2025503", "revid": "2187", "url": "https://it.wikipedia.org/wiki?curid=2025503", "title": "San Demetrio di Tessalonica", "text": ""}
{"id": "2025505", "revid": "1124164", "url": "https://it.wikipedia.org/wiki?curid=2025505", "title": "Fontana del Garraffello", "text": "La fontana del Garraffello \u00e8 una fontana del 1591. Si trova nell'omonima piazza all'interno del rione Vucciria nel mandamento Castello a Mare a Palermo.\nDa non confondere con la fontana del Garraffo. Le due fontane hanno il nome derivato dall'arabo \"gharraf\" (abbondante d'acqua). \nStoria.\nVenne posta in loco nel XVI secolo.\nL'acqua che ne sgorgava \u00e8 stata a lungo considerata capace di curare molti malanni e per questo motivo in epoca storica molte persone venivano dagli altri quartieri a rifornirsi della sua acqua.\n\"Loggia\":\nSi salv\u00f2 dai bombardamenti sulla citt\u00e0 della seconda guerra mondiale nonostante la zona circostante sia stata pesantemente rovinata."}
{"id": "2025506", "revid": "287204", "url": "https://it.wikipedia.org/wiki?curid=2025506", "title": "Monte Katmai", "text": "Il monte Katmai \u00e8 un vulcano degli Stati Uniti situato in Alaska, nel parco nazionale e riserva di Katmai. Questa montagna \u00e8 coronata da una caldera contenente un lago formatasi durante l'eruzione del 1912, l'unica conosciuta di questo vulcano. \nGeografia.\nIl monte Katmai si trova nel sud-ovest della Alaska, nella penisola di Alaska. Il vulcano \u00e8 circondato dal Novarupta ad ovest, e dalla valle dei Diecimila Fumi a nord-ovest, dal Snowy nel nord-est, dalla baia di Kukak ad est, dallo stretto di \u0160elichov ad est, sud-est e sud. \nLa cima della montagna \u00e8 coronata da una caldera ampia tre chilometri per quattro di lunghezza; uno dei suoi bordi s'innalza a 2.047 metri sul livello del mare. La caldera contiene un lago profondo 250 metri che ha completamente sommerso un'antica isola, composta da un duomo di lava formatosi nel 1916, quattro anni dopo l'eruzione che ha creato la caldera. I pendii della montagna sono coperti da ghiacciai.\nTecnologia.\nKatmai \u00e8 anche il nome in codice della tecnologia alla base della prima generazione di processori Pentium III."}
{"id": "2025512", "revid": "125170643", "url": "https://it.wikipedia.org/wiki?curid=2025512", "title": "Club Basket Bilbao Berri", "text": "Il Club Basket Bilbao Berri (noto maggiormente come Bilbao Basket) \u00e8 una squadra professionistica di pallacanestro della citt\u00e0 di Bilbao, Paesi Baschi, Spagna, che gioca nella Liga ACB.\nStoria.\nInizio nella divisione pi\u00f9 bassa, la Liga LEB 2. Nella sua seconda stagione, il 2001-02, ebbe la possibilit\u00e0 di approdare, attraverso i play-off, nella Liga LEB. Infine nella stagione 2003-04 fu promosso in Liga ACB. Con il nuovo sponsor, il gruppo immobiliare \"Iurbentia\", cambi\u00f2 il nome in Iurbentia Bilbao. Ha inoltre altri importanti sponsor come \"FEVE\", \"El Correo\" e la \"Diputaci\u00f3n Foral de Vizcaya\".\nTrascorre 4 stagioni in Liga ACB, con uno di pi\u00f9 piccoli budget della liga. Durante la stagione 2005-06, sconfisse per la prima volta il suo massimo rivale, la TAU Baskonia nel Bilbao Exhibition Center. Giocando nel Pabellon La Casilla ha battuto Barcellona e Unicaja M\u00e1laga.\nFu sempre nel Bilbao Exhibition Center che il Bilbao Berri ottenne il maggior numero di spettatori, circa 15\u00a0414, il 6 gennaio 2007 contro il TAU Baskonia.\nNel campionato 2010-11 \u00e8 approdato alla finale play-off grazie alle vittorie contro il Valencia BC per 2 a 0 e il Real Madrid per 3 a 1 rispettivamente nei quarti e nelle semifinali. L\u00ec per\u00f2 \u00e8 stato battuto dal Barcellona per 3 a 0.\nRoster 2021-2022.\n\"Aggiornato al 19 gennaio 2022.\"\nSponsor.\nIl Bilbao Basket ha avuto varie denominazioni nel corso degli anni dovute alle sponsorizzazioni:"}
{"id": "2025514", "revid": "287204", "url": "https://it.wikipedia.org/wiki?curid=2025514", "title": "Bally (Jagachha)", "text": " \nBally \u00e8 una suddivisione dell'India, classificata come \"census town\", di 92.906 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 37' 46 N e 88\u00b0 20' 53 E.\nSociet\u00e0.\nEvoluzione demografica.\nAl censimento del 2001 la popolazione di Bally assommava a 92.906 persone, delle quali 49.414 maschi e 43.492 femmine. I bambini di et\u00e0 inferiore o uguale ai sei anni assommavano a 8.320, dei quali 4.264 maschi e 4.056 femmine. Infine, coloro che erano in grado di saper almeno leggere e scrivere erano 73.807, dei quali 41.334 maschi e 32.473 femmine."}
{"id": "2025515", "revid": "24823", "url": "https://it.wikipedia.org/wiki?curid=2025515", "title": "Ts-2000", "text": ""}
{"id": "2025520", "revid": "884077", "url": "https://it.wikipedia.org/wiki?curid=2025520", "title": "Sandro Ceppolino", "text": "Biografia.\nNativo della provincia di Buenos Aires, si form\u00f2 rugbisticamente nel club dell'Universit\u00e0 nazionale di C\u00f3rdoba.\nDi chiare origini italiane, nel 1997 venne ingaggiato in Italia dal militante in serie A1, dove disput\u00f2 alcune stagioni col fratello Claudio, anch'egli rugbista di ruolo apertura.\nEntr\u00f2 a far parte del gruppo di oriundi che sotto la gestione di Massimo Mascioletti (1999) furono convocati nella Nazionale italiana e disput\u00f2 5 incontri in azzurro, l'ultimo dei quali durante la Coppa del Mondo in Galles, quello perso 3-101 contro la .\nPassato nel 2001 al Viadana, rimase nella squadra lombarda 5 stagioni, nel corso delle quali vinse uno scudetto e una Coppa Italia.\nRitiratosi nel 2006 dall'agonismo professionistico, ha giocato anche per 2 stagioni (2008/09 e 2009/10) nel VII Rugby Torino, squadra che militava nel campionato di serie C1.\nHa fatto anche parte nello staff tecnico del , club della provincia torinese."}
{"id": "2025521", "revid": "295937", "url": "https://it.wikipedia.org/wiki?curid=2025521", "title": "CB Bilbao Berri", "text": ""}
{"id": "2025522", "revid": "767487", "url": "https://it.wikipedia.org/wiki?curid=2025522", "title": "Annibale Lucio", "text": "Biografia.\nAnnibale Lucio, patrizio discendente di un'antica casata, visse la maggior parte della sua vita a Lesina. Scrisse poesie d'amore con forti influenze petrarchesche, quasi tutte in lingua croata, ma nei suoi lavori vi \u00e8 anche una parte riservata al folclore dalmata. Fra le sue opere \u00e8 da ricordare \"Robinja\", fra i primi capolavori della storia della letteratura croata.\nAlcuni suoi lavori sono stati distrutti dallo stesso autore, in un eccesso di autocritica: il resto venne salvato dal figlio Antonij/Antonio e pubblicato."}
{"id": "2025528", "revid": "1318658", "url": "https://it.wikipedia.org/wiki?curid=2025528", "title": "\u00c9ditions L'Harmattan", "text": "Le \u00c9ditions L'Harmattan sono una casa editrice francese che deriva il suo nome dal vento, chiamato appunto Harmattan. La casa editrice \u00e8 stata creata ed \u00e8 diretta da Denis Pryen.\nStoria.\nLa casa editrice fu fondata nel 1975 da Robert Ageneau e Denis Pryen nell'ambito della cosiddetta \u00abgauche catholique\u00bb (\"sinistra cattolica\") e del terzomondismo. L'obiettivo era quello di pubblicare opere che trattassero dei problemi del Terzo Mondo e, in particolare, dell'Africa. A seguito di disaccordi sulla strategia editoriale Robert Ageneau lasci\u00f2 l'azienda nel 1980 per fondare una propria casa editrice chiamata \"\u00c9ditions Karthala\". Nel 2010, dopo trentacinque anni di attivit\u00e0, l'Harmattan risultava in cinquantaquattresima posizione tra le case editrici francesi per volume di affari.\nCaratteristiche.\nL'Harmattan stampa circa opere ogni anno. La casa editrice \u00e8 tuttora specializzata nel settore africanistico e in problemi dello sviluppo, ma ha nel tempo ampliato la propria attivit\u00e0 pubblicando anche opere di letteratura, scienze umane, filosofia e fumetti.\nHa filiali in Mauritania, Senegal, Mali, Burkina Faso, Guinea, Costa d'Avorio, Camerun, Repubblica del Congo, Repubblica Democratica del Congo e Togo, oltre che a Torino (a partire dal 1995) e a Budapest.\nL'Harmattan possiede una sua libreria nel V \"arrondissement\" di Parigi.\nHa altres\u00ec oltre titoli schedati elettronicamente e accessibili \"online\", sul sito delle edizioni de l'Harmattan. Altre piccole case editrici collegate sono le \u00c9ditions du Tricorne, Mokeddem, Acoria, Hermes Editorial, Archives Kar\u00e9line.\nFanno parte del gruppo le case editrici Odin, T\u00e9ra\u00e8dre, Academia (in Belgio), \u00c9ditions SPM (diretta da Eric Ledru), Orizons (diretta da Daniel Cohen), oltre a funzionare da distributore per altri piccoli editori indipendenti.\nInoltre tra le attivit\u00e0, vi \u00e8 dal 2004 la propriet\u00e0 e la gestione del teatro \"Lucernaire\" (in 53, rue Notre-Dame-des-Champs, 75006 Parigi).\nCollane.\nTra le oltre 400 collane, sono tra le pi\u00f9 note:\nAutori.\nTra gli autori pi\u00f9 noti: Maryse Cond\u00e9, Yasmina Khadra, Alain Mabanckou, Jos\u00e9 Comblin ecc."}
{"id": "2025542", "revid": "188116", "url": "https://it.wikipedia.org/wiki?curid=2025542", "title": "Sociologia della devianza e criminologia critica", "text": ""}
{"id": "2025543", "revid": "149485", "url": "https://it.wikipedia.org/wiki?curid=2025543", "title": "Triathlon ai Giochi della XXIX Olimpiade - Gara maschile", "text": "La gara maschile di triathlon dei Giochi della XXIX Olimpiade si \u00e8 svolta il 19 agosto 2008 pressi il Triathlon Venue di Pechino, in Cina. Hanno preso parte alla competzione 55 atleti provenienti da 31 distinte nazioni. La competizione \u00e8 stata vinta dal tedesco Jan Frodeno, che ha preceduto sul podio il canadese Simon Whitfield ed il neozelandese Bevan Docherty.\nFormato della competizione.\nLa gara si \u00e8 svolta sulla \"distanza internazionale\" (chiamata anche \"distanza olimpica\") e consisteva in 1.500 metri di nuoto, 40 chilometri di ciclismo su strada e 10 chilometri di corsa su strada."}
{"id": "2025562", "revid": "212348", "url": "https://it.wikipedia.org/wiki?curid=2025562", "title": "Tiro ai Giochi della XXIX Olimpiade - Pistola 50 metri maschile", "text": "Qualificazioni.\nQ Qualificato per la finale"}
{"id": "2025571", "revid": "92723", "url": "https://it.wikipedia.org/wiki?curid=2025571", "title": "Sollevamento pesi ai Giochi della XXIX Olimpiade - 53 kg femminile", "text": ""}
{"id": "2025578", "revid": "99202865", "url": "https://it.wikipedia.org/wiki?curid=2025578", "title": "Lotta greco-romana ai Giochi della XXIX Olimpiade - 84 kg", "text": "La Categoria 84 kg di lotta greco-romana \u00e8 stata la quinta categoria di peso alle Olimpiadi di Pechino 2008. Hanno partecipato 20 atleti.\nLe gare si sono svolte il 14 agosto.\nLo svedese Ara Abrahamian aveva vinto la medaglia di bronzo, ma durante la cerimonia di premiazione scese dal podio gettando la medaglia, in segno di protesta per un presunto torto arbitrale durante il match di semifinale contro l'italiano Andrea Minguzzi; a seguito di questo gesto, ritenuto una mancanza di rispetto per gli altri atleti, il CIO decise di togliere la medaglia all'atleta svedese, senza riassegnarla a M\u00e9lonin Noumonvi (che era stato sconfitto da Abrahamian in una delle due finali per il bronzo).\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2025581", "revid": "155634", "url": "https://it.wikipedia.org/wiki?curid=2025581", "title": "Judo ai Giochi della XXIX Olimpiade - +78 kg femminile", "text": "La Categoria +78 kg \u00e8 stata la settima e ultima categoria di peso alle Olimpiadi di Pechino 2008. Hanno partecipato 21 atlete.\nLe gare si sono svolte il 15 agosto.\nRipescaggi.\nLe atlete eliminate dalle 4 semifinaliste nei primi round del tabellone principale sono passate ai ripescaggi: questi incontri hanno stabilito le vincitrici delle medaglie di bronzo."}
{"id": "2025587", "revid": "124861227", "url": "https://it.wikipedia.org/wiki?curid=2025587", "title": "Hans Gerny", "text": "Biografia.\nDopo gli studi in teologia alla Facolt\u00e0 teologica cattolica cristiana dell'Universit\u00e0 di Berna divenne coadiutore a M\u00f6hlin e in seguito parroco di Wegenstetten-Hellikon-Zuzgen (tra il 1962 e il 1971), di Baden-Brugg (tra il 1962 e il 1965) e di Basilea (tra il 1971 e il 1986). Il 9 giugno 1986 fu eletto vescovo a Bienne e il 26 ottobre dello stesso anno fu consacrato nella Chiesa cittadina di San Martino a Olten dall'arcivescovo di Utrecht Antonius Jan Glazemaker. Nel 2001 ottenne la laurea honoris causa presso l'Accademia cattolica cristiana di Varsavia.\nDurante il suo periodo di servizio pastorale come vescovo, precisamente nel 1999, la Chiesa cattolica cristiana svizzera introdusse l'ordinazione femminile. Fu sua richiesta che questa domanda venisse discussa in seno all'Unione di Utrecht per arrivare ad una decisione senza provocare scismi.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA"}
{"id": "2025605", "revid": "2203012", "url": "https://it.wikipedia.org/wiki?curid=2025605", "title": "All That I Need", "text": "All That I Need \u00e8 una canzone del gruppo musicale irlandese Boyzone pubblicata nel 1998 come quarto singolo estratto dall'album \"Where We Belong\". Prodotto da Evan Rogers e Carl Sturken, raggiunse la vetta delle classifiche in Regno Unito e Irlanda."}
{"id": "2025608", "revid": "287204", "url": "https://it.wikipedia.org/wiki?curid=2025608", "title": "Bankra", "text": " \nBankra \u00e8 una suddivisione dell'India, classificata come \"census town\", di 48.403 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 37' 39 N e 88\u00b0 17' 53 E e ha un'altitudine di 7 .\nSociet\u00e0.\nEvoluzione demografica.\nAl censimento del 2001 la popolazione di Bankra assommava a 48.403 persone, delle quali 25.319 maschi e 23.084 femmine. I bambini di et\u00e0 inferiore o uguale ai sei anni assommavano a 7.349, dei quali 3.695 maschi e 3.654 femmine. Infine, coloro che erano in grado di saper almeno leggere e scrivere erano 27.528, dei quali 15.399 maschi e 12.129 femmine."}
{"id": "2025610", "revid": "729019", "url": "https://it.wikipedia.org/wiki?curid=2025610", "title": "Sintesi diastereoselettiva", "text": "In chimica organica, le reazioni diastereoselettive sono reazioni chimiche che inducono alla formazione selettiva di diastereoisomeri e possono essere suddivise in tre classi:"}
{"id": "2025623", "revid": "228587", "url": "https://it.wikipedia.org/wiki?curid=2025623", "title": "Tito Balestra", "text": "Biografia.\nTito Balestra \u00e8 nato a Longiano, in Provincia di Forl\u00ec-Cesena, il 25 luglio 1923, da Flaminio e Santa Urbini. Dopo le scuole elementari e le scuole medie (negli anni dell'adolescenza conosce Alfredo Panzini che incontra pi\u00f9 volte in una delle sue fattorie), si iscrive all'Istituto Magistrale di Forlimpopoli dove, nel 1939, ottiene il diploma necessario per frequentare la Facolt\u00e0 di Lingue all'Universit\u00e0 di Venezia che, nel 1942, abbandona per la Facolt\u00e0 di Magistero dell'Universit\u00e0 di Urbino, senza arrivare a laurearsi. Durante il periodo universitario, tra il 1941 e il 1946, ha il tempo di impegnarsi nella lotta partigiana, guadagnandosi un \"Certificato al Patriota\" da parte del generale Harold Alexander, comandante in capo delle Armate Alleate in Italia; di essere prima assessore e poi, per due settimane, dal 17 al 30 marzo 1945, vicesindaco di Longiano, quando sindaco era il pittore, gi\u00e0 presidente del locale Comitato di Liberazione Nazionale, Giovanni Sesto Menghi che, nell'agosto 1947, presenter\u00e0 in catalogo per una mostra personale all'Hotel San Marco di Riccione; di stabilire rapporti epistolari con Giuseppe Raimondi, Alessandro Parronchi, Elio Vittorini, e di scrivere dei vagabondaggi nei luoghi della Romagna, dei suoi personaggi e delle sue ricchezze artistiche, su \"il Resto del Carlino\", il \"Corriere Padano\", \"Il Corriere Cesenate\", \"Il Trebbo\" e \"La Pi\u00ea\".\nSi trasferisce a Roma il 23 settembre 1946 per seguire, vincitore di una borsa di studio, i corsi del Cepas (Centro di Educazione Professionale per Assistenti Sociali, in piazza dei Cavalieri di Malta 2) diretti da Guido Calogero. Va ad abitare dagli zii, lui muratore e lei portiera, in via Castelfidardo 4. Uno dei primi atti del suo arrivo a Roma \u00e8 la visita, a Villa Giulia, alla Galleria Nazionale d'Arte Moderna, della mostra \"Pittura francese d'oggi\". Il 3 ottobre dello stesso anno, con un'opera di Mirko, Tanino Chiurazzi apre in via del Babuino 97, la Galleria \"La Vetrina\". Tramite l'amico bolognese Arnaldo Bartolini, avvocato, collezionista e poi Presidente dell'Istituto Ortopedico Rizzoli, gi\u00e0 in contatto con Chiurazzi, entra nella Galleria di via del Babuino, diventa subito amico di Tanino e, di volta in volta, degli artisti, degli scrittori, dei collezionisti che a lui fanno capo, anche di quelli che arrivano da Firenze, da Bologna, da Genova, da Milano, da Messina, in pi\u00f9 occasioni conosciuti nelle redazioni dei giornali: Alvaro, Bartolini, Bassani, Belli, Bilenchi, Bonuglia, Cassola, Comisso, Consagra, Cugurra, Dalla Chiesa, D'Arrigo, Delfini, De Libero, De Pisis, Della Ragione, Flaiano, Fratini, Gatto, Guttuso, Leoncillo, Longanesi, Maccari, Mafai, Mazzullo, Mezio, Moretti, Velso e Dora Mucci, Natta, Omiccioli, Aldo Palazzeschi, Pannunzio, Sandro Penna, Perilli, Pirro, Raimondi, Reale, Paolo Ricci, Sacripante, Sinisgalli, Sonego, Stradone, Tallarico, Tomea, Trombadori, Ungaretti, Valsecchi, Vicari, Vivaldi. Segue, negli incontri serali, spesso conclusi in trattoria, l'andamento della galleria, l'abbandono, da parte di Tanino, della formula della \"vetrina\" e la cura di vere mostre che gli permettono di conoscere a fondo l'opera degli artisti che comincia ad amare e a rivedere nei loro studi, in casa di Mario Socrate o di Peppino Mazzullo, nella Trattoria Menghi in via Flaminia, da Cesaretto in via della Croce, dal Bottaro in Porto di Ripetta, da Agustarello al Testaccio: Rosai (1948), Mafai (1949), Maccari (1949), Enotrio (1950), Tomea (1951), Manz\u00f9 (1951), Morandi (1951), Vespignani (1951), Vangelli (1953), Guttuso (1953); si incuriosisce del \"Premio 8x10\" de \u00abLa Fiera Letteraria\u00bb, organizzato per costituire la collezione di Zavattini (luglio 1949). Tanino muore il 14 dicembre 1967. Con Rolando Canfora, Enzo Dalla Chiesa, Mino Maccari, Aldo Musacchio, Raffaella Pellizzi e Pep\u00e8 Zanocco, cura il volumetto in ricordo di Tanino. Un periodo fondamentale della sua vita si chiude.\nIntanto, dall'1 al 25 settembre 1947, ha compiuto il suo viaggio in Francia concluso con l'ultima settimana a Parigi dove, con Anna De Agazio, conosciuta al Cepas, gi\u00e0 impegnata in un campo di lavoro a Le Chambon, ha trovato alloggio in Montparnasse; il 2 novembre 1948, ha ottenuto il diploma del Cepas e, subito dopo, \u00e8 entrato nella redazione di \"Pattuglia\", il \"Corriere dei giovani\" promosso dal PCI e diretto da Alfonso Gatto per pochi numeri, causa la cronica mancanza di fondi; ha collaborato, con poesie, racconti e recensioni, a \"Avanti!!\", \"La Fiera Letteraria\" \"Il Progresso d'Italia\", \"L'Italia Socialista\", \"L'Europa Socialista\", \"Il Nuovo Corriere\", \"Botteghe Oscure\", \"Il Contemporaneo\", \"Tempo Presente\", \"Il Mondo\", \"Il Caff\u00e8\", \"Letteratura\". Il 16 gennaio del 1956 si \u00e8 sposato con Anna in Santa Maria sopra Minerva, Maccari e Tanino testimoni, ed \u00e8 andato ad abitare in via della Macchia di Acqua Traversa 48 prima, in via Stresa 48 poi; nell'aprile del 1967 ha preparato il \"Catalogo Trimani. Vini e champagne\". In luglio ha organizzato a Longiano la mostra di Maccari del quale, da tempo, quotidianamente, come aveva fatto con Vespignani, segue il lavoro nello studio, assistendo o partecipando alla nascita di cartelle (\"Poca vela!\", \"Vivo di volata\", \"Chi vuol baciar Teresa?\", \"Chiama e rispondi\", \"Il Godi Godi\", \"Il Toccasana\"), riviste, almanacchi (\"L'antipatico\" fiorentino e quello romano), associazioni (Associazione Amatori d'Arte, Inchiostri Associati), fogli volanti e discussioni tra visitatori occasionali, questuanti e amici che si susseguono nelle stanze di via del Leoncino; tra il 25 e il 29 novembre 1968 ha partecipato, nel Centro di Produzione RAI di Torino, a una tavola rotonda tra scrittori e disegnatori umoristi. Proprio con la sigla de L'Arco Edizioni d'Arte esce, nel 1974, il suo primo libro, \"Se hai una montagna di neve tienila all'ombra\", con sei acqueforti di Mino Maccari scelte in un \u00abcampionario\u00bb appositamente allestito. Nello stesso anno, Garzanti pubblica \"Quiproquo\", con una nota di Attilio Bertolucci. I due volumi, il 7 novembre, vengono presentati a Roma, allo Studio Internazionale d'Arte Grafica L'Arco, da Attilio Bertolucci, Libero De Libero e Alfonso Gatto. Segue, nel 1975, sempre con L'Arco Edizioni d'Arte, \"Le gambe del serpente\", undici poesie in cinquantadue esemplari stampati in occasione del suo cinquantaduesimo compleanno, e nel 1976, \"Oggetto: la via Emilia\", con quattro acqueforti di Alberto Sughi.\nMuore a Longiano il 19 ottobre 1976.\nDopo la morte di Tito, accogliendo il suo desiderio che la collezione non venisse smembrata, la famiglia ed alcuni amici, fra i quali, Giuseppe Appella, Enzo Dalla Chiesa, Mino Maccari, Gino Montesanto, Amelio Roccamonte, Vanni Scheiwiller, contribuirono affinch\u00e9 Anna Maria De Agazio, moglie di Tito, venisse rassicurata sul fatto che un progetto per mantenere unita la collezione ed eventualmente renderla pubblica fosse possibile. Nel giugno del 1982, ad opera della famiglia, venne inaugurata la costituenda Fondazione Tito Balestra a Longiano, in una moderna costruzione, in Via Giovanni XXIII. Primo atto che porter\u00e0 all'attuale Galleria d'arte moderna e contemporanea, oggi situata all'interno delle sale del castello malatestiano di Longiano.\nArchivio.\nL'archivio, Tito Balestra e Anna De Agazio sedimentatosi in maniera non strutturata in base a criteri individuali diversi nel tempo, \u00e8 stato conservato, insieme alla ricchissima biblioteca, nella abitazione della moglie sino alla sua morte. Attualmente l'archivio \u00e8 conservato presso la Fondazione Tito Balestra ed \u00e8 costituito da documentazione di vario genere (documentario, grafico, fotografico) commisto a nuclei documentari afferenti a soggetti produttori diversi: quello che pu\u00f2 ascriversi alla coppia Tito Balestra - Anna De Agazio, quello relativo alla sola Anna De Agazio, e, infine, quello che documenta le iniziative di commemorazione, conservazione e promozione della memoria di Tito Balestra da parte degli eredi materiali e spirituali. Il complesso documentario pi\u00f9 consistente \u00e8 costituito dalla documentazione prodotta da Tito Balestra, della quale \u00e8 possibile individuare alcuni nuclei: corrispondenza; scritti; ritagli di giornale, opuscoli e altro materiale a stampa; fotografie e materiali grafici; documenti personali, certificati, cimeli e altri memorabilia. La corrispondenza, testimonianza della fitta rete di relazioni di Balestra con esponenti della letteratura e dell'arte italiana del secolo scorso, comprende anche le minute di corrispondenze da lui inviate, e gli eventuali originali o fotocopie, fatte pervenire alla Fondazione dallo stesso mittente o da i suoi eredi, la corrispondenza della moglie Anna precedente alla morte del marito."}
{"id": "2025626", "revid": "19520389", "url": "https://it.wikipedia.org/wiki?curid=2025626", "title": "Uggiate Trevano", "text": ""}
{"id": "2025628", "revid": "2153076", "url": "https://it.wikipedia.org/wiki?curid=2025628", "title": "No Matter What (Boyzone)", "text": "No Matter What \u00e8 una canzone realizzata per il musical del 1996 \"Whistle Down the Wind\", scritta da Andrew Lloyd Webber e Jim Steinman. Nel 1998 ne fu registrata una cover dalla \"boy band\" irlandese Boyzone, che raggiunse la vetta della classifica britannica, rendendo i Boyzone il primo gruppo musicale con dodici singoli consecutivi nella top 5 del Regno Unito.\nLa canzone fu in seguito registrata anche dai Meat Loaf e inclusa nella raccolta \"The Very Best of Meat Loaf\".\nIl brano fu votato al terzo posto della classifica \"Le 100 gemme della musica pop degli anni Novanta\" stilata dalla rivista di musica francese \"Magic\"."}
{"id": "2025633", "revid": "179078", "url": "https://it.wikipedia.org/wiki?curid=2025633", "title": "Pannunzio", "text": ""}
{"id": "2025638", "revid": "123316905", "url": "https://it.wikipedia.org/wiki?curid=2025638", "title": "Museo centrale della Federazione Russa delle aeronautiche militari", "text": "Il Museo centrale della Federazione Russa delle aeronautiche militari, precedentemente Museo della Federazione Russa dell'Aeronautica Militare, e prima ancora Museo della Aeronautica Militare dell'URSS, situato presso l'aeroporto di Monino, 40\u00a0km a est di Mosca, \u00e8 uno dei pi\u00f9 grandi musei del mondo di aviazione e il pi\u00f9 grande per gli aerei russi. Vi sono esposti 173 aerei, 127 motori di aereo e sono in mostra collezioni di armi, strumenti, uniformi, opere d'arte e altri oggetti legati all'aeronautica. \u00c8 possibile visitare una biblioteca che contiene libri, film e fotografie. Le visite sono guidate da ex-piloti.\nIl museo, insediato in un'area tuttora militare appartenente alla vicina Accademia dell'Aeronautica Gagarin, \u00e8 stato aperto nel 1958. Prima del 2001, la struttura era chiusa al pubblico, perch\u00e9 esponeva prototipi con dati ancora riservati, provenienti dall'era della Unione Sovietica. Sono proprio questi progetti a rendere la raccolta oggi molto importante. Dal 2001 fino all'estate 2006 era comunque necessario per visitare il museo uno speciale permesso, che adesso non \u00e8 pi\u00f9 richiesto."}
{"id": "2025642", "revid": "339392", "url": "https://it.wikipedia.org/wiki?curid=2025642", "title": "Telelibera - Rete+Italia", "text": ""}
{"id": "2025650", "revid": "599013", "url": "https://it.wikipedia.org/wiki?curid=2025650", "title": "Dick Garmaker", "text": ""}
{"id": "2025651", "revid": "287204", "url": "https://it.wikipedia.org/wiki?curid=2025651", "title": "Distretto di Barguna", "text": "Il distretto di Barguna (in bengalese \u09ac\u09b0\u0997\u09c1\u09a8\u09be \u099c\u09c7\u09b2\u09be, Bargun\u0101 jel\u0101) \u00e8 uno dei 6 distretti della divisione di Barisal, nel Bangladesh meridionale.\nSuddivisioni.\nIl distretto di Barguna si suddivide nei seguenti sottodistretti (\"upazila\"):\nCi sono in totale 38 consigli d'unione, 238 mouza e 560 villaggi nel distretto. Barguna contiene anche 4 municipalit\u00e0 con 44 guardie e 49 mahalla.\nIl centro maggiore del distretto \u00e8 la citt\u00e0 di Barguna, che su una superficie di 15.57\u00a0km\u00b2 \u00e8 divisa in 9 guardie e 19 mohalla."}
{"id": "2025655", "revid": "115533", "url": "https://it.wikipedia.org/wiki?curid=2025655", "title": "Museo centrale delle aeronautiche militari di Monino", "text": ""}
{"id": "2025656", "revid": "287204", "url": "https://it.wikipedia.org/wiki?curid=2025656", "title": "Bangaon", "text": " \nBangaon \u00e8 una citt\u00e0 dell'India di 102.115 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 23\u00b0 4' 0 N e 88\u00b0 49' 0 E e ha un'altitudine di 6 .\nSociet\u00e0.\nEvoluzione demografica.\nAl censimento del 2001 la popolazione di Bangaon assommava a 102.115 persone, delle quali 52.489 maschi e 49.626 femmine. I bambini di et\u00e0 inferiore o uguale ai sei anni assommavano a 10.003, dei quali 5.107 maschi e 4.896 femmine. Infine, coloro che erano in grado di saper almeno leggere e scrivere erano 77.574, dei quali 42.570 maschi e 35.004 femmine."}
{"id": "2025657", "revid": "115533", "url": "https://it.wikipedia.org/wiki?curid=2025657", "title": "Museo di Monino", "text": ""}
{"id": "2025659", "revid": "115533", "url": "https://it.wikipedia.org/wiki?curid=2025659", "title": "Museo dell\u2019aviazione di Monino", "text": ""}
{"id": "2025661", "revid": "115533", "url": "https://it.wikipedia.org/wiki?curid=2025661", "title": "Museo VVS di Monino", "text": ""}
{"id": "2025662", "revid": "438678", "url": "https://it.wikipedia.org/wiki?curid=2025662", "title": "63\u00aa sessione dell'Assemblea generale delle Nazioni Unite", "text": "La 63\u00aa sessione dell'Assemblea generale delle Nazioni Unite si \u00e8 svolta dal 22 settembre 2008 al 14 settembre 2009.\nLe sessioni sono state presiedute da Miguel d'Escoto Brockmann, rappresentante del Nicaragua."}
{"id": "2025663", "revid": "115533", "url": "https://it.wikipedia.org/wiki?curid=2025663", "title": "Museo aeronautico di Monino", "text": ""}
{"id": "2025664", "revid": "115533", "url": "https://it.wikipedia.org/wiki?curid=2025664", "title": "Monino Air Force Museum", "text": ""}
{"id": "2025666", "revid": "115533", "url": "https://it.wikipedia.org/wiki?curid=2025666", "title": "Museo dell'aeronautica di Monino", "text": ""}
{"id": "2025669", "revid": "1543377", "url": "https://it.wikipedia.org/wiki?curid=2025669", "title": "Bratteati di Tjurk\u00f6", "text": "I bratteati di Tjurk\u00f6 (DR BR75 U e DR BR76 U) sono due bratteati (monete) rinvenute a Tjurk\u00f6, Centena orientale, Blekinge (Svezia), contenenti iscrizioni runiche in proto-norreno, con l'uso del Fu\u00feark antico.\nTjurk\u00f6 1.\nIl Tjurk\u00f6 1, o DR BR75 U, \u00e8 stato datato tra il 400 ed il 650 (l'et\u00e0 del ferro germanica), ed \u00e8 ora esposto presso il Museo delle Antichit\u00e0 Nazionali di Stoccolma (SHM 1453:25).\nSi tratta di un C-bratteato, simile al bratteato di Vadstena, con al centro una testa stilizzata, sopra un cavallo e sotto un uccello. Questa iconografia viene spesso interpretata come un'antica forma di Odino con gli animali a lui associati (cavallo e corvo). L'iscrizione si legge come\nTraslitterazione:\nTrascrizione:\nTraduzione:\nEsiste un consenso sul fatto che \"walha-kurne\" sia una forma composta per riferirsi al bratteato stesso, e che \"walha\" (parente dell'attuale inglese \"Welsh\", \"gallese\") significhi \"straniero, non-germanico\" - ma in questo caso potrebbe indicare per la precisione \"romano\" o \"gallico\". Sono state proposte diverse spiegazioni per il secondo elemento \"kurne\". Secondo una di queste (Looijenga 2003, p. 42), \"kurne\" \u00e8 il dativo singolare di \"kurna\" (parente dell'attuale inglese \"corn\", \"grano\"), e \"walha-kurne\" \"grano romano o gallico \" \u00e8 un kenning per \"oro\"; allo stesso modo dei termini \"valh\u00f6ll\", \"valrau\u00f0r\" e \"valbaugar\" nel poema in antico norreno Atlakvi\u00f0a. Un'interpretazione alternativa vedrebbe in \"kurne\" una derivazione dal latino \"corona\" (Brate 1922, pp. 14-15), ma \u00e8 improbabile (il termine \"corone\" appare come moneta solo nell'Alto medioevo, per immagini di corone impresse sulle facce delle monete). Il nome proprio \"Heldaz\" \u00e8 derivato da \"*held-\" \"battaglia\" (antico inglese \"hild\", antico norreno \"hildr\", ecc.), mentre \"Kunimundiu\" (dativo singolare di Kunimunduz) deriva da \"kuni-\" \"parente prossimo\" (che appare come connotazione di regalit\u00e0 come prima parte delle parole composte in antico inglese) e \"mund-\" \"protezione\".\nTjurk\u00f6 2.\nIl Tjurk\u00f6 2, o DR BR76 U, viene datato allo stesso periodo, e l'iscrizione si legge semplicemente come \"ota\"."}
{"id": "2025671", "revid": "80598", "url": "https://it.wikipedia.org/wiki?curid=2025671", "title": "Ti scriver\u00f2", "text": ""}
{"id": "2025679", "revid": "287204", "url": "https://it.wikipedia.org/wiki?curid=2025679", "title": "Bratteati di Tjurko", "text": ""}
{"id": "2025684", "revid": "287204", "url": "https://it.wikipedia.org/wiki?curid=2025684", "title": "Gallabat", "text": "Gallabat \u00e8 un villaggio del Sudan, sito nello Stato di Gadaref. \u00c8 uno dei punti che individua il confine con l'Etiopia; sull'altro lato del confine si trova il villaggio etiope corrispondente di Metemma.\nLa citt\u00e0 e il distretto forma una piccola isola etnografica in Al Qadarif, fondata nel XVIII secolo da una colonia di Takruri provenienti dal Darfur.\nVenne occupata dalle truppe italiane dell'Africa Orientale Italiana, nel luglio 1940, nella fase iniziale della campagna d'Africa orientale."}
{"id": "2025688", "revid": "287204", "url": "https://it.wikipedia.org/wiki?curid=2025688", "title": "Il pozzo delle trame perdute", "text": "Il pozzo delle trame perdute (\"The Well of Lost Plots\" 2003) \u00e8 il terzo libro Jasper Fforde della serie di Thursday Next, dopo \"Il caso Jane Eyre\" e \"Persi in un buon libro\". La storia di questo terzo capitolo \u00e8 interamente ambientata all'interno di \"Giurisfiction\", il corpo di polizia della fiction e prosegue nel quarto romanzo della serie, dal titolo \"C'\u00e8 del marcio\".\nQuesto romanzo \u00e8 dedicato dall'autore a sua moglie Mari, \"...che insegna alle fiaccole a brillare\".\nTrama.\nL'apprendista agente giurisfictionaria (gi\u00e0 agente OPS-27) Thursday Next ha iniziato un periodo di riposo all'interno di \"Cime di Caversham\", un romanzo poliziesco inedito e ancora in lavorazione all'interno del \"Pozzo delle trame perdute\"; in questo modo Thursday si sottrae alle ire della Goliath Corporation mentre \u00e8 in attesa della nascita del figlio di Landen Parke-Laine, che (nel libro precedente) \u00e8 stato sradicato dal flusso del tempo da un ufficiale corrotto della \"Cronoguardia\". Durante il soggiorno in questo libro, a bordo di un idrovolante che le serve da casa, Thursday deve fingere di essere il personaggio che sta rimpiazzando. Nel libro conosce due \"generici\", ovvero due personaggi secondari senza un'identit\u00e0 definita, studenti del S. Tabularasa, che devono ancora essere assegnati a un romanzo, e Jack Spratt, un detective che fa coppia con lei durante le indagini su di un delitto. Dal momento che Thursday \u00e8 un'\"esterna\", una persona reale e non un personaggio della narrativa, Spratt spera che lei possa aiutarlo ad appellarsi al \"Consiglio dei generi\" per impedire la scomparsa di \"Cime di Caversham\", destino altrimenti inevitabile per tutti i libri che rimangono inediti nel mondo reale. \nThursday sta continuando il suo apprendistato sotto la guida di Miss Havisham, personaggio proveniente da \"Grandi speranze\". Yorrick Kaine, che nel precedente libro era stato lo scopritore della commedia scespiriana dal titolo \"Cardenio\", andata perduta, \u00e8 l'artefice di una cospirazione insieme ad un misterioso personaggio del mondo reale penetrato nel mondo dei libri e alla \"Centrale Testi\", un organo che detiene la facolt\u00e0 di revisione delle trame della narrativa. Lo scopo della cospirazione \u00e8 la commercializzazione della versione 9 del sistema \"Book\" per la lettura dei libri, anche detto \"UltraWord\" (un sistema particolarmente avanzato rispetto a quello con cui vengono scritti e letti tutti i libri al giorno d'oggi, ovvero la versione 8.3).\nUltraWord viene definito in occasione di una riunione a GiurisFiction come la pi\u00f9 grande evoluzione dall'invenzione dei caratteri stampa da parte di Gutenberg in quanto crea un sistema a trentadue trame che consente al lettore di controllare il corso della narrazione. Thursday viene avvisata dalle streghe del \"Macbeth\" di non credere alla regola delle tre letture. Thursday viene nominata agente giurisfictionaria, e accompagna Miss Havisham nel mondo esterno per scoprire chi sia riuscito a penetrare nel mondo dei libri utilizzando un minotauro in fuga e un letale \"vyrus grammaticale\" (che determina errori grammaticali via via pi\u00f9 gravi e cos\u00ec rende incomprensibili le affermazioni fino a far morire i personaggi) per coprire le proprie tracce.\nThursday sta perdendo lentamente il ricordo di suo marito Landen, nonostante la nonna Next rimanga a vivere con lei impedendole di dimenticarlo del tutto. Aornis Hades, sorella di Acheron che era quasi riuscita nell'intento di distruggere il mondo trasformandolo in Dream Topping nel precedente libro, \u00e8 infatti continuamente presente nella sua mente sotto forma di virus mentale. Aornis tenta cos\u00ec di fare impazzire Thursday costringendola a recuperare quelli che presume siano i peggiori ricordi della sua vita, ovvero la morte del fratello Anton durante la Guerra di Crimea, ma viene sconfitta dal ricordo che \u00e8 effettivamente il peggiore che Thursday abbia, ossia un mostro proveniente dai ricordi della sua infanzia. Miss Havisham muore in un incidente d'auto causato da una manomissione; subito dopo i detective Snell e Perkins muoiono a causa del vyrus. Thursday ottiene un periodo di risposo, durante il quale lavora come assistente presso il Giudizio di Salomone. \u00c8 cos\u00ec che viene a conoscenza del fatto che \u00e8 Harris Tweed il compare di Kaine, che nella veste di agente giurisfictionario sta tentando di far approvare e lanciare l'UltraWord per dominare il mondo della letteratura. In occasione del 923\u00ba premio annuale del mondo dei libri, Thursday dimostra pubblicamente a sette milioni di personaggi della narrativa che l'UltraWord ridurr\u00e0 la letteratura ad un basso livello commerciale, e che la regola delle tre letture impedir\u00e0 che il libro sia letto da una quarta persona, rendendo inutilizzabili le librerie dell'usato e i testi di seconda mano. Anche la qualit\u00e0 della scrittura ne verrebbe impoverita, e per dimostrarlo Thursday utilizza due allodole, una descritta in modo vivace e poetico in un libro non-UltraWord, e l'altra da un libro Ultra-World, descritta invece in modo piatto e asettico.\nTweed e Kaine, preoccupati, invocano il voto prima che gli spettatori si convincano che Thursday ha ragione. Alla luce di questa emergenza senza precedenti, Thursday segue l'istruzione \"IN CASO DI EMERGENZA ECCEZIONALE ROMPERE IL VETRO\" del suo manuale operativo di agente di Giusrisfiction, e tira la maniglia. Il \"Gran Panjandrum\", capo supremo del mondo dei libri appare subito, e decide per un voto immediato, che si risolve a danno dell'UltraWord e affida a Thursday il ruolo del \"Banditore\" di GiurisFiction. La Centrale testi viene subordinata al Consiglio dei generi per far s\u00ec che non possa mai pi\u00f9 essere una minaccia. I due generici, che hanno nel frattempo definito le proprie personalit\u00e0 (e la loro identit\u00e0 sessuale) e si chiamano Randolph e Lola, Thursday, ed il suo dodo Pickwick si trasferiscono in \"Cime di Caversham\", che su proposta di Thursday viene acquistato dal Consiglio dei generi e trasformato in un villaggio vacanze per personaggi della narrativa in pausa; questo espediente contribuisce a risolvere il problema dello sciopero dei personaggi delle filastrocche. La storia narrata nel romanzo rappresenta un libro di Jasper Fforde dal titolo \"The Big Over Easy\".\nL'edizione statunitense ha un capitolo in pi\u00f9 che descrive una tempesta di parole durante il periodo in cui Thursday \u00e8 il Banditore del mondo dei libri.\nLa storia prosegue nel successivo romanzo \"C'\u00e8 del marcio\"."}
{"id": "2025690", "revid": "767487", "url": "https://it.wikipedia.org/wiki?curid=2025690", "title": "Maria Isabel Barreno", "text": ""}
{"id": "2025691", "revid": "767487", "url": "https://it.wikipedia.org/wiki?curid=2025691", "title": "Meridiano di sangue", "text": "Meridiano di sangue \u00e8 un romanzo dello scrittore statunitense Cormac McCarthy pubblicato dalla casa editrice Random House nel 1985, e tradotto in Italia per Einaudi nel 1997. \u00c8 il quinto romanzo di McCarthy ed \u00e8 considerato il suo capolavoro. \u00c8 inoltre considerato univocamente uno dei romanzi pi\u00f9 crudi e violenti che siano mai stati scritti.\nIl romanzo racconta la storia di un adolescente in fuga chiamato semplicemente \"The Kid\", il Ragazzo. Per i contenuti dell'opera lo scrittore si \u00e8 basato sul libro di memorie \"My confession\" di Samuel Chamberlain, membro della Banda Glanton.\nTrama.\nLa storia segue le gesta di un ragazzo nato in Tennessee nel 1833, uno che \u00ab\"cova dentro un gusto per la violenza insensata\"\u00bb e che a quattordici anni lascia casa per vagare, senza meta, per il Sud.\nUn giorno incontra il giudice Holden, un uomo misterioso, \u00ab\"enorme, calvo come un uovo, senza peli n\u00e9 sopracciglia\"\u00bb. Il giudice entra nella tenda di un predicatore e lo accusa davanti a tutti di atti di pedofilia e zoofilia, poi lascia che la folla, scandalizzata, lo aggredisca. Pi\u00f9 tardi, il giudice ammette di aver inventato le accuse senza alcun motivo.\nIl ragazzo si aggrega a una banda di filibustieri malconci al seguito del capitano White. Appena passato il confine con il Messico vengono attaccati da un gruppo di guerrieri Comanche. Il ragazzo, tra i pochi sopravvissuti, viene arrestato dalla polizia messicana a Chihuahua, messo in prigione e poi arruolato come cacciatore di scalpi al seguito del capitano Glanton. Muovendosi in paesaggi torridi e desolati, tra il Messico e gli Stati Uniti, questa nuova banda di straccioni spietati e senza regole, si trascina in una scia di sangue: indiani, contadini messicani, perfino gruppi isolati di soldati, vengono uccisi e depredati dei pochi averi.\nIn un crescendo di tensione ritrovano il giudice Holden. Circondati da un gruppo di guerrieri indiani e senza possibilit\u00e0 di fuga, si lasciano guidare dal giudice, che grazie ad una geniale applicazione da piccolo chimico riesce a portarli in salvo.\nI banditi si insediano in un traghetto sul fiume Gila, vicino a Yuma, in Arizona, dove taglieggiano i viaggiatori. Vengono attaccati dall'esercito USA e da una trib\u00f9 Yuma che avevano cercato di eliminare. Scampato all'ennesimo massacro, il ragazzo, dopo aver tentato di uccidere il giudice Holden ed essere finito in carcere, si ritrova a vagare lungo la frontiera tra Messico e Texas, di nuovo senza meta.\nOrmai adulto, l'uomo finisce a Fort Griffin, dove per l'ultima volta ritrova il giudice e assiste al suo spettacolo."}
{"id": "2025697", "revid": "729019", "url": "https://it.wikipedia.org/wiki?curid=2025697", "title": "WCW World Tag Team Championship", "text": "Il WCW World Tag Team Championship \u00e8 stato un titolo di wrestling riservato alla divisione tag team di propriet\u00e0 della World Championship Wrestling in seguito della World Wrestling Federation.\nStoria.\nIl titolo nacque come titolo di coppia della National Wrestling Alliance e di fatto aveva il nome NWA World Tag Team Championship ed i Wrecking Crew (Greg ed Ole Anderson) furono i campioni inaugurali.\nIl titolo rimase tale fino agli anni novanta, quando Ted Turner acquist\u00f2 la Jim Crockett Promotions per rinominarla World Championship Wrestling. La NWA non riconobbe pi\u00f9 i regni del titolo da quel momento.\nA marzo 2001, la WCW fu acquistata dalla WWF e con essa il titolo ed i suoi detentori, Sean O'Haire e Chuck Palumbo. I due persero il titolo contro i Brothers of Destruction in un'edizione di Smackdown! portando il titolo in WWF. \nAlle Survivor Series del 2001 e dopo aver vinto uno Steel cage match i Dudley Boyz lo unificarono al WWF Tag Team Championship ed a seguito dell'unificazione il titolo WCW fu ritirato.\nDal 17 gennaio 2008, la NWA riconosce i regni del WCW Tag Team Championship fino all'unificazione."}
{"id": "2025699", "revid": "285824", "url": "https://it.wikipedia.org/wiki?curid=2025699", "title": "WCW Tag Team Championship", "text": ""}
{"id": "2025707", "revid": "171813", "url": "https://it.wikipedia.org/wiki?curid=2025707", "title": "Zweites Deutsches Fernsehen", "text": ""}
{"id": "2025710", "revid": "466539", "url": "https://it.wikipedia.org/wiki?curid=2025710", "title": "Wallace Ford", "text": "Biografia.\nNato Samuel Jones Grundy a Bolton, nel Lancashire, in Inghilterra, fu inizialmente un attore vaudeville, prima di recitare a Broadway. Apparso in oltre 200 film, di cui 13 diretti da John Ford, nel 1922 spos\u00f2 Martha Haworth."}
{"id": "2025714", "revid": "172", "url": "https://it.wikipedia.org/wiki?curid=2025714", "title": "Aminoacido essenziale", "text": ""}
{"id": "2025718", "revid": "121608688", "url": "https://it.wikipedia.org/wiki?curid=2025718", "title": "Gran Premio d'Europa 2001", "text": "Il Gran Premio d'Europa 2001 \u00e8 stato un Gran Premio di Formula 1 disputato il 24 giugno 2001 sul circuito del N\u00fcrburgring, in Germania. La gara fu vinta da Michael Schumacher su Ferrari davanti a Juan Pablo Montoya su Williams - BMW e a David Coulthard su McLaren - Mercedes.\nVigilia.\nAspetti sportivi.\nHeinz-Harald Frentzen torn\u00f2 alla guida della Jordan dopo aver saltato il Gran Premio del Canada per via dei postumi dell'incidente occorsogli durante il Gran Premio di Monaco.\nNei giorni precedenti il Gran Premio Ralf Schumacher fu riconfermato dalla Williams fino al termine della stagione 2004, mentre la Arrows non rinnov\u00f2 il contratto di fornitura dei motori con la Asiatech, accordandosi con la Cosworth per la stagione seguente.\nAspetti tecnici.\nPoche scuderie portarono in pista sviluppi tecnici di rilievo. Ferrari, McLaren e Williams impiegarono gli stessi alettoni utilizzati in occasione del Gran Premio di Monaco. La Williams introdusse delle nuove appendici aerodinamiche davanti alle prese d'aria delle fiancate che necessitarono l'applicazione di protezioni di gomma sui bordi esterni per evitare che i meccanici si ferissero nelle operazioni di parcheggio delle monoposto. La BAR mont\u00f2 una nuova sospensione anteriore e un nuovo musetto caratterizzato da appendici aerodinamiche nella parte inferiore.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove libere di sabato mattina i risultati furono i seguenti:\nQualifiche.\nResoconto.\nMichael Schumacher ottenne la sua settima pole position stagionale, precedendo sullo schieramento le due Williams-BMW di Ralf Schumacher e Juan Pablo Montoya ed il compagno di squadra Barrichello, staccato di ben sei decimi. Coulthard e H\u00e4kkinen, non soddisfatti del comportamento della propria vettura in assetto da qualifica, si dovettero accontentare della terza fila, davanti alle due Jordan di Trulli e del rientrante Frentzen e alle due Sauber di R\u00e4ikk\u00f6nen e Heidfeld.\nWarm-up.\nRisultati.\nI tempi migliori fatti segnare nel warm up furono i seguenti:\nGara.\nResoconto.\nAvvio concitato per il \"poleman\" Michael Schumacher che durante il giro di allineamento, mentre stava testando il muletto, rimase appiedato nella parte opposta del circuito e fu costretto a una frettolosa corsa verso i box per riprendere la monoposto titolare e potersi schierare in tempo sulla griglia. Alla partenza Ralf Schumacher scatt\u00f2 meglio del fratello e lo affianc\u00f2, ma fu stretto all'interno da un cambio di traiettoria al limite da parte del pilota della Ferrari, dovendo cos\u00ec frenare e accodarsi al rivale. Alle spalle dei fratelli Schumacher si inserirono Montoya, Coulthard, H\u00e4kkinen, Trulli e Barrichello, quest'ultimo partito molto male dalla quarta piazzola.\nNei primi giri le posizioni rimasero invariate, con Michael Schumacher che, sfruttando la migliore resa dei suoi pneumatici Bridgestone in questa fase iniziale, arriv\u00f2 a guadagnare un margine massimo di tre secondi e mezzo sul fratello. Intorno al 12\u00ba passaggio, per\u00f2, giovando dell'alta temperatura dell'asfalto tedesco, le gomme Michelin montate dalle Williams cominciarono ad aumentare la propria efficacia e Ralf Schumacher ridusse progressivamente il distacco dal rivale a meno di mezzo secondo. Nel corso del 17\u00ba passaggio il ferrarista comp\u00ec anche un lieve errore in frenata, ma riusc\u00ec a difendersi dall'attacco portato dal fratello ormai a ridosso.\nI due battistrada rimasero molto vicini fino alla prima sosta ai box, che effettuarono contemporaneamente al 28\u00ba giro. La velocit\u00e0 dei meccanici di Maranello permise a Michael Schumacher di mantenere il comando della corsa sul fratello, che, nel rientrare in pista, oltre a doversi accodare a Coulthard per giunta oltrepass\u00f2 leggermente la linea di demarcazione della corsia di accelerazione, incorrendo quindi in una penalit\u00e0: al pilota della Williams fu imposto di effettuare uno \"stop &amp; go\" di 10 secondi, che scont\u00f2 al 39\u00ba passaggio, scivolando cos\u00ec in quarta posizione.\nAl secondo posto risal\u00ec quindi il compagno di box Montoya, seguito da Coulthard, mentre l'altra McLaren di H\u00e4kkinen, rallentata da una gomma spiattellata, fu sopravanzata ai \"pit stop\" sia da Barrichello che da Trulli; a una ventina di tornate dal termine, per\u00f2, l'italiano della Jordan fu costretto al ritiro per via di un problema alla frizione, permettendo quindi al finlandese di tornare in zona punti. Non vi furono ulteriori cambiamenti nelle posizioni di testa e Michael Schumacher ottenne la quinta vittoria stagionale davanti a Montoya, Coulthard, Ralf Schumacher, Barrichello e H\u00e4kkinen, consolidando ulteriormente il proprio vantaggio sui rivali nella classifica iridata.\nFonti.\nTutti i dati statistici sono tratti da Autosprint n.26/2001\nDuello in famiglia: emozioni al GP d'Europa 2001 con i due fratelli Schumacher - F1world.it/amarcord"}
{"id": "2025719", "revid": "121477173", "url": "https://it.wikipedia.org/wiki?curid=2025719", "title": "Delphine Forest", "text": "Biografia.\nDopo un film francese e uno americano, nel 1988, all'et\u00e0 di 22 anni venne notata dal regista Salvatore Nocita, che le affid\u00f2 il ruolo di Lucia Mondella nel fastoso sceneggiato \"I promessi sposi\" andato in onda tra il 12 novembre e il 10 dicembre del 1989, ottenendo un grande successo. Scelta per la sua fisicit\u00e0 e per la sua fotogenia, nell'edizione italiana fu doppiata da Loredana Nicosia, voce tra le pi\u00f9 importanti del Gruppo Trenta di Roma.\nNel 1990 interpret\u00f2 Violetta nel film \"C'era un castello con 40 cani\" di Duccio Tessari. Nel 1991 venne diretta da Agnieszka Holland nel film \"Europa Europa\". Nel 1992 interpret\u00f2 il doppio ruolo di Mathilde Seurat e Julie Renard nel film \"I divertimenti della vita privata\" di Cristina Comencini. Nel 1995 Ken Russell la diresse nel film tv \"Oltre la mente\"."}
{"id": "2025720", "revid": "74801", "url": "https://it.wikipedia.org/wiki?curid=2025720", "title": "Tom Gola", "text": ""}
{"id": "2025757", "revid": "1869172", "url": "https://it.wikipedia.org/wiki?curid=2025757", "title": "Rubem Fonseca", "text": "Biografia.\nSi laure\u00f2 in Giurisprudenza all'Universit\u00e0 Federale di Rio de Janeiro, all'epoca capitale del Brasile.\nDopo essere stato uno dei pi\u00f9 brillanti allievi dell'accademia di polizia di Rio, il 31 dicembre 1952 divenne commissario del sedicesimo distretto, intestato a San Cristoforo. Fu esonerato il 6 febbraio 1958. Gli anni nelle favelas permisero a Fonseca di essere lo scrittore brasiliano che di pi\u00f9 ha avuto contatti con quel mondo, che ha profondamente influenzato tutta la sua opera e il suo pensiero.\nTra il 1953 e il 1954 era stato pi\u00f9 volte presso l'Universit\u00e0 di New York, dove si appassion\u00f2 alla letteratura, attivit\u00e0 alla quale si dedic\u00f2 completamente dopo aver lasciato la polizia.\nIn quegli anni conobbe il connazionale scrittore Dalton Trevisan, del quale divenne amico. Si appassion\u00f2 inoltre al cinema, diventando successivamente sceneggiatore. Lavor\u00f2 per l'emittente televisiva statunitense Home Box Office, ottenendo visibilit\u00e0 anche per i suoi romanzi.\nRubem Fonseca \u00e8 morto all'ospedale Samaritano di Rio dopo essere stato colto da un attacco di cuore nel suo appartamento, nel quartiere di Leblon, il 15 aprile 2020, all'et\u00e0 di 94 anni. \nStile.\nLe opere di Rubem Fonseca sono scritte con uno stile secco e diretto, tipicamente Neorealistico, e nei suoi romanzi appare spesso solo il lato peggiore degli uomini, descritti come \"animali violenti che vivono al margine di un mondo fatto di assassini, prostitute e poveri\". Per molti critici brasiliani \u00e8 l'autore contemporaneo che ha meglio reso l'idea della povert\u00e0 della gente in Brasile per la narrazione distaccata e lo stile crudo.\nIl suo interesse per il Neorealismo cinematografico lo ha spinto a diventare anche sceneggiatore di successo a livello nazionale. Il suo doppio contributo al cinema e alla Letteratura gli hanno permesso di ricevere il prestigioso Premio Cam\u00f5es nel 2003 a Rio, diventando il sesto scrittore brasiliano a vincerlo"}
{"id": "2025758", "revid": "466539", "url": "https://it.wikipedia.org/wiki?curid=2025758", "title": "Muhammad Hassaneyn Haykal", "text": "Muhammad Hassaneyn Haykal () \u00e8 stato uno dei pi\u00f9 noti giornalisti egiziani, oltre che apprezzato scrittore. Per 17 anni (1957-1974) \u00e8 stato direttore del famoso quotidiano del Cairo \"al-Ahram\" (\"Le piramidi\") e, in quanto autorevole commentatore delle questioni vicino-orientali, \u00e8 stato ascoltato consigliere del presidente della Repubblica egiziana, Gam\u0101l \u02bfAbd al-N\u0101sir (Nasser).\nBiografia.\nCarriera e pubblicazioni.\nHaykal \u00e8 stato componente del Comitato Centrale dell'Unione Socialista Araba, il partito unico filo-nasseriano che ha retto, con diverse etichette, la storia politica ed economica fin dall'epoca della rivoluzione dei \"Liberi Ufficiali\".\nNel 1983, Haykal ha pubblicato diversi libri: \"Sphinx and Commissar\", \"Cutting the Lion's Tale: Suez Through Egyptian Eyes\", \"The Road to Ramadan\" e l'esplosivo \"Khar\u012bf al-ghadab\" (Autunno di rabbia), in cui egli analizzava le ragioni retrostanti l'assassinio del presidente S\u0101d\u0101t e l'affacciarsi prepotente sulla scena del cosiddetto \"Islam politico\".\nHa scritto vari altri libri, tra cui: \"Nasser: The Cairo Documents\", \"The Sphinx and the Commissar: The Rise and Fall of Soviet Influence in the Middle East\", \"The Cairo Documents: The Inside Story of Nasser and His Relationship with World Leaders, Rebels, and Statesmen\", \"Secret Channels: The Inside Story of Arab-Israeli Peace Negotiations\", \"Illusions of Triumph\", \"Iran: The Untold Story\", \"The Return of the Ayatollah, The Iranian Revolution from Mossadeq to Khomeini\" e \"October War\".\nVecchio guerriero.\nNel settembre del 2003, appena compiuto gli 80 anni, Haykal scrisse un articolo, in una rivista mensile (\"Wijhat Nathar\", su cui aveva scritto per qualche tempo), in cui affermava che era giunto il momento per un \"vecchio guerriero\" come lui di abbandonare la penna e di farsi da parte. Haykal specific\u00f2 che la sua decisione non significava che egli sarebbe scomparso, quanto piuttosto che il suo mettersi da parte era necessario per osservare meglio ci\u00f2 che accadeva. Nell'articolo narrava anche numerosi episodi della sua vita professionale e che avevano contribuito a formare la sua esperienza, inclusa la sua prima missione come reporter nella battaglia di El Alamein nel 1942, la sua amicizia con Nasser e i suoi rapporti con S\u0101d\u0101t. Inoltre egli rese noti i suoi redditi, pubblicando tutto ci\u00f2 che aveva incassato per i suoi lavori e gli incarichi che gli erano stati assegnati.\nConferenze.\nTiene una serie di conferenze sull'emittente televisiva Al-Jazeera, che gode di vasta \"audience\" nel mondo arabo e a livello internazionale. Ogni gioved\u00ec sera, Haykal affronta un tema diverso, mettendo a disposizione le sue vaste conoscenze ed esperienze: dalla storia egiziana, alla storia interaraba, da quella internazionale a temi pi\u00f9 squisitamente storici, quali i motivi della decadenza ottomana e del sorgere del moderno nazionalismo arabo. Ha anche affrontato il tema del recente sorgere del cosiddetto \"Impero statunitense\" e il declino delle antiche superpotenze e ha approfondito la questione del deterioramento dei rapporti tra Nasser e i Fratelli Musulmani, del loro tentativo di uccidere il \"ra\u02be\u012bs\" e la conseguente impiccagione di Sayyid Qutb. Non ha mancato infine di criticare il presidente Mub\u0101rak per la sua ennesima elezione presidenziale e ha suggerito che i mandati presidenziali in Egitto non dovrebbero eccedere il termine dei 10 anni.\nIl 26 luglio (giorno dell'indipendenza egiziana) del 2007, Haykal ha parlato dell'Alta Diga di Asw\u0101n: forse la pi\u00f9 incisiva realizzazione civile egiziana durante il periodo nasseriano, e la sua intenzione di sospendere le sue conferenze televisive. Haykal ha detto al suo pubblico che aveva bisogno di una pausa \"per alcuni mesi\", alludendo a questioni di stanchezza e di salute, augurandosi - \"se Dio vuole\" ( \"in sh\u0101' All\u0101h\" ) - di poter riprendere a parlare sul tema delle guerre arabe\nIl successo della trasmissione di Haykal \u00e8 dimostrato dalle oltre 50.000 email e lettere che settimanalmente ha ricevuto.\nOnorificenze.\nOnorificenze egiziane.\n Cavaliere di gran croce dell'Ordine al merito"}
{"id": "2025759", "revid": "36426", "url": "https://it.wikipedia.org/wiki?curid=2025759", "title": "Lanterna Magica", "text": ""}
{"id": "2025761", "revid": "327773", "url": "https://it.wikipedia.org/wiki?curid=2025761", "title": "Placca araba", "text": "La placca araba (o placca arabica) \u00e8 una delle tre placche tettoniche (assieme alla placca africana ed alla placca indiana) che si sta muovendo verso nord da milioni di anni in direzione di una collisione inevitabile con l'Eurasia.\nQuesto processo sta risultando nell'orogenesi di una serie di catene montuose che si estendono dai Pirenei in occidente, attraversando l'Europa ed il Medio oriente, fino all'Himalaya ed alle catene del sud-est asiatico.\nLa Placca Arabica corrisponde prevalentemente alla penisola arabica, estendendosi verso nord in direzione della Turchia.\nI confini della placca sono:\nLa placca arabica faceva parte della placca Africana durante gran parte dell'eone Fanerozoico (Paleozoico - Cenozoico), fino all'epoca Oligocenica dell'era Cenozoica. \nIl \"rifting\" del Mar Rosso \u00e8 iniziato nell'Eocene, ma la separazione tra Africa e Penisola Arabica si \u00e8 prodotta nell'Oligocene, e da allora la placca arabica si \u00e8 mossa lentamente in direzione della placca euroasiatica.\nLa collisione tra la placca arabica e l'Eurasia sta esercitando una marcata pressione tettonica sulla catena montuosa di Zagros, in Iran."}
{"id": "2025764", "revid": "889336", "url": "https://it.wikipedia.org/wiki?curid=2025764", "title": "Agrone d'Illiria", "text": "Biografia.\nAgrone era il figlio di Pleurato II, il re degli Ardiei (che vissero tra l'odierna Albania settentrionale e il Montenegro). Egli sconfisse nel 231 a.C. gli Etoli che assediavano la localit\u00e0 di Medione nell'Acarnania e che avevano occupato Ambracia, la citt\u00e0 che un tempo era stata la capitale del regno di Pirro. Sotto di lui il regno d'Illiria raggiunse la massima estensione e potenza. Dopo essere morto di pleurite, gli succedette la seconda moglie Teuta, dato che il figlio avuto dalla prima moglie Triteuta, Pinne, era ancora un bambino.\nIl re Agrone aveva tendenze militari, che secondo il racconto di Stradone, nessuno dei suoi predecessori aveva reso tanto potente il paese dal punto di vista bellico. Forse Agrone era preoccupato dalla crescita di una nuova potenza, quella di Roma, che era in continua espansione, e che rappresentava un pericolo per l'Illiria; dopo la morte di Agrone and\u00f2 al trono la regina Teuta, e si dice che non fosse molto gradita ai Romani, che la chiamavano \u201cla regina isterica\u201d. \nIn suo onore, oggi il nome \"Agron\" \u00e8 molto usato nell'Albania odierna."}
{"id": "2025765", "revid": "1573940", "url": "https://it.wikipedia.org/wiki?curid=2025765", "title": "Bratteato di Undley", "text": "Il Bratteato di Undley \u00e8 un bratteato del V secolo rinvenuto ad Undley Common, nei pressi di Lakenheath, Suffolk (). Riporta la pi\u00f9 antica iscrizione runica riconducibile al Fu\u00feorc anglo-frisone (derivato dal germanico Fu\u00feark antico).\nL'immagine del bratteato \u00e8 un adattamento della moneta \"Urbs Roma\" battuta da Costantino I, raffigurante la testa con elmo dell'imperatore e l'immagine di Romolo e Remo allattati dalla lupa su una faccia. Ha il diametro di 2,3\u00a0cm e pesa 2,24 grammi. Potrebbe essere stato coniato in Germania settentrionale o in Scandinavia meridionale, ed in seguito portato in Inghilterra da un colono anglosassone.\nL'iscrizione si legge come:\nLa \"o\" \u00e8 la pi\u00f9 antica forma conosciuta di una runa \" os\" \u16a9 in contrasto alla \"\u00e6sc\" \u16ab.\nIl \"m\u00e6g\u00e6 medu\" viene interpretato \"ricompensa per i parenti\" facendo riferimento al bratteato stesso. Il \"g\u00e6gog\u00e6\" sembra un'invocazione magica o un pianto di battaglia, paragonabile al \"g\u0361ag\u0361ag\u0361a\" sull'asta di lancia Kragehul I: in entrambi i casi il \"ga\" (\"g\u00e6\", \"go\") sono scritti come rune legate, ovvero la forma ad X della gyfu ha i lati attaccati per le vocali. Dal momento che l'unica differenza tra \"\u00e6\" e \"o\" \u00e8 la leggera inclinazione dei lati, l'iscrizione mostra solo una leggera cadenza di anglo-frisone."}
{"id": "2025770", "revid": "638792", "url": "https://it.wikipedia.org/wiki?curid=2025770", "title": "Kiyonaga Matsumoto", "text": ""}
{"id": "2025772", "revid": "1543377", "url": "https://it.wikipedia.org/wiki?curid=2025772", "title": "Giro di Lombardia 2008", "text": "Il Giro di Lombardia 2008, centoduesima edizione della \"classica delle foglie morte\", \u00e8 stato corso il 18 ottobre 2008, tra le provincie di Varese, Como e Lecco, ed ha affrontato un percorso di 242\u00a0km. \u00c8 stato vinto da Damiano Cunego, alla seconda vittoria consecutiva e terza in totale, che ha concluso in 5h37'04\".\nPercorso.\nLa gara parte da Varese ed arriva a Como, per una lunghezza totale di 242 km, ripercorrendo il percorso dell'edizione del 2007. Partenza alle 11:00 dalla \"Citt\u00e0 Giardino\", sede dei Campionati del mondo di ciclismo su strada appena disputati, e, dopo aver attraversato Malnate, il percorso si snoda interamente entro i territori comasco e lecchese. Giunti a Como si segue la costa del Lario sul lato occidentale, attraverso la Val d'Intelvi fino a toccare il Lago di Lugano, e raggiungendo Bellano sul lato opposto del lago. Da qui si sale verso Taceno e, attraversando la Valsassina, si giunge a Lecco passando per le asperit\u00e0 del Colle di Balisio. Giunti nel capoluogo si risale il braccio destro del lago da Valmadrera verso Bellagio, per poi affrontare la salita del Santuario della Madonna del Ghisallo, le ascese verso Civiglio e San Fermo della Battaglia, prima di tornare sul traguardo a Como in Lungo Lario Trento.\nSquadre e corridori partecipanti.\nPrendono il via 22 squadre e 167 atleti. Favoriti sono il neocampione del mondo Ballan e Cunego, vincitore dell'edizione precedente, della Lampre, lo spagnolo campione olimpico Samuel S\u00e1nchez della Euskaltel-Euskadi, il russo Kolobnev della CSC, il belga Gilbert della Fran\u00e7aise des Jeux, l'australiano di Castronno Cadel Evans della Silence-Lotto, l'olandese Gesink ed \u00d3scar Freire della Rabobank.\nResoconto degli eventi.\nPartenza alle 10:59 da viale Belforte a Varese, dopo lo spostamento da Palazzo Estense. Parte subito forte la gara con la prima fuga di 35 atleti, tra i quali anche il varesotto Stefano Garzelli capitano della Acqua &amp; Sapone-Caff\u00e8 Mokambo in cerca della vittoria che manca a Varese dal 1931, dopo solo 10\u00a0km ed un'elevata media nella prima ora di 46,600 km/h. \u00c8 ancora l'Acqua &amp; Sapone, con Luca Paolini, a rilanciare un nuovo tentativo di fuga dopo 30\u00a0km che accumula 9'25\u201d di massimo vantaggio e mantiene la testa della corsa fino sul Ghisallo. Qui sono Gilberto Simoni, Stefano Garzelli e Michele Scarponi a ricucire lo svantaggio, annullato a 22\u00a0km dall'arrivo dal gruppo che torna compatto. Prende il comando quindi la Lampre con Tiralongo, Marzano e Szmyd ed \u00e8 poi di Damiano Cunego l'azione decisiva. Sul Civiglio partono Horner e Failli, seguiti dallo stesso Cunego, che li stacca dopo lo scollinamento e nella discesa verso il San Fermo resiste all'inseguimento dell'oro olimpico Samuel S\u00e1nchez. Il \"Piccolo Principe\" di Cerro Veronese arriva dunque solo al traguardo in Lungo Lario Trento, staccando di 20\" lo sloveno Janez Brajkovi\u010d, che esulta pensando di aver conquistato la vittoria, ed il colombiano Rigoberto Ur\u00e1n."}
{"id": "2025778", "revid": "1564499", "url": "https://it.wikipedia.org/wiki?curid=2025778", "title": "Herdonia", "text": ""}
{"id": "2025779", "revid": "19521948", "url": "https://it.wikipedia.org/wiki?curid=2025779", "title": "Aerdonia", "text": ""}
{"id": "2025784", "revid": "729019", "url": "https://it.wikipedia.org/wiki?curid=2025784", "title": "Stazione di Abbasanta", "text": "La stazione di Abbasanta, gi\u00e0 \"stazione di Ghilarza\", \u00e8 una stazione ferroviaria al servizio del comune di Abbasanta, situata lungo la ferrovia Cagliari-Golfo Aranci.\nStoria.\nRealizzata dalla Compagnia Reale delle Ferrovie Sarde, la stazione fu inaugurata il 1\u00ba luglio 1880, insieme al tronco tra Oristano e Giave della linea Cagliari-Golfo Aranci, per poi iniziare l'esercizio regolare il giorno successivo.\nL'impianto, che fu gestito in origine dalla Compagnia Reale, nel 1920 venne acquisito dalle Ferrovie dello Stato e nel 2000 venne dato in gestione a RFI, societ\u00e0 sempre del gruppo FS.\nDurante l'epoca fascista lo scalo mut\u00f2 denominazione per un breve periodo: nella prima met\u00e0 degli anni trenta la stazione risultava essere denominata \"Ghilarza\", comune in cui fu inglobato quello di Abbasanta tra il 1927 e il 1934.\nTra l'ultima parte del Novecento e i primi anni del XXI secolo lo scalo merci presente nell'impianto \u00e8 caduto in disuso e la sua area \u00e8 stata destinata ad altri impieghi legati al servizio passeggeri: a met\u00e0 degli anni duemila \u00e8 stato realizzato un sottopassaggio pedonale nello scalo, inaugurato nel 2009. A questo intervento ne \u00e8 seguito un secondo che ha portato l'area del servizio merci a venire destinata a terminal per le autolinee ed a parcheggio per i mezzi privati: tale opera, che ha dato alla stazione caratteristiche di centro intermodale, \u00e8 stata inaugurata nel dicembre 2014.\nStrutture e impianti.\nLa stazione si trova nella parte ovest del comune di Abbasanta, ed ha caratteristiche di scalo passante lungo la ferrovia Cagliari-Golfo Aranci. L'impianto \u00e8 dotato di tre binari, di cui il primo di corsa, tutti attrezzati per il servizio passeggeri; in precedenza tale numero era superiore, stante la presenza in passato di uno scalo merci nell'impianto, dotato di alcuni tronchini per lo scopo.\nA est del fascio binari si trovano il fabbricato viaggiatori e gli altri locali impiegati per l'esercizio ferroviario: l'edificio per i passeggeri \u00e8 una costruzione su due piani di sviluppo (di cui solo il piano terra impiegato per i fini ferroviari) e a pianta rettangolare, composto da una parte centrale (dotata di un tetto a falde in laterizi) e da due corpi laterali a un solo piano, sormontati da terrazze. Adiacente al fabbricato viaggiatori sul lato nord \u00e8 situata un'ulteriore costruzione a un piano con altri locali di servizio, sempre in direzione Golfo Aranci si trova inoltre la torre dell'acqua della stazione e una palazzina in disuso atta ad alloggi per il personale. Oltre il passaggio a livello di via dei Caduti si trovano anche una casa cantoniera (dismessa) ed un piccolo magazzino. Un ulteriore fabbricato di servizio \u00e8 inoltre situato a sud di quello viaggiatori.\nDue ulteriori fabbricati di servizio si trovano a nord di questa costruzione (uno dei quali adibito ai servizi igienici dell'impianto), altrettanti sono posti sul lato sud dell'edificio passeggeri. La gestione del movimento ferroviario nella stazione (non presenziata) avviene in remoto a cura del DCO di Cagliari.\nLa gestione del movimento ferroviario nella stazione \u00e8 controllata dal DCO di Cagliari.\nMovimento.\nLo scalo \u00e8 servito da Trenitalia, i cui convogli permettono il collegamento dell'impianto con gli altri centri raggiunti dalla Dorsale Sarda e con quelli del Sassarese.\nServizi.\nLa stazione \u00e8 classificata commercialmente da RFI nella categoria \"bronze\", ed \u00e8 accessibile all'utenza portatrice di handicap di tipo motorio e visivo.\nPer quanto riguarda i servizi l'accesso ai treni \u00e8 garantito da due banchine: la prima \u00e8 attigua al binario uno e sormontata da una caratteristica pensilina metallica dinanzi al fabbricato viaggiatori e da una in cemento. Quest'ultima \u00e8 situata nell'area del sottopassaggio pedonale che unisce la banchina a quella presente tra i binari 2 e 3, anch'essa dotata di pensilina in cemento.\nIl fabbricato viaggiatori ospita inoltre una sala d'attesa e una biglietteria automatica, quest'ultima ha sostituito l'analogo servizio a sportello presente in stazione sino a fine anni 2000.\nInterscambi.\nLo scalo dalla fine del 2014 ha assunto caratteristiche di centro intermodale: il terminal delle autolinee della stazione ospita gli autobus dell'ARST e della Autolinee Pisanu, che effettuano il collegamento con vari centri del circondario."}
{"id": "2025786", "revid": "399", "url": "https://it.wikipedia.org/wiki?curid=2025786", "title": "Azzano Decimo", "text": "Azzano Decimo (\"Athan\" o \"Azan\" in veneto, \"Dassan\" o \"Da\u00e7\u00e0n di Porden\u00f2n\" in friulano occidentale) \u00e8 un comune italiano di abitanti del Friuli-Venezia Giulia.\nIn base alla legge regionale 26/2014 \"Riordino del sistema Regione - Autonomie locali del Friuli Venezia Giulia\" Azzano Decimo \u00e8 sede della UTI \"Sile e Meduna\" di cui fa parte con i comuni di: Chions, Fiume Veneto, Pasiano di Pordenone, Prata di Pordenone e Pravisdomini.\nGeografia fisica.\nAzzano Decimo \u00e8 situato nella pianura friulana occidentale, a pochi chilometri dalla sponda sinistra del Meduna. Dista circa 10\u00a0km da Pordenone.\nPer la sua collocazione geografica \u00e8 crocevia di importanti flussi commerciali e industriali.\nIl comune di Azzano Decimo \u00e8 caratterizzato da diversi paesaggi naturali con resti di antichi boschi di latifoglie e conifere angiosperme, alcune di esse vecchie di centinaia d'anni; il pi\u00f9 importante tra questi \u00e8 sicuramente il bosco della \"Mantova\".\nStoria.\nIl territorio del comune di Azzano Decimo fu abitato fin dalla preistoria. Sono noti agli studiosi i siti neolitici in localit\u00e0 Fagnigola e Valer-Pezzacurta.\nQuando la regione fu conquistata dai Romani, Azzano assurse a una certa importanza, come dimostrano gli interessantissimi repertori rinvenuti addirittura nel corso dei normali lavori agricoli: certo il merito \u00e8 da ricercarsi nella fertilit\u00e0 del terreno, irrigato dai numerosi fiumi che lo attraversano, e perch\u00e9 si trovava lungo il percorso di una delle vie aperte dalle truppe per facilitare i collegamenti fra Roma e gli altri centri dell'Impero.\nIl toponimo Azzano sembra derivare dal \"cognomen\" di una locale famiglia di proprietari terrieri (\"Attii\" o \"Accii\"), mentre l'aggettivo Decimo fu aggiunto dopo l'annessione del Comune al Regno d'Italia, con Regio Decreto datato 18/08/1867, e sta ad indicare la decima pietra miliare qui posta a segnare la distanza dall'antico centro di Concordia Sagittaria.\nLe fonti menzionano ancora Azzano durante il Medioevo, come sede di un castello fortificato, uno dei tanti fatti costruire a scopo difensivo dai Patriarchi di Aquileia: il castello e l'annesso territorio era infeudato primitivamente alla gastaldia di Meduna e pi\u00f9 tardi alla nobile famiglia \"di Azzano\", i cui membri avevano l'obbligo di risiedere nel castello e garantirne la difesa.\nDistrutto il castello verso la fine del XIII secolo, Azzano rimase centro agricolo e godette di una certa importanza dal punto di vista religioso perch\u00e9 sede della pieve di San Pietro, suffraganea al vescovato di Concordia, dalla quale dipendevano numerose chiese sparse nel territorio.\nCon un referendum del 18 ottobre 2015 la popolazione ha rifiutato la proposta di fusione con il comune di Pravisdomini.\nAl giorno d'oggi Azzano \u00e8 un comune industrializzato con pi\u00f9 di 15.000 abitanti.\nSimboli.\nLo stemma comunale \u00e8 stato concesso, insieme al gonfalone municipale, con il regio decreto del 1\u00ba giugno 1931.\nIl falcetto e il mannello di grano simboleggiano l'attivit\u00e0 agricola che all'epoca era la risorsa prevalente del comune.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 10,12% della popolazione. Di seguito sono riportati i gruppi pi\u00f9 consistenti:\nCultura.\nEventi.\ngiugno - Sagra del Montasio a Fagnigola.\nluglio - Dal 2000 si tiene la Fiera della Musica, un festival musicale internazionale in cui intervengono gruppi da tutta Europa e di diversi generi. Tra gli altri, vi hanno partecipatoMoby, Jethro Tull e Caparezza\nfine agosto - \"Festeggiamenti della Madonna del Bembo\" o \"Al Parco\", comunemente conosciuti come \"il Bembo\".\nfine agosto - Sagra della Faraona a Cesena.\n21-22 novembre - A Tiezzo, gi\u00e0 dal 1600, ricorre la festa della Madonna della salute.\nOgni luned\u00ec mattina si tiene il mercato ad Azzano Decimo.\nGeografia antropica.\nFrazioni.\nLe frazioni di Azzano Decimo sono quattro: Corva, Fagnigola, Cesena e Tiezzo.\nCorva.\nLa frazione sembra dovere il suo antico nome ad un'ansa (curva) del fiume Meduna: nel passato dipese dal punto di vista ecclesiastico dalla chiesa di San Marco, dalla quale si stacc\u00f2, diventando parrocchia autonoma solo nel 1719.\nFu infeudata alla Signoria e successivamente a Mainardo di Azzano Decimo. La sua storia la lega al fiume, percorso navigabile, che per\u00f2 la martori\u00f2 pi\u00f9 volte con terribili alluvioni e straripamenti.\nL'antica parrocchiale rimase distrutta nel corso di una terribile alluvione; anche un successivo edificio, tuttora esistente, fu gravemente danneggiato dal Meduna: l'attuale parrocchiale dedicata a S.Bartolomeo fu eretta tra il 1939 ed il 1941 in stile neogotico.\nConserva ancora una parte delle suppellettili del precedente edificio ed \u00e8 stata recentemente abbellita da un grande mosaico absidale che rappresenta il Cristo attorniato da angeli, opera di Renato Gregorini (1988).\nFagnigola.\nLa frazione fu abitata fin dal Neolitico, come dimostrano i reperti archeologici rinvenuti in loco. Fu poi colonia romana e nel Medioevo divenne possedimento dell'Abbazia di Sesto al Reghena.\nAnche Fagnigola ebbe all'inizio del secolo una nuova parrocchiale in stile neogotico, che sostitu\u00ec nell'uso dei fedeli l'antico edificio Quattrocentesco: antistante al nuovo edificio fu innalzata la Colonna di San Michele a ricordo della Conciliazione fra Stato e Chiesa (1929).\nIn territorio di Fagnigola, localit\u00e0 Santa Ros\u00e0lia dipendente dalla parrocchiale di Azzanello \u00e8 la chiesa di Santa Rosalia: costruzione quattrocentesca, pi\u00f9 volte rimaneggiata (1850-1951) conserva la pala d'altare di autore ignoto, dedicata alla santa e affreschi di scuola sanvitese, San Rocco e Madonna con bambino (XV secolo).\nTiezzo.\nIl destino di Tiezzo \u00e8 stato nei secoli strettamente legato a quello di Azzano; analogamente fu abitato gi\u00e0 in epoca romana ed alto medioevale, ma le notizie che possediamo risalgono ad un periodo assai pi\u00f9 recente.\nNel medioevo Tiezzo fu soggetta tra varie giurisdizioni che ne ebbero la cura temporale e spirituale ed infine venne a far parte del dominio della Repubblica di Venezia (1420), che applic\u00f2 anche a questo territorio l'uso del frazionamento in propriet\u00e0 terriere affidate a diverse famiglie patrizie.\nQuesta \u00e8 la causa dell'estrema dispersione del contesto urbano delle frazione e dell'esistenza di numerosi edifici sacri, antiche chiese campestri o cappelle gentilizie.\nLa parrocchiale, dedicata a San Martino e costruita nel primo Seicento, si presenta ora nello stile neoclassico voluto dal restauro ottocentesco: conserva due pale settecentesche e tre bassorilievi eseguiti dall'artista Pierino Sam.\nData alla prima met\u00e0 dell'Ottocento l'attuale chiesa dei Santi Giusto e Liberale di Fiumesino, ancora in stile neoclassico; pi\u00f9 antica \u00e8 la chiesa di San Giovanni Battista, antica cappella annessa alla villa appartenuta ai conti Cappellari della Colomba, che conserva un altare settecentesco ornato da una pregevole pala raffigurante la Sacra Famiglia.\nSempre al Settecento risale la chiesa di San Martino di via Armentera, mentre l'attuale chiesa di San Pietro in Vinculis, in localit\u00e0 Piagno, risale al secolo XVII ma fu costruita al posto di un precedente edificio gi\u00e0 esistente nel XIII secolo d.C.\nAltre localit\u00e0 del territorio.\nLe localit\u00e0 e le borgate sono: Capo di Sopra (attuale chiesa di Santa Croce), Capo di Sotto, Borgo Facca, Cesena, Fiumesino, Fratte, Colle, Mantova, Santa Rosalia, Piagno, Zuiano, e Cinque strade.\nInfrastrutture e trasporti.\nStrade.\nIl comune \u00e8 attraversato dall'autostrada A28. Lo svincolo pi\u00f9 vicino, denominato \"Azzano Decimo\", si trova in prossimit\u00e0 del confine tra il comune di Fiume Veneto (presso la frazione Praturlone) e il comune di Azzano Decimo. Inoltre, il comune \u00e8 attraversato dall'ex strada statale ora SR251.\nFerrovie.\nAzzano Decimo disponeva di una stazione ferroviaria, denominata Chions-Azzano Decimo, fino al 1967, data della soppressione del servizio viaggiatori della Ferrovia San Vito al Tagliamento-Motta di Livenza.\nMobilit\u00e0 urbana.\nIl trasporto pubblico ad Azzano Decimo \u00e8 garantito dagli autoservizi gestiti dall'azienda di trasporto pubblico locale ATAP S.p.A., che opera con proprie vetture in tutto il territorio della provincia.\nAmministrazione.\nGemellaggi.\nIl comune fa parte dell'associazione degli Azzano d'Italia, undici fra comuni e frazioni che portano nel loro nome il termine Azzano e i cui cittadini si chiamano azzanesi: Azzano d'Asti, Azzano Decimo, Azzano Mella, Azzano San Paolo, Castel d'Azzano e altre sei frazioni.\nSindaco.\nIl sindaco \u00e8 Marco Putto dall'elezione del 2012, rieletto in quella del 2017."}
{"id": "2025787", "revid": "827882", "url": "https://it.wikipedia.org/wiki?curid=2025787", "title": "Gran Premio di Monaco 1955", "text": "Il Gran Premio di Monaco 1955 fu la seconda gara della stagione 1955 del Campionato mondiale di Formula 1, disputata il 22 maggio sul Circuito di Monte Carlo.\nStirling Moss, dopo aver firmato per la Mercedes per la prossima stagione, viene sostituito alla Maserati da Jean Behra.\nIl pilota monegasco Louis Chiron, che corse in questo Gran Premio all'et\u00e0 di 55 anni, diventa il pilota pi\u00f9 anziano ad aver preso parte ad un Gran Premio di Formula 1, record imbattuto.\nQualifiche.\nI risultati delle prove ufficiali sanciscono la superiorit\u00e0 di Juan Manuel Fangio, di Alberto Ascari e del giovane Stirling Moss su tutti gli altri. Fangio ed Ascari, addirittura, segnano il medesimo tempo, ma Moss, con la seconda Mercedes, \u00e8 staccato di appena 1/10 di secondo. Bene anche Castellotti, che riesce a spiccare il quarto miglior tempo ed a piazzarsi cos\u00ec in seconda fila. Gli altri due alfieri della Lancia sono pi\u00f9 staccati: Villoresi \u00e8 settimo, Chiron \u00e8 19\u00b0, cio\u00e8 penultimo. Le Ferrari non brillano (Maurice Trintignant, il miglior ferrarista, \u00e8 in quarta fila con il nono tempo) mentre le Maserati appaiono relativamente pi\u00f9 veloci (Jean Behra quinto, Roberto Mi\u00e8res sesto, Luigi Musso ottavo). La Gordini meglio piazzata, quella di Robert Manzon, \u00e8 appena tredicesima, preceduta dalla Vanwall di Mike Hawthorn.\nGara.\nAscari non \u00e8 autore di una partenza azzeccata, ed al primo giro si ritrova in quarta posizione, preceduto da Fangio, dal compagno di squadra Castellotti e da Moss. Al 10\u00ba giro, dietro al leader Fangio, troviamo Moss, poi Ascari che ha appena superato Castellotti, e la Maserati di Behra. Quest'ultimo per\u00f2 rinviene fortissimo e ri-supera prima Castellotti e poi anche Ascari, portandosi al terzo posto alle spalle del duo Mercedes. Al 35\u00ba giro, Castellotti \u00e8 costretto al box per far controllare una ruota ma anche per rabboccare il carburante. Al 40\u00ba giro la situazione \u00e8: 1\u00b0 Fangio, 2\u00b0 Moss (molto vicino al compagno di marca), 3\u00b0 Behra a 43\u201d e 4\u00b0 Ascari a 50\u201d, 5\u00b0 il sorprendente Maurice Trintignant con la Ferrari (staccato per\u00f2 di 1'20\u201d da Fangio), 6\u00b0 Mi\u00e8res e 7\u00b0 Villoresi. Al 42\u00ba giro, Behra si ferma lungamente al box per sistemare un raccordo della tubazione dell'olio e viene doppiato. Alla Maserati si pensa di far passare Behra alla guida della macchina di Cesare Perdisa (in miglior posizione), mentre al bolognese non resta che sistemarsi al volante della pi\u00f9 attardata macchina di Behra. Poco prima di met\u00e0 gara, il primo vero colpo di scena di questo Gran Premio: Fangio si ritira per la rottura del ponte. Passa cos\u00ec a condurre Moss, con 1'22\u201d di vantaggio sulla D50 di Ascari. Tutti gli altri sono gi\u00e0 stati doppiati: Trintignant \u00e8 3\u00b0, Mi\u00e8res \u00e8 4\u00b0.\nMalgrado l'enorme vantaggio, Stirling Moss continua a tirare come un ossesso, forse per giungere a doppiare anche Ascari, che \u00e8 l'ultimo concorrente a pieni giri. Ecco che quando mancano venti giri al termine Moss \u00e8 fermato da un guasto di motore e Ascari si trova in testa; i numerosi italiani presenti si accingono a festeggiare il nuovo leader della corsa, quando il milanese, alla \u201cchicane\u201d del porto, finisce in mare.\nCome riferito dallo stesso Ascari nelle ore successive, la causa del guaio sarebbe stata il bloccaggio del freno anteriore destro, che avrebbe innescato una sbandata verso l'esterno, incontrollabile: dovendo scegliere tra un muretto di sabbia, una piccola tribuna affollata e l'acqua, il pilota finisce per scegliere quest'ultima, considerandola il male minore. Una seconda ipotesi \u00e8 quella della sbandata sull'olio lasciato sul tracciato dal motore in avaria della Mercedes di Stirling Moss, transitata poco prima. Alberto comunque sguscia dalla macchina inabissata e risale a galla raggiungendo il sommozzatore che gi\u00e0 si \u00e8 tuffato in suo soccorso. Anche se ricoverato precauzionalmente all'ospedale di Monte Carlo, il pilota \u00e8 praticamente illeso.\nAl comando del Gran Premio viene cos\u00ec a trovarsi il regolare Trintignant con la Ferrari. Il solo ulteriore momento entusiasmante della corsa \u00e8 dato dall'inseguimento di Castellotti, che si porta a 15\u201d dal nuovo leader e riduce poi il distacco fino a soli 11\u201d. L'inseguimento per\u00f2 non ha successo, e nelle ultime tornate il lodigiano della Lancia \u00e8 costretto a ridurre il ritmo, tanto che alla fine il distacco sale nuovamente a 20\u201d. La corsa si conclude con la prima vittoria in Formula 1 di Maurice Trintignant (coltivatore di viti in quel di N\u00eemes e zio dell'attore Jean-Louis), con il posto d'onore di Castellotti con la D50, con la terza piazza della Maserati di Behra condotta anche dal giovane Cesare Perdisa"}
{"id": "2025794", "revid": "725", "url": "https://it.wikipedia.org/wiki?curid=2025794", "title": "Tiv\u00f9sat", "text": "Tiv\u00f9sat \u00e8 una piattaforma radiotelevisiva satellitare gratuita creata dalla societ\u00e0 a responsabilit\u00e0 limitata italiana Tiv\u00f9 diffusa tramite la flotta satellitare Hot Bird a 13 gradi est di Eutelsat Communications.\nPresentata ufficialmente con la conferenza stampa il 22 luglio 2009 e inaugurata il 31 luglio seguente, Tiv\u00f9sat si propone l'obiettivo di rendere accessibile ai domiciliati in Italia, Repubblica di San Marino e Citt\u00e0 del Vaticano la programmazione delle emittenti nazionali attraverso la tecnologia satellitare, integrandola solo in minima parte con quella pi\u00f9 ampia e gi\u00e0 diffusa via satellite dalle principali emittenti internazionali.\nStoria.\nTiv\u00f9sat viene lanciata ufficialmente il 31 luglio 2009 in concomitanza con l'abbandono di Sky da parte dei canali RaiSat. Insieme a questi (e al resto dell'offerta Rai) vengono resi disponibili sin da subito alcuni canali Mediaset. Dallo stesso giorno vengono commercializzati i primi decoder certificati.\nNel 2010 viene lanciata la CAM CI Tiv\u00f9sat per fruire della programmazione criptata anche sui televisiori con tuner satellitare integrato e, inoltre, viene lanciata l'offerta in alta definizione con Rai HD sul canale 101 e i primi decoder HD. L'offerta sar\u00e0 ampliata nel 2013 con l'arrivo di Rai 1, Rai 2 e Rai 3 in HD.\nNel 2014 debuttano le smart card Tiv\u00f9sat HD, che gradualmente sostituiscono la vecchia tipologia.\nNel 2016 sbarcano sulla piattaforma satellitare i primi canali in definizione 4K, ossia un canale demo Eutelsat e Rai 4K, che debutta in occasione degli europei di calcio. Nel corso dello stesso anno sul digitale terrestre viene lanciato il servizio on demand Tiv\u00f9on.\nNel 2017 Rai completa la propria offerta di canali in alta definizione sulla piattaforma e contemporaneamente viene implementata sui nuovi decoder la funzione EasyHD, la quale posiziona automaticamente i canali HD al posto dei corrispettivi in definizione standard che si trovano alle prime LCN. Nello stesso anno sbarca Nove HD, primo canale in alta definizione di Discovery sulla piattaforma e vengono commercializzate le nuove CAM CI+ 1.3.\nNel 2018 Mediaset lancia la propria offerta HD con Rete 4, Canale 5, Italia 1 e 20. Vengono lanciate le prime app HbbTV e i primi decoder certificati 4K.\nNel 2019 Discovery amplia la propria offerta in alta definizione su Tiv\u00f9sat con cinque ulteriori canali mentre Rai 4K inizia a trasmettere un proprio palinsesto lineare. Viene lanciata la nuova CAM CI+ 1.4 con la nuova generazione di smartcard 4K basate su Nagravision Merlin.\nNel 2020 \u00e8 la volta delle versioni HD di LA7, TV8, Cielo, Paramount Network e TV2000, le quali sostituiscono gradualmente le rispettive versioni in definizione standard, e vengono messi in commercio nuovi modelli decoder basati su Nagravision Merlin. Tra fine novembre e inizio dicembre tutti i canali Discovery sono visibili solo su dispositivi HD. Dal 18 dicembre arrivano, nella fascia di numerazione 300, tutte le versioni regionali di Rai 3 insieme a una massiccia riorganizzazione delle frequenze Rai. Il 28 dicembre vede il passaggio all'MPEG-4 dei tematici Mediaset e di LA7d.\nIl 12 gennaio 2021, a completare l'offerta dei canali gratuiti in alta definizione di Discovery, arriva la versione HD di HGTV.\nIl 28 febbraio 2021 il servizio Tiv\u00f9on viene interrotto, questo certificava la piena compatibilit\u00e0 del decoder o della TV con il servizio Tiv\u00f9on (sia MHP che HbbTV) ed era accessibile tramite il tasto verde del telecomando.\nL'11 marzo 2021 sono state aggiunte a Paramount Network HD le versioni in HD di VH1 e Spike del gruppo Viacom.\nA partire dal 1\u00ba luglio 2021, Super! passa all'MPEG-4, mentre VH1, Spike, Paramount Network e Rete 4 spengono la versione in definizione standard, a cui seguono Italia 1 il 29 ottobre e Canale 5 il 29 dicembre; infine nei primi mesi del 2022 toccher\u00e0 a LA7. Per quanto riguarda i canali Rai, lo spegnimento delle versioni in definizione standard dei canali tematici \u00e8 avvenuto il 14 dicembre 2021, i generalisti spegneranno assieme al DTT. In concomitanza con questo spegnimento, alcuni canali Rai HD sono stati resi completamente o parzialmente in chiaro per compensare l'assenza delle suddette versioni. Sempre nella stesso giorno, approdano sulla piattaforma Virgin Radio TV e Canale 239 HD.\nDiffusione.\nTiv\u00f9sat utilizza la flotta di satelliti Eutelsat Hot Bird, posizionata a 13\u00b0 Est, la stessa posizione orbitale utilizzata dalla piattaforma a pagamento Sky Italia.\nLa programmazione di Tiv\u00f9sat \u00e8 in chiaro (free to air) o criptata (free to view) a seconda dei canali. Sebbene ricevibile in tutta l'area di copertura dei satelliti Eutelsat Hot Bird, quindi anche al di fuori del territorio nazionale, \u00e8 legalmente fruibile solo in Italia, nella Citt\u00e0 del Vaticano e nella Repubblica di San Marino, poich\u00e9 talvolta prevede la messa in onda di programmi privi dei necessari diritti di trasmissione all'estero.\nScopi della piattaforma.\nTiv\u00f9sat rende disponibile via satellite il palinsesto completo di buona parte dei canali televisivi gratuiti degli azionisti di Tiv\u00f9 s.r.l., ossia Rai, Mediaset, Telecom Italia, Associazione TV Locali e Aeranti Corallo. In precedenza non tutto il palinsesto di tali canali era visibile via satellite in quanto, per alcuni programmi, vengono acquistati i diritti di trasmissione solo per l'Italia mentre i satelliti Eutelsat Hot Bird 13\u00b0 est, utilizzati attualmente da tali societ\u00e0 per la diffusione via satellite agli utenti dei propri canali televisivi, coprono un'area molto pi\u00f9 ampia dell'Italia. I programmi di cui sono stati acquistati i diritti di trasmissione solo per l'Italia, via satellite vengono quindi criptati per impedirne la visione all'estero.\nUno dei principali obiettivi degli azionisti di Tiv\u00f9 Srl \u00e8 infatti quello di rendere fruibile via satellite in Italia l'intera offerta gratuita del digitale terrestre italiano in modo da fornire un'alternativa a chi non \u00e8 coperto del tutto o in parte dal segnale terrestre. Secondo le dichiarazioni dell'allora presidente di Tiv\u00f9 Srl, Luca Balestrieri, Tiv\u00f9sat \u00e8 aperta a tutti gli operatori del digitale terrestre.\nOrdinamento dei canali.\nSu Tiv\u00f9sat i canali sono posizionati in maniera differente da quella del digitale terrestre. Se da un lato ci\u00f2 permette di lasciare molte meno posizioni vuote rispetto al digitale terrestre, dall'altro molti editori non pubblicizzano la propria numerazione Tiv\u00f9sat ma solo quello del digitale terrestre, generando quindi confusione. Inoltre, per figurare in questo elenco, l'editore deve pagare un forfait. \u00c8 comunque possibile memorizzare tutti i canali di HotBird dopo il numero 1000 tramite sintonizzazione manuale.\nDi seguito la struttura della numerazione LCN della piattaforma:\nEasyHD.\nQuesto sistema, implementato dal 2017, consente di avere i canali in alta definizione posizionati in luogo delle versioni standard nell'elenco dei canali e riguarda solo le gi\u00e0 citate fasce 0-100 e 100-199. Non \u00e8, per\u00f2, compatibile con tutti i dispositivi Tiv\u00f9sat HD.\nIl sistema sta diventando obsoleto in quanto stanno svanendo i doppioni SD e HD.\nServizi interattivi.\nL'offerta di Tiv\u00f9sat comprende servizi interattivi in standard MHP e HbbTV. In particolare, viene diffusa su alcuni decoder una versione MHP della guida elettronica dei programmi, il cui supporto \u00e8 stato ormai abbandonato. Sono disponibili inoltre altre applicazioni, ecco le principali:\nProgrammazione regionale.\nRiguardo all'offerta regionale Rai, inizialmente essa non \u00e8 stata disponibile integralmente, fatta eccezione per Rai 3 TGR Friuli Venezia Giulia, diffusa in maniera autonoma 24 ore su 24 dal 13 dicembre 2011 al canale 122 (da dicembre 2020 al canale 309). Sul canale Rai 3 e Rai 3 HD vengono trasmessi a rotazione settimanale i TGR delle regioni in cui hanno sede i quattro centri di produzione della Rai (Piemonte, Lombardia, Lazio e Campania) e, in caso di eventi eccezionali, vanno in onda occasionalmente le edizioni del TGR della regione interessata (ad esempio a gennaio 2017, a causa del terremoto in Abruzzo, la Rai ha trasmesso per un mese il TGR Abruzzo su Rai 3 e Rai 3 HD, sospendendo la regolare rotazione delle edizioni regionali). Dal 18 dicembre 2020, in seguito a una riconfigurazione dei transponder Rai, sono state rese disponibili tutte le versioni regionali (compresa la versione locale per l'Alto Adige e quella in lingua slovena per il Friuli-Venezia Giulia) sulla fascia di numerazione dal 301 al 323.\nInizialmente Tiv\u00f9sat, durante la programmazione regionale, trasmetteva un contenitore musicale per 15 minuti condotto da Dario Salvatori dal titolo \"Famosi per 15 minuti\". Lo stesso programma \u00e8 stato proposto fino al 12 luglio 2015 anche da Rai 3 HD presente sia sul satellite Eutelsat Hot Bird 13\u00b0 est, sia sul satellite Astra a 19\u00b0 est.\nDotazioni per l'utente.\nLa programmazione dei canali di Tiv\u00f9sat pu\u00f2 essere fruita tramite qualsiasi decoder o CAM compatibili con gli standard DVB-S e Nagravision con una smartcard attiva. Tiv\u00f9 offre, per\u00f2, una lista di dispositivi certificati per assicurare la piena compatibilit\u00e0 con i suoi servizi (come le applicazioni e la LCN). Questi dispositivi possiedono uno di questi bollini:\nTutti questi bollini certificano la compatibilit\u00e0 con la LCN Tiv\u00f9sat (la funzionalit\u00e0 EasyHD non dipende dal bollino).\nCodifica del segnale.\nIl sistema di accesso condizionato scelto per Tiv\u00f9sat \u00e8 il Nagravision nelle sue versioni Tiger e Merlin. Non \u00e8 possibile quindi fruire della programmazione di Tiv\u00f9sat con decoder Sky Italia e viceversa. Per i canali in comune tra le due piattaforme, viene infatti usata la tecnica della doppia codifica (ad eccezione di LA7, che \u00e8 presente in due versioni distinte).\nLa decodifica del segnale viene eseguita, in combinazione con un dispositivo certificato, da una Smart Card.\nLa codifica pu\u00f2 essere effettuata dall'emittente o da Tiv\u00f9 stessa. \u00c8 l'editore del canale a scegliere se essere in chiaro, criptato oppure criptare solo alcune trasmissioni.\nFino all\u2019agosto del 2012, era possibile richiedere una o pi\u00f9 smart card Tiv\u00f9sat dal sito ufficiale della Rai. A partire da quella data, la Rai, a seguito della sentenza del TAR del Lazio dell\u201911 luglio 2012 che ha annullato il comma 3 dell\u2019art. 22 del Contratto di Servizio, ha bloccato la distribuzione delle tessere. Da allora, le smart-card si trovano solo all'interno dei decoder o delle CAM certificate. Dal 2022, per coloro che hanno problemi di visione via etere, la Rai offre gratuitamente una tessera che permette la ricezione dei soli canali Rai via satellite, a patto di possedere un impianto satellitare collegato e compatibile.\nNon esiste, al momento e per volont\u00e0 di Sky Italia, un decoder in grado di accedere in contemporanea ai canali a pagamento di Sky e Tiv\u00f9sat. L'unica eccezione \u00e8 stata l\"'XDome HD 1000 NC\", decoder con CAS Videoguard integrato e con slot CI in cui era possibile inserire una CAM certificata Tiv\u00f9sat. Tuttavia, non \u00e8 possibile sintonizzare frequenze DVB-S2 con configurazione a o pi\u00f9 con la CAM inserita, rendendo di fatto inutile questa sua caratteristica.\nEsistono diverse smartcard marchiate Tiv\u00f9sat.\nTiv\u00f9sat SD - 183D \"\"Tiger\".\nQueste schede sono state le prime ad essere prodotte. Di colore azzurro, permettono la visione di tutti i canali SD e HD dell'offerta, ad eccezione di Mezzo. Sono state vendute con i dispositivi SD, ma anche nei primi dispositivi HD (sia decoder che CAM).\nOltre alla classica versione azzurra, fanno parte di questa categoria anche le schede blu dei moduli centralizzati, le schede arancioni e le schede tricolori.\nTiv\u00f9sat HD - 183E \"Tiger\".\nQueste schede sono vendute a partire dal 2014. Sono di colore oro e marchiate \"Tiv\u00f9sat HD\" e permettono la visione di tutti i canali SD e HD dell'offerta, oltre a Rai 4K. Sono state vendute con i dispositivi HD, sia decoder che CAM.\nOltre alla versione classica dorata, fanno parte di questa categoria le schede in edizione limitata 2015 con il logo di DMAX, 2016 (Olimpiadi di Rio) e 2017 (con il logo di Mezzo).\nTiv\u00f9sat 4K - 183E \"Tiger\".\nQueste schede sono state introdotte nel 2018. Sono di colore grigio e marchiate \"Tiv\u00f9sat 4K\". Nonostante condividano lo stesso identificativo con le schede HD, permettono la visione anche di tutti i canali 4K. Sono vendute con i decoder 4K.\nTiv\u00f9sat 4K - 1856/187E \"Merlin\".\nQueste schede sono state introdotte nel 2019. Sono di colore nero e marchiate \"Tiv\u00f9sat 4K\". Adottano la nuova codifica Merlin e vengono vendute con le nuove CAM 4K. Permettono di vedere l'intera offerta.\nTiv\u00f9sat HD - 1856/187E \"Merlin\"\".\nIn commercio dal 2020, sono di colore verde e marchiate \"Tiv\u00f9sat HD\". Nonostante condividano gli stessi identificativi delle schede 4K, non permettono la visione dei canali in tale formato. Sono vendute con i nuovi decoder HD.\nCriteri di compatibilit\u00e0 delle smartcard.\nLe schede con CAID 183D e 183E sono interscambiabili. Ad esempio, inserendo una scheda HD dorata all'interno di un decoder SD sar\u00e0 possibile aprire il canale Mezzo. Fanno eccezione le schede 183E marchiate 4K, che a causa di differenze hardware funzionano solo con i decoder assieme ai quali sono vendute.\nAnche le schede con CAID 1856 e 187E sono interscambiabili. Non vi \u00e8 per\u00f2 alcun vantaggio.\nLe schede \"Tiger\" non funzioneranno nei dispositivi \"Merlin\" e viceversa."}
{"id": "2025795", "revid": "88812", "url": "https://it.wikipedia.org/wiki?curid=2025795", "title": "Trenta d\u00ec conta novembre", "text": ""}
{"id": "2025797", "revid": "300067", "url": "https://it.wikipedia.org/wiki?curid=2025797", "title": "Cliff Hagan", "text": ""}
{"id": "2025798", "revid": "104458", "url": "https://it.wikipedia.org/wiki?curid=2025798", "title": "Tessa Worley", "text": "Biografia.\nStagioni 2005-2008.\nFiglia di madre francese e padre australiano, e residente a Le Grand-Bornand, ha iniziato la carriera agonistica nella stagione 2004-2005, quando ha esordito in gare FIS e in Coppa Europa. Ai Mondiali juniores di Formigal 2008 ha ottenuto il primo risultato importante della carriera, vincendo la medaglia di bronzo nello slalom gigante, preceduta di pochi decimi da Anna Fenninger e Viktoria Rebensburg.\nL'esordio in Coppa del Mondo \u00e8 del 4 febbraio 2006 in occasione del gigante di Ofterschwang, nel quale si \u00e8 piazzata 29\u00aa. Il 27 ottobre 2007 \u00e8 arrivata quinta, sempre in gigante, sulle nevi di S\u00f6lden: un piazzamento significativo sia perch\u00e9 ottenuto a diciotto anni, sia perch\u00e9 la Worley partiva col pettorale n. 46.\nStagioni 2009-2012.\nIl 29 novembre 2008 nel gigante di Aspen ha conquistato la prima vittoria in Coppa del Mondo, nonch\u00e9 primo podio, grazie soprattutto ad un'ottima seconda manche che le ha permesso di recuperare otto posizioni (era infatti 9\u00aa dopo la prima frazione di gara); nella stessa stagione ai Mondiali di Val-d'Is\u00e8re, sua prima presenza iridata, sempre in slalom gigante \u00e8 stata 7\u00ba.\nHa esordito ai Giochi olimpici invernali a , classificandosi 16\u00aa nello slalom gigante. L'anno dopo ai Mondiali di Garmisch-Partenkirchen ha vinto l'oro iridato nella gara a squadre e il bronzo in slalom gigante.\nStagioni 2013-2022.\nNel 2013 ai Mondiali di Schladming ha vinto l'oro iridato in slalom gigante e si \u00e8 classificata 27\u00aa nel supergigante. In dicembre, cadendo nello slalom speciale di Courchevel, si \u00e8 infortunata gravemente ai legamenti crociati. Ai Mondiali di Vail/Beaver Creek 2015 \u00e8 stata 24\u00aa nel supergigante e 13\u00aa nello slalom gigante, mentre a quelli Sankt Moritz 2017 ha vinto la medaglia d'oro nello slalom gigante e nella gara a squadre e si \u00e8 classificata 8\u00aa nel supergigante.\nAi XXIII Giochi olimpici invernali di si \u00e8 classificata 28\u00aa nel supergigante, 7\u00aa nello slalom gigante e 4\u00aa nella gara a squadre, mentre ai Mondiali di \u00c5re 2019 \u00e8 stata 16\u00aa nel supergigante, 6\u00aa nello slalom gigante e 5\u00aa nella gara a squadre e a quelli di Cortina d'Ampezzo 2021 ha ottenuto la medaglia di bronzo nello slalom parallelo vinto ex aequo dall'italiana Marta Bassino e dall'austriaca Katharina Liensberger e si \u00e8 piazzata 7\u00aa nello slalom gigante e 13\u00aa nel supergigante. Ai XXIV Giochi olimpici invernali di \u00e8 stata 19\u00aa nel supergigante, 5\u00aa nella gara a squadre e non ha completato lo slalom gigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nSG = supergigante\nSouth American Cup.\nSouth American Cup - vittorie.\nLegenda:\nGS = slalom gigante"}
{"id": "2025802", "revid": "131358", "url": "https://it.wikipedia.org/wiki?curid=2025802", "title": "AS Cannes", "text": ""}
{"id": "2025808", "revid": "599013", "url": "https://it.wikipedia.org/wiki?curid=2025808", "title": "Rob Scuderi", "text": "Gioca nel ruolo di difensore ed \u00e8 in forza alla squadra NHL dei Los Angeles Kings.\nCarriera.\nScuderi frequenta la St. Anthony's High School a South Huntington (Stato di New York e si diploma nel 1997. Successivamente passa al Boston College, dove gioca quattro stagioni con gli Eagles (NCAA). Dopo l'ultima stagione, nella quale realizza 24 assist in 42 partite, viene scelto come 134\u00ba assoluto nel 5\u00ba turno dei draft dai Pittsburgh Penguins.\nNel 2001, Scuderi inizia la sua carriera professionistica con i Wilkes-Barre/Scranton Penguins della AHL. In quella stagione gioca 75 partite, realizzando un gol e 22 assist. La prima partita nella NHL la disputa durante la stagione 2003-04, realizzando 3 punti in 13 partite, ma il lock-out della NHL lo costringe a disputare la stagione 2004-05 con i Wilkes-Barre/Scranton. Nella sua seconda stagione della NHL, quella 2005-06, realizza 4 punti in 56 partite, mentre nella stagione successiva gioca 78 partite realizzando un gol e dieci assist.\nIl 2 febbraio 2008 Scuderi gioca la sua 200\u00b0 partita nella NHL nel match contro i Carolina Hurricanes. Il 4 ottobre 2008 termina una striscia negativa di 120 partite senza gol, realizzando a Stoccolma il gol del pareggio contro gli Ottawa Senators, che portano i Penguins all'overtime, overtime che permette ai Penguins di vincere la partita. Dal 2009, anno in cui conquist\u00f2 con i Penguins la prima Stanley Cup in carriera, gioca per i Los Angeles Kings, con cui nel 2012 vinse il secondo titolo personale.\nNell'estate del 2013 fece ritorno a Pittsburgh sottoscrivendo un contratto quadriennale con i Penguins.\nVita privata.\nNato a Syosset dall'agente di polizia Bob e dall'insegnante Leslie, crebbe tuttavia a Bethpage, nella Contea di Nassau, dove nacque il fratello Ken, anch'egli giocatore di hockey professionista, con oltre 250 incontri disputati in ECHL, pur non avendo mai giocato in NHL.\nScuderi \u00e8 sposato con Curtney, da cui ha avuto tre figli."}
{"id": "2025809", "revid": "767487", "url": "https://it.wikipedia.org/wiki?curid=2025809", "title": "The Incredible Shrinking Woman", "text": "The Incredible Shrinking Woman \u00e8 un film del 1981 diretto da Joel Schumacher, al suo esordio come regista. \u00c8 liberamente ispirato al romanzo di fantascienza di Richard Matheson \"Tre millimetri al giorno\" (\"The Incredible Shrinking Man\", 1956), da cui era stato anche tratto il classico film \"\" (1957) di Jack Arnold. Un'idea analoga verr\u00e0 utilizzata otto anni dopo nella commedia di successo \"Tesoro, mi si sono ristretti i ragazzi\" (1989) di Joe Johnston.\nTrama.\nLavare i piatti per una casalinga pu\u00f2 essere molto pericoloso: l'uso di un detergente porter\u00e0 la casalinga Pat Kramer a rimpicciolirsi sino alle dimensioni di una tazzina da caff\u00e8. Ma i guai non finiscono qui, poich\u00e9 un gruppo di criminali \u00e8 deciso a carpire il suo segreto per dominare il mondo.\nProduzione.\nIl soggetto del film \u00e8 tratto da un romanzo di Richard Matheson, \"Tre millimetri al giorno\" (\"The Incredible Shrinking Man\", 1956), da cui era stato tratto il film \"\" (1957) di Jack Arnold, considerato un classico del cinema di fantascienza. Ma \"The Incredible Shrinking Woman\" assume, diversamente dal primo film, i toni della commedia (idea riutilizzata, otto anni dopo, nel film \"Tesoro, mi si sono ristretti i ragazzi\" del 1989 di Joe Johnston).\nIl carrello utilizzato nel film \u00e8 stato usato anche nella sigla iniziale di \"Jackass The Movie\", dove il cast dello show si lanciava sul veicolo improvvisato lungo una strada in discesa venendo colpiti da fumo e calcinacci vari fino a schiantarsi contro un muro."}
{"id": "2025810", "revid": "1543377", "url": "https://it.wikipedia.org/wiki?curid=2025810", "title": "Etica militare", "text": "L'etica militare \u00e8 l'insieme delle norme di comportamento dei militari in caso di guerra. Nel corso dei secoli l'etica militare, nata praticamente nel medioevo, si \u00e8 evoluta fino ad arrivare a una legislazione internazionale che sancisce diritti e doveri dei soldati, anche se, comunque, deve restare pi\u00f9 come patrimonio personale che come imposizione legale.\nL'etica militare si articola su tre direttrici: rapporto del soldato con i commilitoni, rapporto del soldato con i militari nemici e rapporto del soldato con i civili.\nStoria.\nMondo antico.\nIn epoca omerica l'etica militare \u00e8 riservata solo ai pari, ma, in linea di massima, non esiste un'etica militare (Achille non si interessa dei Mirmidoni, ma solo della sua smania di vendetta nei confronti di Ettore), il primo apparire di un'etica militare \u00e8 con Ulisse, che, per difendere i suoi uomini si arma di giavellotto per affrontare Scilla e Cariddi. La nascita dell'organizzazione militare nelle citt\u00e0 greche rappresenta la nascita dell'etica militare verso i propri commilitoni, la \"taxis\", con la conseguente necessit\u00e0 di operare di concerto con i componenti della propria unit\u00e0 militare, praticamente crea nei soldati lo spirito di corpo fra loro e con i propri ufficiali, spirito di corpo spinto all'estremo nel battaglione sacro tebano.\nD'altro canto il rispetto etico del nemico non era sentito, tanto che i soldati nemici catturati generalmente erano fatti schiavi o uccisi, anche la prigionia non era una fine gradevole, come si pu\u00f2 vedere dalla fine dei soldati ateniesi catturati dai siracusani dopo l'assedio di Siracusa. Per l'inizio dell'etica nei confronti del nemico si deve arrivare al periodo successivo alla guerra del Peloponneso, quando gli opliti greci incominciarono ad operare come mercenari al servizio del Gran Re, in questa fase, ben consci che combattevano non per motivi ideologici, i soldati (che, essendo in gran parte greci, consideravano \"barbari\" tutti gli altri popoli) cominciarono a formare uno spirito comune riconoscendosi pi\u00f9 nel nemico greco che nell'alleato barbaro.\nNella Roma repubblicana, vi era una particolare attenzione all'efficienza dell'esercito e la si sosteneva con premi e punizioni brutali. Il furto di generi alimentari o l'addormentarsi al posto di guardia, venivano puniti con la morte mediante bastonatura da parte dei colleghi (\"fustuarium\") in virt\u00f9 del rischio al quale aveva sottoposto tutta la collettivit\u00e0 il colpevole. Oltre a regole di disciplina ferree, non mancavano punizioni psicologiche per stigmatizzare i comportamenti non all'altezza. Ai soldati sopravvissuti alla battaglia di Canne fu proibito di entrare in Roma e venne ordinato il confinamento in Sicilia. I soldati che non si comportavano valorosamente in battaglia, ricevevano orzo invece di grano come razione alimentare e potevano venire costretti a risiedere fuori dagli accampamenti. Questo tipo di educazione era unita al timore dell'allontanamento dall'esercito con disonore (\"ignominiosa missio\"). In questo caso, il legionario ritenuto colpevole di non aver svolto il suo compito in modo consono, perdeva il diritto a tutti i privilegi previsti per i veterani.\nAl contrario, il soldato congedato con onore (\"honesta missio\") poteva fregiarsi di questo titolo anche nella societ\u00e0 civile, come si pu\u00f2 vedere dalle iscrizioni su alcune tombe che recano la scritta M.H.M (\"missus honesta missione\"). La permanenza in armi per molto tempo di appartenenti alla stessa unit\u00e0, dovuta al prolungarsi delle campagne militari rispetto alle prime dell'era repubblicana, port\u00f2 alla creazione dello spirito di corpo, incentivato dal console Mario, che in occasione di una campagna contro i Galli, assegn\u00f2 alla fine del secondo secolo a.C. delle aquile e delle insegne alle legioni per simboleggiarne lo spirito. Verso la fine dell'epoca repubblicana, le legioni vennero battezzate con nomi e ricevettero dei titoli in occasioni di atti di valore e l'identificazione dei combattenti con l'unit\u00e0 di appartenenza divenne un tratto caratteristico dei soldati romani. L'impero mutu\u00f2 le tradizioni militari repubblicane e le applic\u00f2 con durezza. Tito conged\u00f2 con disonore un soldato riuscito a fuggire dalla prigionia, per ribadire il concetto che nessun romano doveva farsi catturare vivo.\nLa perdita delle armi in battaglia era soggetta a pene severe o alla morte, perci\u00f2 lo storico Polibio riporta che i soldati preferivano lanciarsi nuovamente nella battaglia per recuperare le armi perse, piuttosto che fronteggiare la condizione di disarmato. L'insieme di queste norme port\u00f2 alla codificazione dei comportamenti virtuosi che si innestarono sulle credenze religiose dell'epoca. \"Disciplina\", \"Honos \" e \"Virtus\" vennero considerate divinit\u00e0 del pantheon a cui era dovuta devozione e i soldati veneravano sugli altari il \"Genius\", la rappresentazione dello spirito della legione o della unit\u00e0 di appartenenza. Le aquile venivano festeggiate il giorno del loro anniversario (\"natalis aquilae\") e il perderle in battaglia avrebbe costituito un disonore enorme, per evitare il quale interi reparti preferirono lanciarsi in battaglie incuranti del pericolo personale. Un'etica cos\u00ec forte nei confronti dei simboli di corpo, delle tradizioni e dei commilitoni, non aveva un equivalente nei confronti dei nemici e delle popolazioni ostili, sterminati in gran numero attraverso massacri e atrocit\u00e0 in linea con quelle perpetrate da tutti i popoli dell'epoca. Un esempio della politica sprezzante nei confronti della vita dei nemici si ha con la regola del \"murum aries attigit\".\nIn base a questo precetto descritto da Giulio Cesare, una citt\u00e0 sotto assedio aveva tempo per arrendersi prima che l'ariete da guerra colpisse la prima volta le mura fortificate. Dopo l'evento, tutti gli abitanti indistintamente sarebbero stati uccisi e qualunque richiesta di tregua o proposta di resa successiva sarebbe stata ignorata. (\"De bello Gallico\", libro II, capitolo XXXII). Simile noncuranza, era caratteristica della scarsa o nulla considerazione per le popolazioni avversarie, i cui effetti si ripercuotevano anche nella interpretazione delle garanzie per i messaggeri nemici. Bisogner\u00e0 infatti attendere epoche successive perch\u00e9 vengano riconosciute regole certe per il rispetto dei parlamentari inviati dai nemici. Per esempio, la \"Lex Iulia de vi publica\", se da una lato era chiara sulla inviolabilit\u00e0 dei \"legati\", latori di messaggi tra contendenti durante le guerre civili, non si pronunciava su regole di eguale rispetto da parte dei militari nei confronti degli ambasciatori nemici. Del resto, una equivalente etica di rispetto dei messaggeri disarmati e delle delegazioni di pace, era completamente assente tra gli avversari che i romani si trovano ad affrontare. Il console Marco Licinio Crasso, triumviro insieme a Cesare e Pompeo, venne catturato dai Parti, e in seguito ucciso, mentre si era incontrato per trattare dopo la sconfitta nella battaglia di Carre del 53 a.C.. Altro notevole esempio degli usi dell'epoca fu quello dell'unico imperatore romano catturato in battaglia, Valeriano, che nel 260 venne fatto prigioniero dall'Imperatore sasanide Sapore I che lo aveva invitato ad un incontro proponendogli la pace dopo la battaglia di Edessa.\nPer quanto riguarda l'etica militare fuori dall'Europa, \u00e8 significativo l'aneddoto che narra della dimostrazione di capacit\u00e0 belliche di Sun Tzu di fronte al re di Wu Ho-l\u00fc. Nell'aneddoto, nel corso dell'esercitazione, Sun Tzu decide che le due concubine preferite del re siano decapitate, ed alle rimostranze del re stesso, risponde \u00abHo gi\u00e0 ricevuto il mio incarico di generale. Secondo le regole in vigore sul campo di battaglia, quando io, come generale, assumo il comando dell'esercito, non sono obbligato ad obbedire, persino se l'ordine \u00e8 impartito direttamente dal re\u00bb. Dal punto di vista dell'etica militare questo aneddoto mostra chiaramente la concezione che l'operato del comandante sia totalmente svincolato da qualsiasi norma che riguardi l'amministrazione civile, ed il fatto che il re abbia accettato l'obiezione di Sun Tzu mostra che questa concezione era diffusa in tutta la societ\u00e0.\nLa caduta dell'impero romano.\nCon la svolta costantiniana, la religione cristiana viene dapprima tollerata con l'Editto di Milano (313), poi adottata come religione di Stato con l'editto di Tessalonica dell'imperatore Teodosio I nel 380. Quest'ultimo, pose fine ai culti pagani diffusi tra gli antichi romani e quindi tra i soldati, quali la religione romana, il culto di Mitra, i culti imperiali che divinizzavano imperatori quali Ottaviano Augusto o Vespasiano. La morale e l'etica cristiana vennero imposte come parte della nuova religione di Stato, ma ci\u00f2 non port\u00f2 a sostanziali cambiamenti nell'etica militare, in quanto non vennero innestati nuovi principi etici o adottati nuovi comportamenti militari, ma anzi vennero inseriti nuovi fattori di intolleranza nei confronti dei pagani e delle confessioni cristiane diverse dal simbolo niceno.\nFu proprio una popolazione antagonista a questo credo, i Vandali, che seguivano la dottrina ariana, a rendersi famosi per l'assenza di eticit\u00e0 militare. Durante la conquista del Nordafrica (429-440), le truppe vandale si abbandonarono a distruzioni, razzie e atrocit\u00e0 di ogni tipo, anche contro i cristiani, quando riconosciuti di credo niceno. Il verbo \"vandalizzare\" \u00e8 diventato dall'Ottocento sinonimo di distruzione senza senso compiuta da armate nel corso di una guerra e deriva dall'episodio del sacco di Roma del 455 compiuto dal re Genserico (che comunque nell'occasione non oper\u00f2 nessuna distruzione degna di nota sulla citt\u00e0). Gli storici, infatti, concordano che le campagne dei Vandali non erano pi\u00f9 distruttive di quelle di altri eserciti dell'epoca.\nL'etica cavalleresca.\nCon l'alto medioevo iniziano ad affacciarsi le pi\u00f9 importanti innovazioni tecnologiche che riaprono le porte della cultura militare agli esclusi di un tempo attraverso le fanterie pesanti. Nel basso e alto Medioevo, troviamo poi le crociate, che hanno lasciato in eredit\u00e0 la cavalleria dei tornei e dei \"beaux gestes\" personificata nella figura del cavaliere soldato, cristiano e gentiluomo, difensore dei deboli ed araldo della giustizia, errante ed antesignano del soldato di ventura. La letteratura dei \"romanzi cortesi\", dei \"cavalieri della Tavola rotonda\" ci ha tramandato il cerimoniale della \"veglia d'armi\", della solenne \"investitura del cavaliere\" e della sua solenne promessa di difendere i deboli e la giustizia. Ai cavalieri medievali e alle crociate \u00e8 legata la creazione dell'araldica, la disciplina collegata alle insegne ed alle \"armi\" che venivano riprodotte sugli scudi: insegne proprie, personali dei cavalieri o dei signori, condottieri o sovrani. Queste insegne facilitavano il riconoscimento di questa o quella parte in contesa sul campo di battaglia, non esistendo allora il concetto di uniforme degli eserciti, come nel mondo moderno e contemporaneo.\nLa pi\u00f9 grossa eredit\u00e0 contemporanea dell'etica cavalleresca, \u00e8 rappresentata oggi dagli ordini cavallereschi che sono, appunto, coloro che professano e zelano l\"'etica cavalleresca\", funzione nobile e di alta rilevanza sociale. Ai primi posti tra gli ordini cavallereschi tuttora esistenti vanno annoverati il Sovrano Militare Ordine di Malta (SMOM), l'Ordine equestre del Santo Sepolcro di Gerusalemme, gli ordini equestri pontifici: \"Supremo di Cristo\", \"dello Speron d'Oro\", \"Piano\", \"di San Gregorio Magno\", \"di San Silvestro Papa\"; l'Ordine Supremo della Santissima Annunziata, l'Ordine dei Santi Maurizio e Lazzaro (detto anche Ordine Mauriziano), e l'ordine \"di San Gennaro\" in Italia. Nel mondo anglosassone l'ordine \"della Giarrettiera\", l'ordine del Bagno, lo scozzese Ordine del Cardo (\"The Most Ancient and Most Noble Order of the Thistle\") e l'nord-irlandese Ordine di San Patrizio (\"The Most Illustrious Order of St. Patrick\"); pi\u00f9 recente \u00e8 l'Ordine dell'Impero Britannico (\"Order of the British Empire\"), con cinque distinte classi civili e militari, che fu fondato nel 1917 da re Giorgio V. In Spagna e Francia l'ordine \"del Toson d'Oro\" ed altri.\nRinascimento.\nCon le guerre di religione francesi l'etica militare si rafforza nei confronti dei commilitoni e scompare nei confronti dei civili, considerati una fonte di rifornimenti e di beni da predare, soprattutto dalle compagnie di ventura.\nAlbrecht Wenzel Eusebius von Wallenstein, dimostr\u00f2 rispetto verso i civili perch\u00e9 \u00e8 pi\u00f9 comodo chiedere tasse ai prelati/borghesi che saccheggiare le propriet\u00e0 dei contadini.\nDal XVIII al XIX secolo.\nL'opera da cui prende avvio la dottrina moderna, e da questa quella contemporanea, dell'etica militare \u00e8 il De jure belli del 1598 del grande giurista Alberico Gentili, di cui Ugo Grozio (ritenuto erroneamente da una parte della dottrina il teorico fondatore del diritto internazionale per la sua opera Mare liberum e per una ricompilazione del De iure belli ac pacis) fu allievo.\nRivoluzione francese e guerre napoleoniche.\nLa Rivoluzione francese, dopo quella americana, diffonde di nuovo i valori militari del popolo, inteso come cittadino soldato. L'industrializzazione mobilita le masse e la cultura militare torna al popolo. \nNapoleone comincia ad occuparsi del benessere dei soldati (Les Invalides).\nXX secolo.\nLa letteratura specifica offre due classici di fine ottocento: l'\"Arte del comando\" del capitano francese Andrea Gavet ed \"Il galateo del Carabiniere\" del colonnello dei Carabinieri Giancarlo Grossardi. Nel tempo pi\u00f9 recente si registrano \"Il codice di disciplina militare\" di Eduardo Boursier Niutta e Alessandro Gentili, nonch\u00e9 le opere \"Prolegomeni sull'etica nell'Arma dei Carabinieri\" ed \"Etica, cerimoniale e galateo per il Corpo della Guardia di Finanza\" entrambe del colonnello dei Carabinieri Alessandro Gentili.\nLa decadenza degli ordini cavallereschi.\nLa scomparsa degli imperi e di alcune monarchie dopo i due conflitti mondiali provoc\u00f2 forti scompensi nel mondo che si riconosceva nell'Almanacco di Gotha. Quasi tutte le repubbliche del XX secolo eliminarono quanto costituiva \"fons honorum\": i titoli nobiliari e gli ordini cavallereschi. Malgrado ci\u00f2, a distanza di pochi anni, ogni Stato sent\u00ec la necessit\u00e0 di ricompensare i cittadini o gli stranieri che si erano resi benemeriti nei suoi confronti; cos\u00ec vennero nella quasi totalit\u00e0 dei casi reintrodotti i titoli. Cos\u00ec fece l'Italia repubblicana nel 1951 e negli anni a seguire, e cos\u00ec fecero l'Unione sovietica di Stalin, la Cina di Mao, tutte le repubbliche dell'Europa dell'est, tanti stati arabi e comunque non cristiani.\nA rigore di definizione, secondo la dottrina, la vera \"fons honorum\" era quella che discendeva dall'Imperatore del Sacro Romano Impero e successivamente dal Sommo Pontefice della Chiesa Cattolica. Da ci\u00f2 l'assunto che non esiste un \"ordine cavalleresco\" se non discende direttamente dal papa o da un sovrano che abbia ottenuto dal papa l'approvazione per il suo ordine, quindi gli ordini cavallereschi delle repubbliche o di sovrani non cristiani non sono ordini cavallereschi, bens\u00ec ordini di merito e le onorificenze in essi conferite non sono onorificenze ma decorazioni. Ma tutte queste argomentazioni non impediscono quello che \u00e8 un fenomeno sociale non trascurabile: sono tantissime le persone che ricercano titoli cavallereschi e talvolta nobiliari, alimentando anche un mercato di falsi ordini e di falsi capi di casate ex regnanti. In questo, alcune nazioni sono pi\u00f9 trasparenti nelle loro assegnazioni, come nel caso del Regno Unito, dove l'accesso ad alcuni titoli nobiliari \u00e8 collegato ad un finanziamento alle casse dello stato. Nascita della Croce Rossa (Florence Nightingale). Primi trattati sul trattamento dei prigionieri.\nL'etica militare nella dottrina contemporanea.\nLa perdita dell'onore comportava la rimozione dei simboli caratteristici dello stato militare.\nClausewitz: La guerra \u00e8 la prosecuzione della politica con altri mezzi; l'etica militare viene legata anche teoricamente all'etica civile.\nLo studio, l'analisi, l'evoluzione dell'etica militare passa attraverso l'esame degli istituti ritenuti tra i maggiormente rilevanti del \"Si vis pacem, para bellum\", della teoria della \"guerra giusta\" e, da ultimo, di quella del \"peacekeeping\". Pertanto come l'etica, in generale, trae fondamento dal decalogo biblico -fonte, peraltro, del diritto naturale- cos\u00ec l'etica militare pu\u00f2 basarsi -riferendosi alla dottrina italiana- sul decalogo del combattente che ha costituito anche la base del diritto umanitario. Si rende necessario formulare una serie di enunciati ed una ricostruzione della evoluzione della storia dell'etica militare e di come essa assurge al rango di disciplina filosofica.\nEtica militare e terrorismo.\nInfatti durante la 1\u00aa e 2\u00aa guerra mondiale il conflitto evidentemente sar\u00e0 quello tra la democrazia ed i totalitarismi; l'arma nucleare relega la cultura militare in ambito elitario e addirittura si sviluppa la cultura militare super professionale del terrorismo. Con la fine della guerra fredda nuovi (o vecchi) conflitti, a base territoriale, etnica e religiosa, tribale ed economico-demografica, innescano una cultura militare \"pacifista-umanitaria\". Si afferma infatti l'immagine del \"soldato di pace\" che piace alla societ\u00e0. Da ultimo, gli attentati dell'11 settembre 2001 hanno risvegliato i timori per la sicurezza nazionale e si afferma perci\u00f2 la necessit\u00e0 delle forze armate e della difesa militare contro la minaccia terroristica.\nLa concezione.\nCos\u00ec come l'etica in generale pu\u00f2 essere definita come \"filosofia morale\", analogamente l'etica militare \u00e8 la summa dei principi ideali che presiedono la realizzazione, l'impiego e l'adeguamento incessante nel tempo dello strumento militare, nonch\u00e9 degli eletti principi di cui devono essere pregnati tutti i componenti della societ\u00e0 militare. A differenza di come affermano taluni in dottrina si deve evidenziare che i principi dell'etica - e cos\u00ec i principi dell'etica militare - non sono n\u00e9 eterni n\u00e9 immutabili; tutt'altro, essi, pur sempre ancorati alle pi\u00f9 elevate delle idealit\u00e0, mutano man mano che il livello di civilt\u00e0 dei popoli evolve od involve. \u00c8 pertanto facilmente realizzabile che la storia dell'etica militare \u00e8 antica quanto l'uomo, perch\u00e9 da quando l'uomo \u00e8 cosciente di esser tale ha sentito il bisogno di organizzarsi per difendersi dalle aggressioni degli animali e dai cataclismi naturali; ma soprattutto ha sempre dovuto avvertire la necessit\u00e0 di difendersi dai suoi simili e non ha mai potuto smettere.\nI valori etico-militari e la \"Patria\".\nLa Patria, la disciplina militare e l'onore militare rappresentano i pilastri dell'etica militare. Oltre questi valori fondamentali per la realt\u00e0 motivazionale del militare possiamo elencarne tanti altri che non sempre sono semplice corollario ai primi: coraggio, disciplina, austerit\u00e0, obbedienza, patriottismo, spirito di sacrificio, cameratismo, spirito di corpo, comportamento da gentiluomo, fedelt\u00e0 personale al superiore, aspirazione alla gloria, coraggio, altruismo, impegno, autorit\u00e0, lealt\u00e0, orgoglio, preparazione professionale, senso del dovere, senso della responsabilit\u00e0, iniziativa, fermezza, tenacia, ordine, umanit\u00e0 abnegazione, amor proprio, tradizioni, rispetto per il prossimo (ed anche per il nemico) ed altri ancora. Tornando alla Patria, essa pu\u00f2 essere ben definita come il bene supremo di tutta la collettivit\u00e0 e pu\u00f2 chiedere il sacrificio del singolo per il bene di tutti (\"dulce et decorum est pro patria mori\", cos\u00ec Orazio).\nLa disciplina militare.\nVenendo alla disciplina militare, essa \u00e8 il corpo delle regole che mantengono l'ordine, l'obbedienza ed il rispetto: elementi questi propri della struttura fortemente gerarchica delle forze armate, dei corpi armati dello Stato ed anche dei corpi civili dello Stato ma con ordinamento militare. Alla base di tutto questo vige poi il principio che \"tutti sono eguali davanti al dovere ed il pericolo\". L'applicazione di questi precetti porta cos\u00ec alla cd \"disciplina delle intelligenze\", che \u00e8 \"la perfetta adesione da parte di tutti i membri del gruppo ai medesimi valori, ai medesimi principi, alle medesime regole, alle medesime dottrine ed alle medesime procedure, in un quadro di rispetto e fiducia reciproca tra capo e gregari\".\nL'onore militare.\nEd infine viene l'Onore militare, che pu\u00f2 essere definito come \"la consapevolezza radicata della propria dignit\u00e0 di soldato e la volont\u00e0 di mantenerla intatta nel costante rispetto e nella pratica dei principi morali propri della comunit\u00e0 militare\". Esso \u00e8 in definitiva \"il complesso dei pregi personali su cui si fonda la pubblica considerazione\" e deve comunque essere l'\"habitus mentale del militare\". Talora \u00e8 stato addirittura sostenuto che il \"Valore dell'Onore militare\" pu\u00f2 essere pi\u00f9 forte del \"Valore Patria\": \nTutte queste peculiarit\u00e0 evidenziano quanto la realt\u00e0 militare e le sue regole siano importanti e delicate negli equilibri che sottendono. Ebbe a dire al riguardo Winston Churchill che:\nIl codice cavalleresco italiano.\nTra i valori su cui maggiormente si poggia l'etica militare vi \u00e8 quindi l'onore. \u00c8 sul valore dell'onore che il \"miles\" trova la base del suo retto agire, \u00e8 sull'onore che si fonda l'essenza del \"gentiluomo\". Una fonte preziosa per capire, affrontare e approfondire la problematica delle vertenze cavalleresche, \u00e8 costituita, in Italia, dal Codice cavalleresco italiano di Jacopo Gelli:\n Di questo passo, riesce facile considerare che:\nNemico per definizione dell'onore \u00e8 l'offesa. \nProsegue la trattazione chiarendo che: \ne soggiunge poi che: \nma: \n Venendo poi al nocciolo della questione l'art. 33 del codice sanciva che: \n mentre l'art.45 precisava che:\n\u00c8 utile precisare che anche quando i duelli erano la regola per la composizioni delle liti d'onore, tutti gli ordinamenti statuali li vietavano, ma i codici che contemplavano il duello come delitto lo punivano con particolare clemenza attesa l'alta finalit\u00e0 sociale assolta dalla disputa cavalleresca. Il codice penale italiano collocava i \"delitti di duello\" (detti anche \"cavallereschi\") fra i \"reati contro l'amministrazione della giustizia\" e non nel titolo dei delitti contro la persona. Dunque il legislatore non ha potuto esimersi dal fare qualche concessione al costume ed alle correnti valutazioni sociali, ponendo in essere per i duelli un trattamento d'indulgenza, il quale per\u00f2 \u00e8 escluso allorch\u00e9 lo scontro armato non si svolga in conformit\u00e0 delle regole cavalleresche, che secondo parte della dottrina costituiscono un vero e proprio ordinamento giuridico non statale.\nIn Italia tale particolarissimo obbligo giuridico -non solo morale- discende da una precisa norma di legge: infatti l'art. 9 \"Doveri attinenti al Giuramento\" del Regolamento di Disciplina Militare (DPR 18 luglio 1986, n. 545, regolamento di esecuzione della legge 11 luglio 1978, n. 382) recita \nIn verit\u00e0 questa affermazione \u00e8 assolutamente aderente alla formula del giuramento che oggi prestano coloro che scelgono la via delle armi: \"Giuro di essere fedele alla Repubblica italiana, di osservarne la Costituzione e le leggi e di adempiere con disciplina e onore tutti i doveri del mio stato per la difesa della Patria e la salvaguardia delle libere istituzioni\". Una disciplina che nel previgente ordinamento disciplinare italiano (quello costituito dal Regolamento \"indipendente\" del 1964) si definiva la \"costante abitudine all'obbedienza del soldato\". Oggi, invece, con l'ordinamento introdotto nel 1978, l'obbedienza \u00e8 divenuta \"consapevole e partecipata\" -con la disciplina \u00e8 anche un fattore di coesione ed efficienza- e inoltre deve essere \"pronta, rispettosa e leale\".\nNel mondo.\nItalia.\nL'etica militare in Italia \u00e8 stata \"consacrata\" sul piano normativo da due testi adeguati al tempo ed al pensiero contemporaneo. Essi sono rappresentati dalla legge 11 luglio 1978, n. 382 \"Norme di principio sulla disciplina militare\", dal Regolamento di attuazione della Rappresentanza Militare approvato con D.P.R. 4 novembre 1979, n. 691 e relativo Regolamento interno (D.M. 9 ottobre 1985).\nAd oggi la disciplina \u00e8 contenuta nel D.P.R. 18 luglio 1986, n. 545 e dal codice dell'ordinamento militare."}
{"id": "2025818", "revid": "1522738", "url": "https://it.wikipedia.org/wiki?curid=2025818", "title": "Partito Comunista Operaio di Germania", "text": "Il Partito Comunista Operaio di Germania (, lett. \"Partito Comunista dei Lavoratori di Germania\", KAPD) \u00e8 stato un partito politico tedesco fondato nell'aprile del 1920 dai membri della sinistra del Partito Comunista di Germania (KPD).\nIl KAPD nacque dalla corrente messa in minoranza all'interno del KPD nel congresso di Heidelberg del 20-23 ottobre 1919. Il KPD nel periodo era guidato da Paul Levi.\nPrincipale obiettivo del KAPD era l'immediata eliminazione della democrazia borghese e la costituzione di un dittatura del proletariato, con un modello diverso da quello dello stato sovietico. Il KAPD rifiutava, a differenza del KPD, in particolare un concetto difeso da Lenin, il cosiddetto \"centralismo democratico\" e rifiutava la partecipazione alle elezioni nonch\u00e9 ai sindacati dominati dai riformisti. Un ruolo importante per la KAPD \u00e8 stato svolto dal teorico comunista olandese Anton Pannekoek e Herman Gorter, che ha modellato sul KAPD il neerlandese \"KAPN\", anche se l'importanza del suo partito non \u00e8 confrontabile come adesioni a quelle raggiunte dal KAPD in Germania. Fondamentale per la fondazione della KAPD \u00e8 stato il Putsch di Kapp. Tale avvenimento aveva dimostrato che la rinuncia alla lotta rivoluzionaria non faceva che far rialzare la testa al movimento reazionario. Inoltre la posizione del KPD nei confronti dello sciopero generale da cui l'accordo di Bielefeld era stata indecisa e vista come una rinuncia alla lotta rivoluzionaria.\nIl 24 marzo del 1920 vi \u00e8 il disarmo dell'Armata Rossa Ruhr la cui milizia in massima parte dipendeva dalla frangia che former\u00e0 il futuro KAPD e tutto questo insieme di fatti porta alla formalizzazione di una nuova organizzazione politica, il \"Partito Comunista Operaio di Germania\".\nUna prima stima porta ad un'adesione al KAPD di 800.000 membri del KPD, punto forza del nuovo partito \u00e8 il rifiuto del parlamentarismo in quanto inconciliabile con la lotta rivoluzionaria contro la borghesia.\nRoccaforti del partito sono state Berlino, Amburgo, Brema e Ostsachsen, dove una gran parte dell'organizzaziome del KPD confluisce nel neonato partito. Il partito ha lavorato nel periodo successivo a stretto contatto con il AAUD. Nel mese di agosto 1920 vengono espulsi membri di indirizzo nazional-bolscevico, fra i quali alcuni fondatori quali rappresentanti Amburgo quali Heinrich Laufenberg e Fritz Wolff, nel mese di ottobre 1920 anche il membro fondatore Otto R\u00fchle. Connessa al KAPD vi \u00e8 l'organizzazione sindacale AAUD che subir\u00e0 una scissione da cui nascer\u00e0 alla fine del 1921 a R\u00fchle l\"'Unione Generale dei Lavoratori\", AAUE, ad opera di Franz Pfemfert e Oskar Kanehl.\nDopo il 1921, quando il KAPD aveva ancora oltre membri ma diviso in due dirigenze nel 1922 in Berlino da Alexander Schwab, ad Essen da Arthur Goldstein, Bernhard Reichenbach e Karl Schr\u00f6der.\nLa creazione di una \"Internazionale Comunista dei Lavoratori\" (KAI), nel 1922 da parte della direzione KAPD di Essen, non fu condivisa dalla direzione di Berlino in quanto ritenuta troppo in anticipo sui tempi della rivoluzione. In questa organizzazione confluiscono i gruppi di Herman Gorter nei Paesi Bassi, di Sylvia Pankhurst in Gran Bretagna e di altri gruppi in Belgio, Bulgaria, mentre ci furono meno adesioni da parte dei sovietici, tale organizzazione sopravvisse fino al 1925 e negli anni 1926/1927 le due direzioni di Berlino ed Essen si riunificano.\nL'avvento del nazionalsocialismo porter\u00e0 il KAPD ad esser una delle forze che si organizzano militarmente contro il regime hitleriano nella Resistenza tedesca, al suo fianco si schiereranno proprio alcuni esponenti dei Freikorps come il notissimo Josef R\u00f6mer in una situazione che ricorda un po' la scissione degli Arditi con la conseguente formazione degli Arditi del Popolo. Si ricordano fra le formazioni antifasciste del KAPD i \"combattenti Rossi\" e la Unione Comunista dei Consigli nella zona di Brunswick, altre squadre antifasciste del KAPD furono attive nella Ruhr, a Lipsia (dove vi fu anche una struttura per la stampa e propaganda antifascista), a K\u00f6nigsberg e in Lituania a Klaip\u0117da.\nMembri del KAPD sono stati gli scrittori Franz Jung e Adamo Scharrer, l'artista Heinrich Vogeler, il fotografo Giovanni Graudenz, il leader della guerriglia armata comunista del 1920/21 Max Hoelz e Karl Plattner, Fritz Rasch, Paul Mattick. I giovani fratelli Harry Dyck e Fritz Dyck di K\u00f6nigsberg, morti nel 1920 nella prigione del tribunale di Goldap in circostanze inspiegabili."}
{"id": "2025823", "revid": "253269", "url": "https://it.wikipedia.org/wiki?curid=2025823", "title": "Marc Lawrence (attore)", "text": "Biografia.\nMarc Lawrence nacque nel Bronx nel 1910 da madre ebreo polacca, Minerva Norma Sugarman, e da padre ebreo russo, Israel Simon Goldsmith. Dopo aver frequentato il City College di New York, nel 1930 venne accettato nella compagnia di Eva Le Gallienne, dove divent\u00f2 amico dell'attore John Garfield. Nel 1942 spos\u00f2 la scrittrice e sceneggiatrice Fanya Foss, dalla quale ebbe due figli, Toni e Michael. Fanya Foss morir\u00e0 nel 1995.\nLa carriera cinematografica di Lawrence sub\u00ec una battuta d'arresto all'inizio degli anni cinquanta, allorquando egli ammise, dinanzi alla Commissione per le attivit\u00e0 antiamericane, di essere stato affiliato al Partito comunista. Inserito nella lista nera, and\u00f2 in esilio in Europa e continu\u00f2 a recitare in produzioni europee, soprattutto italiane. Verso la fine del decennio riprese a recitare per la televisione statunitense e, durante gli anni sessanta, comparve in molte serie di successo come \"I detectives\" (1960-1962) e \"Gli intoccabili\" (1960-1963), cimentandosi anche nella regia.\nRitornato al cinema statunitense dopo quasi due decenni, Lawrence interpret\u00f2 il ruolo del \"cattivo\" in due film della saga di James Bond: in \"Una cascata di diamanti\" (1971), quale antagonista di 007/Sean Connery, e in \"L'uomo dalla pistola d'oro\" (1974), dove imperson\u00f2 un gangster ucciso da Scaramanga (Christopher Lee), il nemico di 007/Roger Moore. Apparve inoltre nel film \"Il maratoneta\" (1976), in cui interpret\u00f2 il ruolo di Erhardt, un tirapiedi del dottor Christian Szell (Laurence Olivier).\nNel 1980 lavor\u00f2 accanto a Terence Hill in \"Poliziotto superpi\u00f9\", interpretando Tony Torpedo, e nel 1983 recit\u00f2 con Bud Spencer nel film \"Cane e gatto\", interpretando Salvatore Licuti. Il suo ultimo ruolo cinematografico risale al 2003 in \"\", in cui interpret\u00f2 il vicepresidente dell'Acme Corporation. Nel 1991 diede alle stampe la propria autobiografia, intitolata \"Long Time No See: Confessions of a Hollywood Gangster\".\nRisposatosi nel 2003 con Alicia Trevino, morir\u00e0 due anni dopo, nel 2005, all'et\u00e0 di 95 anni, per insufficienza cardiaca."}
{"id": "2025824", "revid": "1442080", "url": "https://it.wikipedia.org/wiki?curid=2025824", "title": "Ted Whiteaway", "text": "Iscritto come privato al Gran Premio di Monaco 1955 con una HWM 54, non riusc\u00ec a qualificarsi per la gara."}
{"id": "2025826", "revid": "767487", "url": "https://it.wikipedia.org/wiki?curid=2025826", "title": "Bratteati di Vadstena e Mariedamm", "text": "Il bratteato di Vadstena (Rundata \u00d6g 178) ed il bratteato di Mariedamm (N\u00e4 10) sono due C-bratteati in oro rinvenuti rispettivamente a Vadstena nel 1774, e a Mariedamm, in N\u00e4rke. \nDescrizione.\nQuando il bratteato di Vadstena venne trovato, un orefice stava per riciclare l'oro fondendolo, ma venne fermato da un chierico locale. Si crede che il bratteato sia stato coniato verso la fine del VI secolo. Al centro si vede un animale a quattro zampe ed una testa umana, e davanti a questi un uccello separato dal resto con una linea \n(questa immagine viene comunemente associata ad Odino nell'iconografia dei bratteati). Questo esemplare \u00e8 famoso soprattutto per contenere l'elenco completo dell'alfabeto runico in Fu\u00feark antico. L'intera iscrizione si legge:\nL'ultima runa (d) \u00e8 nascosta dietro all'anello che ne permetteva l'inserimento in un collare. Gli archeologi hanno potuto risalire a questa lettera grazie al duplicato ritrovato a Mariedamm, nel N\u00e4rke meridionale leggibile come:\nLa prima parte dell'iscrizione non \u00e8 ancora stata decifrata, ma si suppone che abbia a che fare con la magia.\nEntrambi i bratteati sono attualmente esposti presso il Museo delle Antichit\u00e0 Nazionali di Stoccolma."}
{"id": "2025827", "revid": "19933", "url": "https://it.wikipedia.org/wiki?curid=2025827", "title": "Bratteato di Vadstena", "text": ""}
{"id": "2025828", "revid": "19933", "url": "https://it.wikipedia.org/wiki?curid=2025828", "title": "Bratteato di Mariedamm", "text": ""}
{"id": "2025829", "revid": "19522473", "url": "https://it.wikipedia.org/wiki?curid=2025829", "title": "Amosi", "text": ""}
{"id": "2025830", "revid": "599013", "url": "https://it.wikipedia.org/wiki?curid=2025830", "title": "Andr\u00e9s Chitiva", "text": "Carriera.\nClub.\nNel 1999, a 20 anni, debutta in Colombia con il Club Deportivo Los Millonarios di Bogot\u00e0, con il quale gioca per una stagione; nel 2001 si trasferisce al Pachuca Club de F\u00fatbol, con il quale vince la Copa Sudamericana 2006.\nNazionale.\nHa giocato la Copa Am\u00e9rica 2007 con la ."}
{"id": "2025834", "revid": "716642", "url": "https://it.wikipedia.org/wiki?curid=2025834", "title": "OFC Champions League 2008-2009", "text": "La OFC Champions League 2008-2009 \u00e8 stata l'ottava edizione della OFC Champions League, la massima competizione calcistica per squadre di club dell'Oceania. Venne vinta dall'Auckland City, che \u00e8 stata ammessa alla Coppa del mondo per club FIFA 2009, che si disputer\u00e0 negli Emirati Arabi Uniti.\nSquadre partecipanti.\na cui si aggiunge"}
{"id": "2025839", "revid": "1005847", "url": "https://it.wikipedia.org/wiki?curid=2025839", "title": "Elezioni presidenziali in Slovenia del 2007", "text": "Le elezioni presidenziali in Slovenia del 2007 si tennero il 21 ottobre (primo turno) e l'11 novembre (secondo turno)."}
{"id": "2025840", "revid": "767487", "url": "https://it.wikipedia.org/wiki?curid=2025840", "title": "D.C. Cab", "text": "D.C. Cab \u00e8 un film del 1983 scritto e diretto da Joel Schumacher.\nIl protagonista del film \u00e8 Mr. T, noto per il suo ruolo di P.E. Baracus nel telefilm degli anni ottanta \"A-Team\".\nTrama.\nAlbert (Adam Baldwin) piomba a Washington D.C. con il sogno americano di creare una compagnia di taxi. Per questo va a lavorare da Harold, che invece gestisce una sua compagnia in difficolt\u00e0 economiche, e tenta di coinvolgerlo nel suo progetto."}
{"id": "2025844", "revid": "19522663", "url": "https://it.wikipedia.org/wiki?curid=2025844", "title": "Assedio di Marra", "text": ""}
{"id": "2025845", "revid": "289247", "url": "https://it.wikipedia.org/wiki?curid=2025845", "title": "Figura geometrica", "text": ""}
{"id": "2025848", "revid": "1573940", "url": "https://it.wikipedia.org/wiki?curid=2025848", "title": "Orgyia antiqua", "text": "Il bombice antico o orgia (Orgyia antiqua ()), \u00e8 un lepidottero defogliatore polifago, appartenente alla famiglia Erebidae, diffuso in Eurasia e America Settentrionale; \u00e8 infestante delle pomacee, drupacee, latifoglie ornamentali e forestali.\nDescrizione.\nAllo stadio adulto \u00e8 caratterizzato da un dimorfismo sessuale: i maschi sono alati, con le ali anteriori di colore ocraceo rugginoso pi\u00f9 o meno scuro e con una evidente macchia biancastra presso il margine dorsale; l'apertura alare \u00e8 di circa 30\u201335\u00a0mm, mentre le femmine presentano un abbozzo alare dorsale molto atrofizzato; il corpo \u00e8 di colore grigiastro intenso. Le larve sono pelose, abbastanza vistose per la loro tipica colorazione; presentano sul dorso 4 ciuffi di peli, compatti e colorati di giallastro o biancastro e nella parte terminale del dorso presentano tubercoli aranciati o rossastri, da cui partono radi ciuffi di peli biancastri. In posizione craniale partono due lunghi ciuffi di setole nerastre, simili a corna; un ciuffo analogo si evidenzia nella parte terminale dell'addome.\nBiologia.\nCiclo biologico.\nL'Orgia sverna come uovo; i primi adulti compaiono in giugno e compiono, in media, 2-4 generazioni all'anno.\nDanni.\nIl danno \u00e8 provocato dalle stesse larve, che determinano profonde erosioni sia sulle foglie, con danno indiretto per la riduzione della superficie fotosintetizzante, sia sui frutti, per le erosioni superficiali che assomigliano a quelle dei ricamatori.\nMetodi di lotta.\nL'Orgia \u00e8 un insetto non molto frequente nei frutteti, in cui si applicano tecniche di difesa contro gli altri fitofagi che svolgono il ciclo nello stesso periodo in cui essa \u00e8 attiva.\nLa sua presenza pu\u00f2 per\u00f2, a volte, divenire troppo numerosa e pertanto occorrono interventi specifici.\nSi possono effettuare monitoraggi preventivi mediante trappole sessuali, da porre in frutteto nelle prime due decadi di giugno.\nNel caso si debba intervenire, si effettuano trattamenti con:\nTra i nemici dell'Orgia vanno ricordati i Ditteri Tachinidi (\"Exorista\") parassitoidi delle larve."}
{"id": "2025849", "revid": "1991", "url": "https://it.wikipedia.org/wiki?curid=2025849", "title": "Milinda Panha", "text": ""}
{"id": "2025850", "revid": "2003407", "url": "https://it.wikipedia.org/wiki?curid=2025850", "title": "Giunio Palmotta", "text": "Biografia.\nI suoi genitori furono Giorgio Palmotta e Orsola Gradi. Studi\u00f2 giurisprudenza e filosofia anche grazie a padre Camillo Gori Senese, Ignazio Tudisi e suo zio materno (Diritto Civile). Giunio era nipote di Giovanni Gondola. Suo fratello Giorgio Palmotta era scrittore e scrisse in lingua illirica. Visse a Ragusa di Dalmazia l'intera vita durante la quale serv\u00ec molti aristocratici. A 26 anni divenne membro del Maggior Consiglio della Repubblica. Inizi\u00f2 a scrivere molto giovane divenendo il continuatore dell'opera di Giovanni Gondola.\nOpere.\nIspiratosi da sempre alle fonti classiche quali Ovidio, Virgilio, Torquato Tasso e Ludovico Ariosto scrisse diverse opere mitologiche.\nTra le pi\u00f9 famose:\nTradusse la \"Christias di Girolamo Vida\", \"Illyrico\" poema in 24 versi, che venne pubblicato a Roma solo nel 1670."}
{"id": "2025851", "revid": "125360252", "url": "https://it.wikipedia.org/wiki?curid=2025851", "title": "Realdo", "text": "Realdo (\"Reaudu\" in ligure, \"Reaud\" in occitano, \"R\u00eaaud\" in dialetto brigasco) \u00e8 una frazione di 25 abitanti del comune di Triora in provincia di Imperia. Si trova in valle Argentina, al confine con la val Roia francese. Fino al trattato di Parigi del 1947 era in Piemonte, nella provincia di Cuneo, come frazione di Briga Marittima, per poi passare alla Liguria. Insieme a Verdeggia \u00e8 l'unica isola linguistica brigasca ligure.\nStoria.\nRealdo venne fondato da mezzadri delle grandi famiglie nobili e borghesi di Briga Marittima, da figli cadetti delle stesse e da gente comune di provenienza roiasca che nel XV - XVI secolo si stanziarono sulle propriet\u00e0 delle genti brigasche o su terre incolte al di qua dei colli Sanson e Collardente fondando le borgate o case sparse (ora solo in parte abbandonate) che contornano l'abitato stesso della \"Casa della Rocca\" o \"C\u00e0 da Roca\", come veniva chiamato ed \u00e8 tuttora chiamato il borgo di Realdo.\nL'esigenza di avere un punto comune di riferimento, o pi\u00f9 verosimilmente la presenza in loco di una stazione commerciale dei grossisti della lana (probabilmente commercianti ebrei o valdesi) e la fondazione di un luogo di culto comune a tutti gli insediamenti sparsi, fecero da polo d'attrazione per i discendenti dei primi fondatori, che col passare dei decenni, costruirono la casa \"di famiglia\" o \"di gens\" attorno a tali punti di aggregazione, sulla Rocca a picco sull'alta Argentina, ove gi\u00e0 pare avesse sede anche un posto di guardia dei militi di frontiera dell'esercito sabaudo (i Preposti o perpus\u00e9 - in lingua locale -) giungendo in tal modo a costituire il borgo attuale.\nPer secoli \"Realdo\", toponimo dapprima indicante una ben precisa area e poi divenuto denominazione del solo abitato, \u00e8 stato il confine estremo dei possedimenti del Ducato di Savoia con la Repubblica di Genova.\nMonumenti e luoghi d'interesse.\nArchitetture religiose.\nLa locale chiesa parrocchiale \u00e8 intitolata a Nostra Signora del Rosario e fu riedificata nel corso del XVIII secolo.\nEconomia.\nAttualmente il paese ha un'economia basata principalmente sul turismo estivo, avendo un clima molto fresco durante il periodo estivo. Nell'antico borgo \u00e8 presente un rifugio alpino oltre a molte seconde case di emigrati brigaschi, che ormai abitano sulla costa per motivi lavorativi. Si stima che nel periodo estivo, la popolazione superi le 50 unit\u00e0. Il paese non possiede alcuna attivit\u00e0 economica, eccetto un bar-trattoria/b&amp;b nei week end e aperto invece tutti i giorni nel periodo estivo.\nFino alla fine degli anni novanta del Novecento vi era una considerevole attivit\u00e0 economica nel settore estrattivo, sia di ardesia, sia di pietra naturale; attivit\u00e0 che tuttora ha lasciato il segno nel paesaggio e nell'idrografia. L'attivit\u00e0 \u00e8 andata in declino a causa della concorrenza globale nel settore, che ha fatto abbandonare i siti poco remunerativi, visti i costi logistici.\nInfrastrutture e trasporti.\nStrade.\nIl paese \u00e8 raggiungibile tramite la strada provinciale 81 che, partendo dal capoluogo comunale, raggiunge il paese di Realdo e Verdeggia, tramite una diramazione all'altezza del Ponte della Pace, costruito come celebrazione della pace tra i cittadini di Realdo e Verdeggia. La strada ha le caratteristiche delle strade di alta montagna e passa per altre frazioni dell'omonimo comune, tra cui Loreto (passando accanto alla gola).\nDa Realdo, inoltre, parte una strada di montagna (in parte asfaltata) aperta parte dell'anno, costruita prima della seconda guerra mondiale a fini militari, che porta alla Bassa di Sanson permettendo di raggiungere i valichi circostanti, i paesaggi di montagna, e altre localit\u00e0 quali monte Saccarello (e si pu\u00f2 proseguire da esso si pu\u00f2 proseguire verso Limone Piemonte, Monesi di Triora e Briga Alta, ovvero proseguire nella alta val Arroscia), Briga (La Brigue, tramite la Bassa di Sanson), Cima Marta, Colla Melosa, Collardente, Passo della Guardia (dove si pu\u00f2 raggiungere Triora), Colle del Garezzo (ove si accede con un profilo all'alta val Arroscia senza doppiare la cima del Saccarello). La strada, fino a qualche anno fa, veniva usata anche per scopi estrattivi, data al presenza di cave di ardesia in zona."}
{"id": "2025852", "revid": "110157", "url": "https://it.wikipedia.org/wiki?curid=2025852", "title": "Best of Bee Gees", "text": "Best fo Bee Gees \u00e8 il primo greatest hits dei Bee Gees, uscito nel 1969."}
{"id": "2025853", "revid": "79216", "url": "https://it.wikipedia.org/wiki?curid=2025853", "title": "Test di primalit\u00e0 di Miller - Rabin", "text": ""}
{"id": "2025857", "revid": "136053", "url": "https://it.wikipedia.org/wiki?curid=2025857", "title": "\u0160i\u017egori\u0107 Juraj", "text": ""}
{"id": "2025860", "revid": "729019", "url": "https://it.wikipedia.org/wiki?curid=2025860", "title": "Battaglia di Imera (409 a.C.)", "text": "La battaglia di Imera del 409 a.C., anche chiamata seconda battaglia di Himera, fu combattuta dalle potenze greche di Sicilia contro i Cartaginesi comandati da Annibale Magone.\nIl comandante cartaginese sotto la direzione del senato di Cartagine riusc\u00ec a vincere la battaglia e a distruggere la citt\u00e0 greca. Una precedente battaglia contro i Cartaginesi risale al 480 a.C. quando i siracusani ebbero una schiacciante vittoria.\nSituazione politica.\nNel 490 a.C. Cartagine firm\u00f2 un trattato con le citt\u00e0 siciliane di Selinunte, Himera e Messina. Il pretesto per avviare una campagna di conquiste in Sicilia avvenne nel 480 a.C. dopo la battaglia di Imera (480 a.C.) quando le forze greche di Gelone e Terone sconfissero i cartaginesi. In questo modo i cartaginesi si tennero distanti dagli affari della Sicilia per 70 anni, durante i quali le forze greche si espansero in tutta l'isola. Dopo l'avvento dei governi democratici o oligarchici, il dominio di Siracusa fu contrastato da Atene che mand\u00f2 una serie di spedizioni nel 427, 425 e 424 a.C., tanto da indurre Ermocrate a richiedere a tutte le ex colonie greche di Sicilia durante il congresso di Gela del 424 a.C. di considerarsi autonome rispetto alla madrepatria.\nLa citt\u00e0 elima di Segesta ebbe una serie di dispute territoriali con Selinunte, le quali sfociarono in un conflitto. Dopo un vano appello a Cartagine nel 415 a.C., Atene and\u00f2 in soccorso di Segesta avviando la Spedizione ateniese in Sicilia, da cui sub\u00ec un'enorme sconfitta nel 413 a.C. Ma riaccesesi le ostilit\u00e0 tra le due citt\u00e0, Segesta non potendo pi\u00f9 chiedere soccorso ad Atene si rivolse nuovamente a Cartagine che nel 410 a.C. rispose. Il senato cartaginese dopo aver dibattuto decise di intervenire. Questo intervento avveniva in un momento favorevole a Cartagine, perch\u00e9 le citt\u00e0 della Grecia erano impegnate sul fronte delle guerre del Peloponneso, e Siracusa in particolare possedeva una flotta nel Mar Egeo.\nPreparativi.\nAnnibale Magone prepar\u00f2 due spedizioni in Sicilia, la prima nel 410 a.C. per contrastare le armate di Selinunte, la seconda l'anno successivo per cingerla d'assedio. Ottenuta la caduta e distrutta la citt\u00e0 Annibale riun\u00ec 20.000 siculi ed elimi per marciare in direzione di Himera dove radun\u00f2 50.000 soldati.\nLa battaglia.\nAnnibale schier\u00f2 le sue truppe a ovest della citt\u00e0 mentre altre truppe erano schierate a sud della citt\u00e0. Mentre gli imeresi cingevano mura difensive, i cartaginesi attaccarono con torri d'assalto e arieti. Per far crollare le mura Annibale fece costruire un tunnel al di sotto di esse e appiccando un incendio fece crollare parte di esse. A quel punto la fanteria cartaginese assalt\u00f2 la breccia nella mura che venne prontamente difesa dagli imeresi e riparata in breve tempo.\nNel frattempo i siracusani comandati dal generale Diocle di Siracusa giunsero con rinforzi di 3.000 opliti, 1.000 soldati da Akragas e altri 1.000 mercenari. Tra le file di Imera invece si potevano contare 10.000 uomini. I greci quindi lanciarono un attacco a sorpresa contro le linee puniche, probabilmente contro quelle poste a sud della citt\u00e0. L'attacco gener\u00f2 grande confusione tra le truppe cartaginesi che fuggirono perdendo circa 6.000 uomini. Quindi Annibale colp\u00ec i greci alle spalle procurando la perdita di 3.000 greci.\nIl grosso della flotta siracusana era impegnata nel mar Egeo, ma 25 trireme giunsero comunque ad Imera, anche delle imbarcazioni cartaginesi giunsero da Mozia in supporto. Annibale quindi diffuse la falsa notizia che un esercito punico era pronto ad attaccare Siracusa partendo da Mozia. Questa notizia convinse i siracusani a ripiegare verso la capitale per difenderla. Gli imeresi sapevano di avere poche speranze di resistenza, cos\u00ec decisero di evacuare la citt\u00e0. Diocle marci\u00f2 fuori dalla citt\u00e0 di notte evacuando con le imbarcazioni quante pi\u00f9 donne e bambini fosse possibile. I cartaginesi attaccarono il giorno successivo, facendo capitolare la citt\u00e0 tramite uno squarcio nelle mura che agevol\u00f2 l'ingresso delle truppe.\nLa vendetta cartaginese.\nAnnibale Magone sacrific\u00f2 3.000 prigionieri greci nello stesso posto dove il nonno Amilcare I nella spedizione del 480 a.C. mor\u00ec. La citt\u00e0 quindi fu totalmente distrutta assieme ai templi, mentre le donne e i bambini furono ridotti in schiavit\u00f9. Annibale non fece come i greci che a Sibari nel 511 a.C. deviarono il corso di un fiume per allagare le citt\u00e0, o come i romani nel 146 a.C. che salarono il terreno per completare la vendetta. Egli divise il bottino tra le truppe e i mercenari.\nEpilogo.\nAnnibale non and\u00f2 contro Akragas e Siracusa, le citt\u00e0 responsabili dell'umiliazione del 480 a.C. Egli quindi torn\u00f2 a Cartagine ricevendo gli onori della citt\u00e0. Himera non fu pi\u00f9 ricostruita e i sopravvissuti fonderanno un'altra citt\u00e0 vicina con una popolazione mista tra greci e cartaginesi.\nLa risposta greca alla distruzione di Himera fu lieve. Sia Siracusa che Akragas continuarono le loro politiche espansionistiche senza tuttavia attaccare i territori punici in Sicilia. Mentre Ermocrate, sfrutt\u00f2 la sconfitta di Imera dapprima per cercare di ottenere il potere a Siracusa, poi per istituire una base a Selinunte nel 407 a.C. effettuando piccoli attacchi a Mozia e Palermo che provocheranno una risposta cartaginese nel 405 a.C."}
{"id": "2025862", "revid": "136053", "url": "https://it.wikipedia.org/wiki?curid=2025862", "title": "Crijevi\u0107 Ilija", "text": ""}
{"id": "2025863", "revid": "79216", "url": "https://it.wikipedia.org/wiki?curid=2025863", "title": "Test per i primi di Mersenne di Lucas - Lehmer", "text": ""}
{"id": "2025864", "revid": "228587", "url": "https://it.wikipedia.org/wiki?curid=2025864", "title": "Clerodendrum thomsoniae", "text": "Clerodendrum thomsoniae , \u00e8 una pianta appartenente alla famiglia delle Verbenaceae (o Lamiaceae). Il nome \"nonna makan sirih\", con cui \u00e8 comunemente conosciuto in Indonesia, fa riferimento alle labbra e alla saliva che spiccano vermiglie sul viso incipriato di una masticatrice di sirih. \u00c8 una specie spesso coltivata a scopo ornamentale nei giardini delle zone calde. Durante la met\u00e0 del XIX secolo la pianta connobbe un periodo di grande popolarit\u00e0. Oggi nelle zone temperate \u00e8 coltivato in serra o come pianta d'appartamento. Presenta due variet\u00e0 principali: C. thomsoniae \"variegata\" con foglie variegate di bianco, C. thomsoniae \"delectum\" che presenta racemi molto grandi, il calice bianco puro o con sfumature verdi e una corolla rosea.\nMorfologia.\n\u00c8 un arbusto sarmentoso sempreverde o deciduo (secondo il clima) che raggiunge i 3 metri d'altezza, con fusti glabri e avvolgenti. \nFoglie.\nLe foglie sono opposte, allungato-lanceolate, acuminate, intere, con le costole scanalate nella pagina superiore. \nFiori.\nI racemi sono ascellari e terminali, composti da ombrelle rade. Il calice bianco puro \u00e8 campanulato, a 5 segmenti ovati e acuminati; la corolla \u00e8 color cremisi intenso.\nDistribuzione e habitat.\nLa specie \u00e8 originaria dell'Africa occidentale e del Congo.\nC. thomsoniae \u00e8 coltivata come pianta ornamentale nei giardini tropicali, e in zone esenti da gelate."}
{"id": "2025866", "revid": "62004", "url": "https://it.wikipedia.org/wiki?curid=2025866", "title": "Velo d'Or", "text": ""}
{"id": "2025872", "revid": "104458", "url": "https://it.wikipedia.org/wiki?curid=2025872", "title": "Bernadette Schild", "text": "\u00c8 sorella di Josef e Marlies, a loro volta sciatori alpini di alto livello.\nBiografia.\nStagioni 2005-2008.\nNata a Zell am See e originaria di Saalfelden, dopo le prime gare FIS del 2005 Bernadette Schild ha conquistato i primi successi internazionali al Festival olimpico della giovent\u00f9 europea del 2007: in quell'occasione si \u00e8 aggiudicata infatti due medaglie, l'argento nello slalom gigante e il bronzo nello slalom speciale.\nIl 24 novembre successivo ha esordito in Coppa Europa nello slalom gigante di Levi (32\u00ba) e ha colto il primo successo di rilievo il 28 febbraio 2008, quando ai Mondiali juniores di Formigal ha vinto la medaglia d'oro nello slalom speciale precedendo al traguardo la svizzera C\u00e9lina Hangl e la francese Nastasia Noens. Grazie a questo risultato il 14 marzo ha esordito in Coppa del Mondo durante le finali di Bormio in slalom speciale, senza concludere la prova.\nStagioni 2009-2016.\nIl 29 dicembre 2008 ha conquistato I primi punti in Coppa del Mondo, quando \u00e8 arrivata 24\u00aa nello slalom speciale di Semmering, e nel marzo del 2009 ha conquistato un'altra medaglia ai Mondiali juniores disputati a Garmisch-Partenkirchen, l'argento nello slalom speciale vinto dalla svizzera Denise Feierabend. Nella stagione 2009-2010 in Coppa Europa, dopo aver ottenuto fra l'altro il primo podio (il 20 novembre a Fun\u00e4sdalen in slalom speciale, 3\u00aa) e la prima vittoria (il 29 gennaio a Courchevel in slalom gigante), ha vinto la classifica di slalom speciale del circuito continentale, nel quale ha conquistato la sua seconda e ultima vittoria il 14 dicembre 2011 a Zinal in slalom gigante.\nNella stagione 2012-2013 ha esordito ai Campionati mondiali, classificandosi 12\u00aa nello slalom speciale nella rassegna iridata di Schladming, e il 16 marzo alle finali di Lenzerheide ha ottenuto il suo primo podio in Coppa del Mondo, giungendo 2\u00aa nello slalom speciale vinto dalla statunitense Mikaela Shiffrin. Il 13 dicembre 2013 \u00e8 salita per l'ultima volta sul podio in Coppa Europa, ad Andalo/Paganella in slalom speciale (2\u00aa), e in seguito ha partecipato ai XXII Giochi olimpici invernali di , sua prima presenza olimpica, senza concludere la prova di slalom speciale.\nStagioni 2017-2021.\nAi Mondiali di Sankt Moritz 2017 si \u00e8 classificata 17\u00aa nello slalom gigante e 10\u00aa nello slalom speciale e ai XXIII Giochi olimpici invernali di , sua ultima presenza olimpica, si \u00e8 classificata 24\u00aa nello slalom gigante e 7\u00aa nello slalom speciale; nella stagione seguente ha conquistato l'ultimo podio in Coppa del Mondo, il 17 novembre 2018 a Levi in slalom speciale (3\u00aa), e ha prese per l'ultima volta il via in una rassegna iridata: ai Mondiali di \u00c5re 2019 \u00e8 stata 9\u00aa nello slalom speciale e non ha completato lo slalom gigante.\nHa annunciato il ritiro al termine della stagione 2020-2021, dopo ripetuti infortuni; la sua ultima gara in Coppa del Mondo \u00e8 stata lo slalom speciale di Levi del 22 novembre (20\u00aa), mentre la sua ultima gara in carriera \u00e8 stata lo slalom speciale dei Campionati austriaci 2020, disputato a Sankt Michael im Lungau il 23 dicembre successivo e non completato dalla Schild.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante\nAustralia New Zealand Cup.\nAustralia New Zealand Cup - vittorie.\nLegenda:\nGS = slalom gigante"}
{"id": "2025877", "revid": "12290", "url": "https://it.wikipedia.org/wiki?curid=2025877", "title": "Batwoman", "text": "Batwoman \u00e8 un personaggio dei fumetti DC Comics. La prima Batwoman, ovvero Katherine \"Kathy\" Webb, fu creata da Bob Kane e da Sheldon Moldoff nel 1956 e successivamente, nel 2006, il personaggio fu rilanciato dalla casa editrice attraverso la nipote, Katherine \"Kate\u201d Kane, che assunse l'identit\u00e0 di nuova Batwoman.\nStoria editoriale.\n1956-1959.\nBatwoman comparve originariamente durante la Silver Age, nel numero 233 di \"Detective Comics\" (luglio 1956), come controparte femminile degli eroi Batman e Robin.\nDal 2006.\nDopo un periodo in cui il personaggio non veniva impiegato nella continuity, nel 2006 la DC Comics rilanci\u00f2 il personaggio all'interno dell'undicesimo albo della saga \"52\" e, con l'assenza di Batman a causa di \"Batman R.I.P.\", diventando la protagonista di \"Detective Comics\". Il design del personaggio venne curato da Alex Ross.\nL'identit\u00e0 di questa nuova Batwoman \u00e8 Kathy Kane, miliardaria lesbica che frequenta gli stessi ambienti di Bruce Wayne, ex compagna di Renee Montoya. Batwoman, come eroina mascherata, agisce indipendentemente da Batman, per quanto sia sua grandissima ammiratrice.\nL'attrazione del personaggio verso le donne dest\u00f2 scalpore nei media, inaspettato anche per il presidente DC Dan DiDio.\nLe varie Batwoman dopo la revisione di Grant Morrison.\nGrant Morrison, nel suo lavoro di revisione della \"continuity\" batmaniana, ha messo ordine nel caos riportando in vita Batwoman non solo nella veste attuale ma anche in quella della Silver Age, detta anche versione pre-Crisis. Dunque secondo la riscrittura di Morrison, le Batwoman esistite nell'universo DC sono: Kathy Kane, Kate Kane, una Helena Wayne alternativa, Brenna Wayne, Selina Kyle e un'aliena del Quarto Mondo.\nKatherine \"Kathy\" Webb, \u00e8 la prima a ricoprire il ruolo di Batwoman: vedova di Nathan Kane (fratello di Martha Kane e quindi zio materno di Bruce Wayne), Kathy Webb era un'artista da circo ingaggiata da un misterioso Agente 33 per conto dell'organizzazione segreta Spyral affinch\u00e9 si avvicinasse a Batman e ne scoprisse l'identit\u00e0 segreta. Kathy si cre\u00f2 l'identit\u00e0 di Batwoman e ci riusc\u00ec, facendo innamorare di s\u00e9 Batman, per scoprire che non era altri che il nipote del defunto marito. Innamoratasi a sua volta, lo lasci\u00f2 per non essere costretta a rivelare la sua identit\u00e0. A detta di Alfred Pennyworth, \u00e8 stato uno dei rari casi in cui fu una donna a spezzare il cuore a Batman e non viceversa. Kathy mor\u00ec poco dopo uccisa da Tigre di Bronzo della Lega degli Assassini, per ragioni poco chiare. La sua assistente era Bat-Girl la quale, nella Silver Age, era Bette Kane, nipote di Kathy (poi diventata nota come Flamebird). Morrison ha riportato in vita anche Bat-Girl ma non ha spiegato se era Bette Kane alias Flamebird o un'altra ragazza .\nKatherine \"Kate\" Kane, l'attuale Batwoman: figlia del colonnello dei corpi speciali, Jacob \"Jake\" Kane. Forse Jake \u00e8 un parente di Nathan e Martha Kane (zio e madre di Bruce Wayne): ci\u00f2 renderebbe Kate parente sia di Bruce sia di Kathy Webb. Kate decise di prendere le orme di Batman in et\u00e0 adulta, quando l'eroe la salv\u00f2 da un assalitore, ma la determinazione alla lotta contro il crimine l'aveva sin da bambina: lei e la sorella gemella furono rapite assieme alla madre. Il padre intervenne per salvarle, ma madre e sorella morirono nello scontro a fuoco, sotto i suoi occhi. In seguito, il padre di Kate \u00e8 diventato il suo pi\u00f9 grande alleato e sostenitore. Grande ammiratrice di Batman, \u00e8 molto amica di Nightwing, il quale si mostra infatuato di lei ignorandone l'orientamento sessuale. La sua aiutante \u00e8 la cugina Bette Kane, che gi\u00e0 da anni era la supereroina Flamebird. Se Kathy \u00e8 la zia sia di Kate che di Bette, allora entrambe le donne sono cugine di Bruce Wayne, il che rende Jacob suo zio o cugino. Con il riavvio della \"continuity\" DC in Rebirth, su Detective Comics Batman assembla una sua squadra personale di assistenti che comprende Kate Kane/Batwoman; uno dei primi casi che li vede in azione \u00e8 scoprire chi usa tattiche uguali a quelle di Batman per attaccare ed uccidere criminali potenti; il caso porter\u00e0 Kate e Bruce a scontrarsi con il colonnello delle forze speciali Jacob Kane (il padre di Kate), svelando particolari nuovi sul passato della ragazza: Kate \u00e8 stata nel Corpo dei Marine prima di essere espulsa per una relazione con una commilitone donna, poi Jacob l'ha portata dentro la sua unit\u00e0, una squadra che usa le tattiche di Bruce con scopi letali; ci\u00f2 allo scopo di contattare Batman indirettamente e studiarlo; quando Batwoman passa dalla parte di Batman, padre e figlia finiranno per scontrarsi sull'approccio nella lotta al crimine, poich\u00e9 Jacob vuole spazzare via praticamente tutta la popolazione di Gotham, ritenendola una citt\u00e0 corrotta ed invivibile, nonch\u00e9 responsabile della morte della sorella Martha (la madre di Bruce Wayne).\nBette Kane, alias Bat-Girl alias Flamebird, cugina e alleata dell'attuale Batwoman, in un prossimo futuro \u00e8 mostrata come nuova Batwoman, la III, nonch\u00e9 amore di Tim Drake alias il nuovo Batman, nella saga \"Titans Tomorrow\" .\nCassandra Cain, alias Batgirl III, nella saga \"Titans Tomorrow... Today!\" \u00e8 mostrata come Batwoman IV al posto di Bette Kane, che non sta pi\u00f9 con Tim Drake/Batman e ha ripreso il vecchio ruolo di Flamebird .\nHelena Wayne. Non \u00e8 la Helena Wayne di Terra 2, un mondo parallelo dove Bruce ha avuto con Selina Kyle una figlia, divenuta la III Cacciatrice; \u00e8 la Helena Wayne di una Terra diversa. \u00c8, infatti, la versione femminile di Bruce Wayne. In questo mondo parallelo tutti i personaggi maschili di Terra 1 sono donne, cos\u00ec come tutti i personaggi femminili sono uomini. Superman qui \u00e8 Superwoman, e Supergirl \u00e8 Superlad . Il suo mondo \u00e8 uno degli Elseworlds, anche se compare nella continuity ufficiale.\nBrenna Wayne. Nel lontano 2500, l'ultima discendente di Bruce Wayne, Vicepresidente degli USA, assume su di s\u00e9 l'antico retaggio del pipistrello per difendere la sua famiglia dall'immortale Vandal Savage che da tredici generazioni uccide, uno dopo l'altro, tutti i rampolli della famiglia Wayne dopo aver fatto indossare loro un costume da Batman. \u00c8 una storia Elseworlds .\nSelina Kyle, alias Catwoman, in una Terra parallela, in cui sono ambientati due Elseworlds, smette i panni della donna-gatto per diventare Batwoman, la compagna di Batman, in un mondo pi\u00f9 violento e caotico a causa del fatto che Superman non fu mai trovato e cresciuto dai Kent..\nUn'aliena del Quarto Mondo che, in \"Kingdom Come\", \u00e8 talmente fan di Batman (ormai vecchio e logoro) da unirsi ai suoi Outsider nella guerra tra metaumani che sta devastando il mondo."}
{"id": "2025884", "revid": "123392668", "url": "https://it.wikipedia.org/wiki?curid=2025884", "title": "Verdeggia", "text": "Verdeggia (\"V\u00ebdeggia\" in ligure, \"Verdeja\" in occitano, \"V\u00ebrd\u00e9gia\" in dialetto brigasco) \u00e8 una frazione di 42 abitanti del comune di Triora, in provincia di Imperia. Si trova in valle Argentina a 1100 m s.l.m, al confine con la val Roia francese ai piedi del monte Saccarello. Insieme a Realdo \u00e8 l'unica isola linguistica brigasca ligure.\nStoria.\nIl paese di Verdeggia nacque probabilmente nel XVI secolo.\nNei secoli successivi divenne un centro basato sull'agricoltura di sussistenza e sulla pastorizia; le alture circostanti vennero intensamente terrazzate.\nIl 30 gennaio 1805 una slavina fece 16 vittime che vennero sepolte nei pressi del paese, non furono portate al cimitero di Triora come si era fatto in precedenza. Due lapidi sul posto ricordano l'evento e il luogo delle sepolture, una posta nel 1905 a cento anni dalla disgrazia e l'altra sistemata nel 2005.\nMonumenti e luoghi d'interesse.\nArchitetture religiose.\nLa locale chiesa parrocchiale \u00e8 intitolata a Nostra Signora del Carmelo che fu edificata nel 1641."}
{"id": "2025885", "revid": "1305772", "url": "https://it.wikipedia.org/wiki?curid=2025885", "title": "Year of the Gentleman", "text": "Year of the Gentleman \u00e8 il terzo album in studio del cantautore statunitense Ne-Yo, pubblicato nel 2008 dalla Def Jam Recordings."}
{"id": "2025889", "revid": "123892089", "url": "https://it.wikipedia.org/wiki?curid=2025889", "title": "Federigo Verdinois", "text": "Biografia.\nInizi\u00f2 la sua carriera come bibliotecario, per poi diventare giornalista, scrivendo, con lo pseudonimo \u00abassai popolare\u00bb di Picche, in diversi periodici, quali il \"Fanfulla\" di Roma, il \"Corriere del Mattino\" di Napoli e l\"Illustrazione italiana\" di Milano. Nell'ambito giornalistico ebbe particolare rilievo l'attenzione che prest\u00f2 alle vicende e agli aspetti pi\u00f9 peculiari del teatro italiano, influenzato in questo dal lungo soggiorno fiorentino tra il 1864 e il 1869. Verdinois ne propose una rifondazione attraverso il ricorso al vernacolo, che poteva configurarsi come ottimale veicolo di irradiazione dell'educazione, sia civile che morale, delle classi piccolo-borghesi.\nLa sua maggiore notoriet\u00e0 \u00e8 legata, tuttavia, alla traduzione di circa 350 opere da diverse lingue, fra le quali, oltre l'inglese e il russo, il francese, il tedesco, il polacco e il norvegese. Fece conoscere in Italia, con le prime versioni autorizzate, in particolare per la casa editrice Rocco Carabba di Lanciano, i classici della letteratura russa, traducendo, fra gli altri, Dostoevskij, Gogol', Pu\u0161kin, Tolstoj e il \"Che fare?\" di \u010cerny\u0161evskij.\nCon particolare riferimento a Pu\u0161kin, \u00e8 stato affermato che il primo esito italiano di siffatte traduzioni fu, nel complesso, felice, poich\u00e9 Verdinois seppe essere aderente all'originale, non sacrificando troppo le rime e utilizzando, come peraltro aveva fatto nelle versioni di altri autori, ottonari fluidi, ben scanditi e, ove possibile, piacevolmente arguti. In generale, per\u00f2, \u00e8 stato osservato che \u00abil suo torto [\u2026] fu di ritenere, come i primi traduttori francesi, che i russi fossero troppo prolissi e occorressero dei tagli per rendere le loro opere pi\u00f9 accessibili al parlato degli italiani\u00bb. Si deve a lui anche la prima versione italiana del \"Quo vadis?\" di Sienkiewicz. Non \u00e8 un caso, del resto, che insegn\u00f2 all'Istituto Universitario Orientale di Napoli prima lingua e letteratura inglese, successivamente lingua e letteratura russa.\nNon meno nota e significativa \u00e8 l'attivista del Veridinois memorialista. I suoi \"Profili letterari napoletani\" (1881), in cui risulta emblematica la vivace caratterizzazione umana dei personaggi, hanno costituito un modello largamente seguito ben oltre Ugo Ojetti.\nQuanto alla produzione novellistica di Verdinois, una delle opere pi\u00f9 significative \u00e8 rappresentata dai dieci \"Racconti inverisimili di Picche\" (\u00abPicche\u00bb era lo pseudonimo col quale Verdinois si firmava sul \"Fanfulla\"), pubblicati nel 1886 a Napoli, presso la Casa Editrice ArtisticoLetteraria. Essi si inseriscono nell'ambito del genere fantastico, che, nel caso specifico, sembra riconducibile alla pratiche spiritualistiche diffuse nel tardo Ottocento napoletano. A tal proposito, \u00e8 stato osservato che Verdinois fosse convinto di \u00abevocare le ombre dei defunti e pronto a sollecitare nuovi traguardi della scienza in grado di dare ragione dei fenomeni dell'ipnotismo e dell'occultismo\u00bb: da qui la proposta di racconti che colpissero la fantasia popolare, in linea con i nuovi orientamenti che andavano diffondendosi nella narrativa italiana dopo le tendenze manzoniane e veriste."}
{"id": "2025898", "revid": "73411", "url": "https://it.wikipedia.org/wiki?curid=2025898", "title": "Canzone da battello", "text": ""}
{"id": "2025913", "revid": "404338", "url": "https://it.wikipedia.org/wiki?curid=2025913", "title": "Casaccia (Svizzera)", "text": ""}
{"id": "2025916", "revid": "131358", "url": "https://it.wikipedia.org/wiki?curid=2025916", "title": "San Martino (Svizzera)", "text": ""}
{"id": "2025942", "revid": "436907", "url": "https://it.wikipedia.org/wiki?curid=2025942", "title": "Discografia dei Club Dogo", "text": "La discografia dei Club Dogo, gruppo musicale hip hop attivo dal 2002 e formato dal produttore Don Joe e dai rapper Jake La Furia e Gu\u00e9 Pequeno, \u00e8 composta da sette album in studio, un mixtape, un EP e oltre venti singoli, di cui tre realizzati in qualit\u00e0 di artista ospite."}
{"id": "2025954", "revid": "125658296", "url": "https://it.wikipedia.org/wiki?curid=2025954", "title": "Eraclio il Vecchio", "text": "Biografia.\nDi origini armene, intraprese la carriera militare, combattendo i Persiani negli anni 586-588, inizialmente come secondo in comando del \"magister militum per Orientem\" Filippico; nel 586 comand\u00f2 il centro dell'armata romano-orientale nella battaglia di Solachon, e al termine della battaglia fu mandato a perlustrare il territorio con un altro ufficiale per controllare che non fossero rimasti Persiani nella zona. Dopo il fallimento nell'assedio di Chlomaron, Eraclio ricevette il comando dell'esercito in momentanea sostituzione di Filippico e invase con successo la Persia ritornando con un grande bottino a Teodosiopoli, dove svern\u00f2. Nella primavera del 587 gli furono affidati i due terzi dell'esercito romano-orientale, con cui invase di nuovo la Persia, espugnando una fortezza. Nell'inverno del 587 Filippico affid\u00f2 temporaneamente a Eraclio il comando dell'esercito, intendendo tornare a Costantinopoli; Eraclio rafforz\u00f2 la disciplina dell'esercito punendo con severit\u00e0 i disertori, ma successivamente ricevette da Filippico, adirato di essere stato sostituito nella carica di \"magister militum per Orientem\" da Prisco, l'ordine di tornare in Armenia e di lasciare l'esercito a Narsete, e di pubblicare inoltre prima del previsto gli ordini dell'imperatore Maurizio di ridurre le paghe ai soldati. Nel 589 condusse l'esercito alla vittoria contro i Persiani nella battaglia di Sisabarnon.\nNel 595 circa era \"magister militum per Armeniam\" e sed\u00f2 una rivolta degli Armeni condotti da Hamabasp Mamikonian.\nAgli inizi del VII secolo ricevette la carica di esarca d'Africa dall'imperatore Maurizio. Condusse a quanto pare in Africa la sua famiglia, in quanto al tempo della rivolta contro Foca (608) erano con lui in Africa il figlio Eraclio, il fratello Gregorio e il nipote Niceta. Nel 608, Eraclio il Vecchio, su pressioni di Prisco, si rivolt\u00f2 all'imperatore Foca. I ribelli forgiarono monete che ritraevano entrambi gli Eraclio vestiti come consoli, anche se nessuno di loro a quel tempo aveva mai rivendicato esplicitamente il titolo imperiale. Eraclio il Vecchio e suo fratello Gregorio inviarono Eraclio con la flotta a Costantinopoli per deporre Foca \"il tiranno\", mentre Niceta fu inviato a conquistare l'Egitto. Nell'ottobre 610 il figlio Eraclio entr\u00f2 a Costantinopoli, rovesci\u00f2 Foca e sal\u00ec sul trono bizantino."}
{"id": "2025957", "revid": "131358", "url": "https://it.wikipedia.org/wiki?curid=2025957", "title": "Newcastle United F.C.", "text": ""}
{"id": "2025960", "revid": "110157", "url": "https://it.wikipedia.org/wiki?curid=2025960", "title": "Spoke", "text": "Spoke \u00e8 l'album d'esordio del gruppo musicale statunitense di genere alternative rock Calexico, pubblicato nel 1997 per la Quarterstick Records."}
{"id": "2025972", "revid": "767487", "url": "https://it.wikipedia.org/wiki?curid=2025972", "title": "Lepus americanus", "text": "La lepre scarpa da neve (\"Lepus americanus\" ) \u00e8 un mammifero lagomorfo della famiglia dei Leporidi.\nDistribuzione.\nCon numerose sottospecie (\"Lepus americanus americanus\", \"Lepus americanus bairdii\", \"Lepus americanus cascadensis\", \"Lepus americanus dalli\", \"Lepus americanus struthopus\" e \"Lepus americanus virginianus\"), questi animali sono diffusi in Canada e nella parte settentrionale degli Stati Uniti, con l'areale che scende a sud lungo le Montagne Rocciose e gli Appalachi. Il loro \"habitat\" naturale \u00e8 costituito dai campi aperti e dai boschi radi di conifere, ma si spinge anche nelle paludi.\nDescrizione.\nDimensioni.\nMisura circa 45 cm di lunghezza (cui si aggiungono fino a 5 cm di coda), per un peso che raggiunge il chilogrammo e mezzo.\nAspetto.\nIl pelo \u00e8 corto ed assai folto, e va a ricoprire anche la pianta dei piedi: da questa caratteristica, che permette all'animale di non affondare nella neve durante l'inverno e di isolare termicamente le zampe, deriva il nome comune di \"scarpa da neve\". Questi animali presentano due colorazioni del mantello a seconda della stagione:\nPer completare la muta, l'animale impiega circa due mesi e mezzo: parrebbe che l'inizio di ciascuna muta venga innescato dal fotoperiodo. Sorprendentemente, i peli del manto invernale e quelli del manto estivo hanno origine da follicoli differenti.\nA parit\u00e0 d'et\u00e0, i maschi sono leggermente pi\u00f9 piccoli delle femmine, come avviene nella maggior parte delle specie di lepre.\nBiologia.\nSi tratta di animali solitari, che delimitano un territorio di circa 0,05 km\u00b2, tuttavia periodicamente li si trova a densit\u00e0 assai elevate, coi territori che si sovrappongono. Le lepri scarpa da neve sono attive quando la luce \u00e8 ancora bassa, all'alba ed al tramonto, ma durante le giornate nuvolose le si pu\u00f2 vedere anche durante il giorno. Questi animali sono soliti muoversi nel proprio territorio seguendo dei percorsi ben definiti, riconoscibili per l'assenza di vegetazione lungo di essi.\nQuesti animali sono amanti dei bagni di polvere, che li aiutano a mantenere il pelo libero da parassiti: sono inoltre ottimi nuotatori, e gli esemplari che vivono in ambienti acquitrinosi sono soliti gettarsi in acqua per sfuggire ai predatori. Il metodo pi\u00f9 utilizzato quando sentono la presenza di un intruso potenzialmente pericoloso, tuttavia, tendono prima di tutto ad immobilizzarsi, riponendo le proprie speranze nel proprio mantello mimetico: qualora avvistate, fuggono velocemente saltellando a zig-zag per confondere il predatore. Gli esemplari pi\u00f9 anziani tendono a fuggire immediatamente, senza immobilizzarsi.\nAlimentazione.\nLe lepri scarpa da neve sono animali erbivori che si nutrono di erbe e germogli durante l'estate, mentre durante la stagione invernale ripiegano su cibo proveniente dalle piante sempreverdi. In alcuni casi, questi animali sono stati osservati praticare il cannibalismo durante i mesi pi\u00f9 freddi, nutrendosi delle carcasse di conspecifici.\nRiproduzione.\nLa stagione riproduttiva di questi animali va da marzo ad agosto, con la femmina che d\u00e0 alla luce una cucciolata al mese. Quando la femmina \u00e8 in estro, si raccolgono attorno a lei gruppetti di maschi: ciascun maschio copula con quante pi\u00f9 femmine possibile, cos\u00ec come ciascuna femmina viene montata da pi\u00f9 maschi. Tuttavia, nelle imminenze del parto, le femmina diventa assai aggressiva ed allontana violentemente i corteggiatori, mentre alla fine di agosto i testicoli del maschio regrediscono ed esso perde l'interesse per le femmine.\nI cuccioli, in media tre o quattro per nidiata, vengono dati alla luce in una sorta di tana costruita dalla femmina accumulando steli d'erba in una buca: essi vengono svezzati a tre settimane di vita e raggiungono la maturit\u00e0 sessuale attorno all'anno d'et\u00e0.\nI cuccioli nati verso la fine della stagione riproduttiva tendono ad avere dimensioni maggiori rispetto a quelli nati all'inizio della stessa: in ogni caso, i cuccioli nascono gi\u00e0 ricoperti di peli e con gli occhi aperti, e sono in grado di muoversi piuttosto velocemente. Essi si nascondono in luoghi diversi, per riunirsi all'arrivo della madre e poppare il latte.\nLa speranza di vita di questi animali \u00e8 di circa cinque anni: solo il 15% degli individui nati ogni anno, tuttavia, sopravvive al primo anno di vita."}
{"id": "2025990", "revid": "339392", "url": "https://it.wikipedia.org/wiki?curid=2025990", "title": "Casu martzu", "text": ""}
{"id": "2025997", "revid": "90959731", "url": "https://it.wikipedia.org/wiki?curid=2025997", "title": "Varmint", "text": "Il varmint \u00e8 un'arma da fuoco di piccolo calibro o a gas compresso, generalmente un fucile, utilizzata per cacciare animali dannosi per le fattorie e altre strutture antropiche. \nIl termine deriva dall'inglese colloquiale \"varmint\" che indica tutte le specie di animali dannose per l'uomo e la cui presenza provoca disagi di vario tipo. Sono definiti varmint i topi, molti insetti e animali predatori come i coyote.\nCaratteristiche generali.\nRispetto ad altre armi da caccia di piccolo calibro, i fucili varmint hanno una canna di grandi dimensioni e peso ed utilizzano ottiche d'ingrandimento. In questo modo si aumenta la precisione dell'arma e la capacit\u00e0 di fuoco prima che la canna si surriscaldi. Poich\u00e9 il tipo di caccia si presta maggiormente all'utilizzo di una posizione fissa, il maggior peso e la minor maneggevolezza hanno una ridotta importanza. Per questo stesso motivo, i fucili di questo tipo sono spesso dotati di dispositivi d'appoggio come bipiedi.\nCalibri usati.\nPoich\u00e9 gli obiettivi sono di dimensioni ridotte molti credono che i fucili Varmint utilizzano calibri piccoli che riducono il rumore che potrebbe spaventare il bersaglio ed hanno traiettoria pi\u00f9 rettilinea.\nIn realt\u00e0 i calibri sono tutti ultrasonici, quindi il rumore arriva alla preda dopo e non prima della pallottola.\nIl rumore \u00e8 prodotto da vari fattori, tra cui il pi\u00f9 importante \u00e8 la pressione interna alla canna. I calibri elencati sono tutti ad \"alta intensit\u00e0\" e quindi molto rumorosi, tranne forse il 222 remington che comunque \u00e8 sempre ben udibile a grandi distanze.\nQuesti calibri sono apprezzati per la traiettoria molto tesa e la scarsa propensione a danneggiare eccessivamente prede di piccole dimensioni.\nNegli anni passati i calibri pi\u00f9 comuni erano il .222 Remington e il .218 Bee, ma adesso hanno un maggiore uso calibri pi\u00f9 veloci come il .223 Remington, .22-250, .220 Swift, .243 Winchester, 6mm Remington e .25-06 Remington. Ha inoltre un ampio utilizzo il .22 Hornet a causa della sua silenziosit\u00e0.\nQuello dei fucili Varmint \u00e8 uno dei pochi campi in cui ancora si trovano cartucce con palla di diametro inferiore ai 5.5\u00a0mm come il .17 Remington e il 4mm.\nLe velocit\u00e0 delle palle delle cartucce pi\u00f9 moderni sono molto elevate: le velocit\u00e0 medie delle palle sono di 850 m/s, alcuni tipi arrivano a 1430 m/s.\nTipi di armi.\nI fucili pi\u00f9 usati sono quelli a otturatore girevole-scorrevole. Esistono per\u00f2 anche armi di altro tipo per la caccia ad animali nocivi come la pistola Remington XP-100.\nHanno inoltre un certo uso le armi a gas, le cui cartucce sono efficaci solo su animali di piccola taglia, come i roditori, ma hanno il vantaggio di poter essere usati dove le armi da fuoco sono proibite o la loro potenza eccessiva."}
{"id": "2026003", "revid": "31269", "url": "https://it.wikipedia.org/wiki?curid=2026003", "title": "Torto o ragione? Il verdetto finale", "text": "Torto o ragione? Il verdetto finale \u00e8 stato un programma televisivo italiano giuridico non istituzionale, andato in onda su Rai 1 dal 2008 al 2017. Fino al 2014 era chiamato \"Verdetto finale\" ed era condotto da Veronica Maya, mentre le successive edizioni sono state presentate da Monica Leofreddi. Le sigle di testa e di coda sono di Oberdan Fratini.\nIl programma.\nIl programma aveva quasi la stessa formula del programma Mediaset \"Forum\": dinanzi al giudice, che d\u00e0 inizio al processo con un colpo di martelletto, si presentano due contendenti, che raccontano una controversia che li divide. Tali contendenti sono due attori che interpretano una parte; le storie da loro interpretate, come scritto nei titoli di coda, sono frutto di fantasia.\nI contendenti sono assistiti rispettivamente dagli avvocati Lorenzo Radogna (che ha preso il posto di Daniele Castaldi dalla seconda edizione) e Maria Chiara Cudillo (sostituita per motivi familiari in alcune puntate dall'avvocato Maria Gabriella Di Pentima), confermati anche dopo il restyling del programma.\nInizialmente la presentatrice chiede prima ai legali e poi ai contendenti il motivo per il quale si trovavano davanti al giudice, dando a loro modo di spiegare le proprie motivazioni. Nelle storie, i contendenti raccontano che c'\u00e8 sempre un episodio clou e spesso \u00e8 il motivo finale per cui si trovarono uno contro l'altro. Successivamente i due vanno uno alla volta a fianco del giudice, non per parlare con lui, ma per essere sottoposti ciascuno alle domande dell'avvocato della controparte. Dopo la discussione, i due avvocati fanno una breve arringa in favore dei propri assistiti.\nLa giuria \u00e8 composta da tredici membri, e presieduta fino al 2011 da un personaggio VIP che cambiava di puntata in puntata, e che era parte attiva durante il dibattito; dal 2011-2012, in concomitanza con il restyling del programma e dello studio, il ruolo di presidente di giuria viene ricoperto a rotazione da un componente della stessa giuria (e ha come compito solamente quello di leggere il verdetto finale); coloro che fino ad allora erano presidenti di giuria (e non solo loro), vengono invece invitati a rotazione per svolgere semplicemente la funzione di opinionisti.\nDopo le arringhe i giurati si ritirano in una stanza per discutere e decidere il verdetto che poi comunicano in studio con l'affermazione \"Con giudizio di (risultato) il verdetto finale \u00e8 a favore di...\". Prima per\u00f2 il giudice esprime, tramite la propria sentenza, quello che dice la legge nel caso analizzato durante la puntata, e il fumettista Max Schioppa (fino al 2013 era Sergio Criminisi) illustra la vicenda con una vignetta satirica.\nPer le prime tre edizioni (dal 15 settembre 2008 al 27 maggio 2011), il programma \u00e8 stato trasmesso la mattina, per poi essere spostato il pomeriggio alle 14.10 (cosa che era gi\u00e0 successa dall'11 maggio all'11 settembre 2009). Fino al 2013 lo show andava in onda dagli studi Rai di Saxa Rubra in Roma per poi andare in onda dal CPTV RAI di Napoli.\nVeronica Maya \u00e8 stata rimossa dai dirigenti delle reti RAI il 30 aprile 2014 ed \u00e8 stata sostituita nuovamente da Tiberio Timperi fino al termine della stagione (30 maggio 2014). Fino al 2013 il giudice \u00e8 stato Domenico De Bonis, sostituito prima da Giuseppe Febbraro e poi da Enrico Picillo.\nL'aggiornamento nel 2014 e la chiusura del programma nel 2017.\nDall'8 settembre 2014 il programma, pur mantenendo il suo formato, si rinnova: cambia nome in \"Torto o ragione? Il verdetto finale\" e viene condotto da Monica Leofreddi, mentre il nuovo giudice \u00e8 Manuela Maccaroni. Inoltre, i due contendenti si avvalgono ognuno di un testimone per esporre le proprie ragioni. In pi\u00f9, la conduttrice interagisce con i giurati mentre sono riuniti per deliberare il verdetto. Anche la formula del verdetto \u00e8 cambiata: \"Con giudizio di (risultato) la ragione \u00e8 dalla parte di...\".\nGi\u00e0 durante la puntata del 7 maggio 2012, tuttavia, nella fase compresa tra gli interrogatori e le domande del pubblico, \u00e8 stato ascoltato e controesaminato dagli avvocati un testimone per ciascuna delle parti in giudizio. Inoltre nella puntata del 19 novembre 2014 \u00e8 stato ascoltato invece un ulteriore testimone aggiuntivo, raggiunto tramite collegamento telefonico. Dalla stagione 2016-17, i contendenti spiegano in video le loro ragioni.\nIl formato era stato acquistato dalla spagnola TVE, che per\u00f2 ha rinunciato a produrlo. In questo aggiornamento si rinnova completamente lo studio. Il 20 febbraio 2017, viene comunicata la notizia che Rita Dalla Chiesa sar\u00e0 per 10 puntate consecutive a partire dal 27 dello stesso mese presidente fisso di giuria. Il 24 maggio 2017 viene annunciata la chiusura del programma dopo gli ascolti non sufficienti riportati nella stagione appena conclusa."}
{"id": "2026005", "revid": "28592", "url": "https://it.wikipedia.org/wiki?curid=2026005", "title": "Ugro finniche", "text": ""}
{"id": "2026008", "revid": "62748", "url": "https://it.wikipedia.org/wiki?curid=2026008", "title": "Ilija Crijevi\u0107", "text": ""}
{"id": "2026009", "revid": "287204", "url": "https://it.wikipedia.org/wiki?curid=2026009", "title": "Happy Valley Athletic Association", "text": "L'Happy Valley Athletic Association () \u00e8 una societ\u00e0 calcistica di Hong Kong. Milita nella Hong Kong First Division League, la massima divisione del campionato nazionale.\nNella stagione 2005/2006 vinse il suo ultimo campionato nazionale perdendo solo una partita."}
{"id": "2026011", "revid": "24823", "url": "https://it.wikipedia.org/wiki?curid=2026011", "title": "Nicotinato", "text": ""}
{"id": "2026018", "revid": "88740", "url": "https://it.wikipedia.org/wiki?curid=2026018", "title": "L'orrore a Red Hook", "text": "L'orrore a Red Hook (\"The Horror at Red Hook\") \u00e8 un racconto horror dello scrittore statunitense Howard Phillips Lovecraft. Scritto nei primi due giorni dell'agosto 1925, fu pubblicato per la prima volta nel gennaio 1927 sulla rivista \"Weird Tales\".\nTrama.\nNel villaggio di Pascoag, nel Rhode Island, un robusto uomo ha una crisi isterica passando di fianco ad alcune case di mattoni. Urla, delira e corre via, per poi cadere a terra. Alcuni passanti lo soccorrono, ma egli rifiuta l\u2019aiuto e, dopo aver accennato genericamente ad un suo esaurimento, si allontana frettolosamente.\nIl misterioso passante \u00e8 Thomas Malone , poliziotto di 42 anni di origini irlandesi in congedo per malattia in una fattoria di Chepachet, vicina al luogo in cui \u00e8 avvenuto il piccolo incidente. Un lungo flash back ci spiega l\u2019origine dell\u2019\u201desaurimento \u201c di questo agente, in servizio presso la stazione di polizia di Butler Street a Brooklyn. Il suo disturbo mentale era legato agli edifici di mattoni in cui egli aveva condotto la sua ultima operazione e, che gli erano stati ricordati da quelli simili di Pascoag. L\u2019operazione di polizia cui aveva partecipato si era svolta nel degradato quartiere di Red Hook, dove Malone sosteneva che esistevano degli strani traffici legati non solo alla normale criminalit\u00e0, ma anche a orrendi riti magici che coinvolgevano un gruppo di immigrati clandestini asiatici. Secondo Malone essi erano del Kurdistan, dove avevano abitato gli Yezidi, discendenti degli adoratori del diavolo persiani. Questi immigrati frequentavano una vecchia chiesa da cui venivano terribili musiche di tamburo, oppure si riunivano nel seminterrato di propriet\u00e0 di Robert Suydam, un ricco anziano di origine olandese, che viveva semi-recluso in un'antica casa, esperto di antiche leggende medievali e folklore europeo.\nQuesto personaggio aveva attirato l\u2019attenzione del poliziotto anche perch\u00e9 aveva cominciato a fare profezie assurde, evocare nomi diabolici e a frequentare apertamente loschi personaggi. Si aggirava come un barbone lontano dal suo rispettabile quartiere, dilapidando il denaro per l\u2019acquisto di misteriosi libri antichi e pagando l\u2019affitto, oltre che del seminterrato, anche di varie abitazioni di Red Hook dove alloggiava numerosi Yezidi. Cos\u00ec i parenti avevano cercato di farlo interdire legalmente, ma Suydam riesce ad essere considerato sano di mente dal tribunale asserendo che le sue strane frequentazioni sono dovute alla necessit\u00e0 di studiare le danze e i canti folkloristici. Ci\u00f2 spiegherebbe le riunioni con gli stranieri e le musiche barbariche che echeggiano dagli edifici di sua propriet\u00e0. Ma i detective privati pagati dai parenti per indagare Suydam sollecitano la polizia di investigare. Il gruppo di Malone viene cos\u00ec incaricato di individuare gli immigrati clandestini di Red Hook e consegnarli all\u2019ufficio immigrazione.\nEgli scopre che essi sono realmente degli yezidi, provenendo dal Kurdistan, appartengono a un'organizzazione i cui capi, che non osano nominare, gli hanno promesso un enorme potere. Si conferma che essi vivono in appartamenti a spese di Suydam. A questo punto Malone interroga Suydam recandosi nella sua decorosa casa, dotata di una ricca biblioteca. Lo studioso \u00e8 molto sfuggente e infastidito e l\u2019interrogatorio non fa ottenere alcun risultato al detective.\nPoi Suydam ha un cambiamento: dimagrisce, si cura l\u2019aspetto e l\u2019abbigliamento e riprende a frequentare i parenti e la societ\u00e0 perbene. Arriva a fidanzarsi con una giovane donna, sua lontana parente. Nel frattempo, cominciano a verificarsi varie sparizioni di bambini. Malone viene mandato a ispezionare la vecchia chiesa per la segnalazione secondo la quale al suo interno sarebbe stato visto un bambino recentemente rapito. Malone trova la chiesa deserta, ma imbrattata da immagini blasfeme e da un inquietante incantesimo.\nSuydam si sposa e parte in nave per il viaggio di nozze in Europa, ma appena in alto mare, i due sposi vengono misteriosamente uccisi nella loro cabina. I loro cadaveri presentano dei segni inspiegabili e in particolare Suydam \u00e8 in condizioni spaventose. Tanto che, per evitare di indagare, il capitano della nave ed il medico consegnano i due cadaveri agli strani marinai di una barca che ha accostato la nave subito dopo il ritrovamento dei cadaveri.\nLa notizia della morte di Suydam suscita un clima di agitazione e confusione a Red Hook. La polizia, anche grazie ai suggerimenti di Malone, organizza una retata in grande stile. Nelle case dove abitano gli Yezidi gli agenti trovano uomini con tuniche e mitre, tracce di sangue e strani oggetti, cos\u00ec cominciano ad arrestarli. Malone decide di recarsi nel sotterraneo di Suydam, sfonda la porta della cantina e qui scende in un enorme sotterraneo con archi di pietra e vari canali d\u2019acqua. Il sotterraneo brulica di mostri ed esseri deformi, uomini e donne. Malone assiste a una specie di cerimonia in cui un essere fosforescente viene venerato dalla folla ripugnante che gli offre dei calici di sangue. Alla creatura viene portato un cadavere, nel quale Malone, con orrore, riconosce Suydam. Mentre la cerimonia demoniaca raggiunge il parossismo, le membra martoriate dello studioso prendono incredibilmente vita, pur essendo gi\u00e0 in parte decomposte e si mettono a correre verso un piedistallo dorato. L\u2019essere fosforescente lo segue, ma Suydam, o ci\u00f2 che una volta lo era, riesce a raggiungere il manufatto e lo spinge verso il canale, dove esso crolla, inabissandosi. Istantaneamente la volta del sotterraneo crolla e Malone sviene.\nL\u2019epilogo \u00e8 che Malone dubita di aver visto dei fatti reali e pensa di essere stato vittima di un incubo. Tuttavia, la sua mente \u00e8 ormai sconvolta. Inoltre, molti elementi confermerebbero la veridicit\u00e0 della scena che lui ha visto. Gli edifici dove si svolgevano i riti sono crollati durante l\u2019operazione di polizia, uccidendo agenti e Yezidi, il sotterraneo esiste realmente e viene scoperto in seguito che i canali che vi si trovavano erano collegati sia alla chiesa sconsacrata, sia alla casa di Suydam, sia al porto. Infatti la malavita e la setta di l'orrore la utilizzavano per vari traffici, tra cui quello dei liquori di contrabbando. Suydam gestiva infatti l\u2019immigrazione illegale di vari stranieri, tra cui gli yezidi, che utilizzava per realizzare l\u2019evocazione di varie divinit\u00e0 malvagie che esigevano continui sacrifici umani, infatti le sparizioni di persone e bambini nei quartieri vicini erano opera di questa banda di disperati. Il corpo di Suydam, inoltre, viene ritrovato proprio presso il canale sotterraneo, dove lo aveva visto Malone. Viene anche trovato l'organo da cui proveniva molto probabilmente l\u2019inquietante musica che Malone sentiva spesso.\nEpilogo.\nIl poliziotto, definito un \u201csognatore dublinese\u201d viene messo a riposo per consentirgli di curare il suo forte esaurimento nervoso. Le ossa di Suydam vengono tumulate senza troppa pubblicit\u00e0 e i suoi parenti fanno di tutto per far pensare all\u2019opinione pubblica che egli fosse solo un bizzarro, ma innocuo, studioso di folklore.\nTuttavia, nel quartiere di Red Hook, nonostante il controllo della polizia e l\u2019ostruzione dei canali sotterranei, ricomincia la segreta attivit\u00e0 di loschi figuri stranieri che ripopolano il quartiere e sembra che il male si stia ancora annidando negli oscuri vicoli, dove un poliziotto, in un giro di ronda sente una vecchia megera che insegna una litania gi\u00e0 vista sui sudici muri del covo di Suydam: \u201cO amico e compagno della notte, tu che ti rallegri dell\u2019abbaiare dei cani e degli spargimenti di sangue, tu che cammini in mezzo alle ombre fra le tombe, che brami sangue e porti terrore ai mortali, Gorgo, Morgo, luna dalle mille facce, accetta con favore i nostri sacrifici!\u201d"}
{"id": "2026019", "revid": "123197438", "url": "https://it.wikipedia.org/wiki?curid=2026019", "title": "Appio Claudio Pulcro (console 79 a.C.)", "text": "Biografia.\nFiglio dell'omonimo Appio Claudio Pulcro, console nel 143 a.C. e censore nel 136 a.C., fu partigiano di Lucio Cornelio Silla, ed esercit\u00f2 la pretura nell'89 a.C. o nell'88 a.C. Dopo la partenza di Silla, impegnato contro Mitridate VI del Ponto, per l'Oriente, nell'86 a.C. Appio Claudio Pulcro fu esiliato e costretto a lasciare l'Italia dai \"populares\" guidati da Gaio Mario e Lucio Cornelio Cinna.\nFece ritorno a Roma tra l'83 e l'82 a.C., a seguito della morte di Mario e Cinna e del ritorno di Silla assieme al suo esercito, reduce dalla vittoria nella prima guerra mitridatica. Nel 79 a.C., all'et\u00e0 di 62 anni, fu console, e nel 77 a.C. fu inviato come proconsole nella provincia di Macedonia, dove riport\u00f2 importanti successi militari sulle trib\u00f9 di Traci che abitavano il massiccio dei monti Rodopi. Mor\u00ec, infine, nel 76 a.C., stremato dalle fatiche sopportate durante il proconsolato. \u00c8 probabile che la sua scomparsa abbia causato il tracollo economico della sua famiglia.\nAppio Claudio Pulcro spos\u00f2, secondo un'ipotesi datata, Cecilia Metella Balearica Minore, oppure, pi\u00f9 probabilmente, una matrona della \"gens Servilia\". Dalla moglie ebbe otto figli, dei quali solo sei sopravvissero;"}
{"id": "2026020", "revid": "129019", "url": "https://it.wikipedia.org/wiki?curid=2026020", "title": "Sa Palomera", "text": "Sa Palomera \u00e8 una roccia che si trova sulla spiaggia di Blanes, in Catalogna, e che separa la baia di Blanes dalla \"Platja de Sabanell\". \u00c8 considerata simbolicamente il punto d'inizio della Costa Brava.\nSia \"Sa Palomera\" che gli isolotti adiacenti possono essere visitati, grazie ad un belvedere dal quale si pu\u00f2 osservare buona parte della citt\u00e0 che il delta del fiume La Tordera.\nQuesto promontorio fa parte dello scenario del famoso \"Festival Pirotecnico di Blanes\", che si celebra ogni estate all'interno delle manifestazioni delle feste patronali in onore di Santa Anna e San Joaquim (il 26 di luglio).\nDi fronte alla \"Sa Palomera\" vi \u00e8 un arco metallico a forma di \u201cv\u201d rovesciata che simboleggia la porta e d\u00e0 il benvenuto in Costa Brava."}
{"id": "2026022", "revid": "599013", "url": "https://it.wikipedia.org/wiki?curid=2026022", "title": "Robert Horstink", "text": ""}
{"id": "2026024", "revid": "287204", "url": "https://it.wikipedia.org/wiki?curid=2026024", "title": "Field Cate", "text": "Biografia.\nNato a Burlington, nel Vermont, Field lascia il Vermont a cinque anni per andare a Los Angeles, citt\u00e0 che vide i natali della madre e dove vivono i suoi parenti. Avendo gi\u00e0 preso parte ad alcune recite di bambini, Field si iscrive in una scuola di improvvisazione dove comincia a recitare sul palco ogni settimana; un anno pi\u00f9 tardi firma un contratto con un'agenzia, iniziando a comparire in pubblicit\u00e0, video musicali, cortometraggi e pellicole indipendenti; in breve tempo approda in televisione.\nField, scegliendo la carriera di attore, segue una tradizione di famiglia; tra i suoi parenti, infatti, vi sono personaggi legati al mondo dello spettacolo, e cio\u00e8 la bisnonna, che \u00e8 stata la prima doppiatrice del personaggio Disney \"Minni\", la prozia Esther Ralston, diva del cinema muto con una stella sulla \"Hollywood Walk of Fame\", e il nonno Bob Ralston, pianista e presentatore televisivo. \nLe due nonne sono rispettivamente olandese la materna e francese la paterna. Oggi il giovane attore vive a Los Angeles con la madre Dianne Tangel-Cate e il fratello minore Springer(che comincia anche lui a frequentare l'ambiente dello spettacolo), tre gatti di nome Daisy, Haley e Mewtwo, e un geco di nome Geico. Divide le sue giornate fra lo studio e il lavoro; quando ha del tempo libero esce con gli amici, gioca ai videogame, legge fumetti manga, segue un corso di karate e recita in dei musical. Gli piacciono Johnny Cash, Devon Werkheiser, Will Ferrell e Tom Cruise. Field \u00e8 vegetariano fin dalla nascita.\nFilmografia.\nField Cate \u00e8 inoltre apparso nel video musicale della canzone \"Song to Say Goodbye\" del gruppo britannico Placebo, nel cortometraggio indipendente \"Mystical Chairs\", negli spot per McDonald's, l'energy drink giapponese Yunker, la Verizon Wireless e il canale tematico sul calcio della Fox. Ha inoltre collaborato al progrogramma per bambini \"The Pillow Head Hour\" sul canale \"Kids WB\"."}
{"id": "2026028", "revid": "30610", "url": "https://it.wikipedia.org/wiki?curid=2026028", "title": "Carlo Torelli", "text": "Gli anni giovanili.\nNacque il 16 febbraio 1904 ad Arona da una famiglia di solida tradizione cattolica: il padre, l'avvocato e insegnante Pio, sar\u00e0 segretario cittadino del Partito Popolare di don Sturzo. Consegu\u00ec la licenza ginnasiale nella sua citt\u00e0, frequentando poi il liceo classico dai padri gesuiti del Collegio San Tommaso di Cuneo. Si iscrisse alla facolt\u00e0 di legge dell'universit\u00e0 di Torino, per poi passare alla Universit\u00e0 Cattolica del Sacro Cuore di Milano non appena questa ebbe il riconoscimento legale. Si laure\u00f2 quindi nel dicembre 1926 con una tesi su \"Appunti sulla teoria dello stato organico in san Tommaso d'Aquino\", che ebbe come relatore mons. Francesco Olgiati.\nConsegu\u00ec a Pavia nel 1930 una seconda laurea, in scienze politiche, discutendo una tesi sul ruolo delle assicurazioni.\nAderente anch'egli ai popolari, sostenne subito l'opportunit\u00e0 di non collaborare con il fascismo, scontrandosi con l'opzione prevalente nel partito e nelle gerarchie ecclesiastiche che ne condizionava l'azione. Nell'ambiente universitario torinese divenne una delle anime della FUCI e della GIAC, sino a che questi ultimi persero ogni carattere politico.\nCompiuta la scelta antifascista, rifiut\u00f2 sempre di prendere la tessera del PNF nonostante questo comportasse notevoli limiti alla sua attivit\u00e0 professionale di avvocato.\nL'impegno nella Resistenza.\nIl 25 luglio 1943, assieme ad altri esponenti antifascisti, diede vita al Comitato di liberazione nazionale di Arona, primo nella provincia di Novara, e poi fu delegato in quello provinciale con Alberto Jacometti e Carletto Leonardi. Nominato Commissario prefettizio su espressa richiesta del CLN al Prefetto, resse l'amministrazione comunale svolgendo in quell'incarico un'attivit\u00e0 parallela di sostegno agli esponenti antifascisti ed ai cittadini di origine ebraica; all'instaurazione della Repubblica sociale italiana venne sostituito da un funzionario fascista che, dandogli atto della correttezza nella gestione dell'ente, contemporaneamente lo denunci\u00f2 per le attivit\u00e0 antifasciste.\nFu costretto alla fuga nel Natale 1943: avvertito che i tedeschi lo attendevano davanti a casa per arrestarlo, non vi fece ritorno; dopo aver passato la notte nella casa del sacrestano, attravers\u00f2 il lago in barca, giungendo ad Angera dove fu nascosto dall'amico Antonio Greppi. Pass\u00f2 in clandestinit\u00e0, per riparare dapprima a Varese e poi in Svizzera sino alla fine del 1944; al ritorno si rec\u00f2 a Milano dove prese parte alla resistenza partigiana nel CLNAI collaborando con il controspionaggio alleato.\nFece ritorno a casa soltanto il 24 aprile 1945, in sella ad una bicicletta, al seguito di una colonna partigiana.\nL'impegno nella Resistenza venne certificato da un diploma bilingue con la qualifica di Patriota, firmato dal comandante alleato generale Alexander.\nAttivit\u00e0 amministrativa.\nTorelli, con altri esponenti popolari, fu piuttosto emarginato dal nuovo corso che richiese agli organi locali una progressiva uniformazione alla linea centrista del segretario nazionale Alcide De Gasperi.\nNon eletto all'Assemblea costituente, riprese l'attivit\u00e0 di avvocato sino alle elezioni amministrative del 1956. Fu quindi eletto dal nuovo consiglio comunale alla carica di sindaco di Arona, che resse dal giugno 1956 al gennaio 1965.\nDopo una prima fase di con una coalizione centrista DC - PSDI - PLI, allargare la coalizione al Partito Socialista, costituendo una delle prime giunte di centrosinistra in Italia: dapprima, nel marzo 1961, con l'appoggio esterno del PSI, quindi con un apporto pi\u00f9 organico dei socialisti. Tale operazione, assieme ad altre di segno analogo in atto in provincia, venne avversata dalla gerarchia ecclesiastica, particolarmente dal vescovo Gilla Vincenzo Gremigni, che la stigmatizz\u00f2 con una lettera pastorale da leggersi dal pulpito in tutte le parrocchie.\nNel 1964 venne eletto nell'amministrazione provinciale di Novara, dove fu capogruppo della Democrazia Cristiana.\nFu uno degli esponenti di spicco di Forze Nuove, la componente democristiana pi\u00f9 attenta ai temi del lavoro e del sindacato, propensa all'apertura ai socialisti, che faceva capo a Carlo Donat Cattin ed aveva tra i suoi ispiratori il valsesiano Giulio Pastore.\nAttivit\u00e0 parlamentare.\nEletto senatore della IV, V, VI legislatura \u00e8 stato Segretario d'aula e membro di varie commissioni: Lavoro e previdenza sociale, Commissione d'inchiesta sul fenomeno della mafia in Sicilia, Commissione igiene e sanit\u00e0, Commissione d'inchiesta sul funzionamento dell'INPS, Giunta per le elezioni e le autorizzazioni a procedere.\nProprio l'appartenenza alla commissione antimafia lo port\u00f2 alla ribalta nazionale quando si dimise dalla commissione in polemica con la presenza in essa di un collega siciliano, Giovanni Matta, gi\u00e0 oggetto di indagini per presunta collusione con la mafia.\nTorelli fu firmatario di numerose proposte di legge tra cui si ricordano:\nLa legge approvata il 22 dicembre 1975 col n. 1798, per\u00f2, sostanzialmente stravolgeva l'impianto originario, prevedendo la possibilit\u00e0 e non l'obbligo di cura, tanto che Torelli in un'intervista a Famiglia Cristiana a proposito della legge ebbe a dichiarare \"Non la riconosco\".\nIl tema della droga con le sue origini e ricadute di tipo sociale - Torelli, pur rifiutando per i tossicodipendenti l'etichetta di \"vittime della societ\u00e0\", era solito ripetere che necessario scandagliare i motivi psicologici per i quali un giovane pu\u00f2 essere indotto ad utilizzare stupefacenti - fu sempre al centro della sua attenzione, tanto da venire chiamato pi\u00f9 volte ad intervenire a seminari, convegni ed a tenere lezioni sull'argomento nelle scuole.\nGli ultimi anni.\nCon lo scioglimento anticipato delle camere nel 1976, Torelli tenne fede alla promessa fatta e decise di rinunciare ad un'ulteriore candidatura per il Senato, contro il parere del suo partito. In una lettera al segretario nazionale Benigno Zaccagnini, lucida analisi dei problemi della DC, primo fra tutti la riproposizione delle \"solite facce\", di molti che esigevano la ricandidatura per anzianit\u00e0 pur non avendo pi\u00f9 nulla da dare, e la presenza di personaggi che, quand'anche privi di ogni colpa, non erano percepiti come tali dall'opinione pubblica.\nSi ritir\u00f2 quindi a vita privata, abbandonando l'impegno politico diretto per dedicarsi dedicandosi alla stesura di opere sulla storia di Arona: il volume \u201cSan Carlo e la sua Arona\u201d, una raccolta di ricerche di vari autori in occasione del IV centenario della morte di san Carlo Borromeo ed uno sulla Collegiata di S. Maria, edito dall'amministrazione comunale nel 1988 in occasione del IV centenario della consacrazione dell'edificio.\nNon manc\u00f2 il suo impegno come testimone dei valori della Resistenza in incontri con le scuole, interviste e collaborazione che offr\u00ec a numerosi ricercatori storici.\nMor\u00ec novantenne il 4 marzo 1994, e negli annunci funebri da lui stesso predisposti si leggeva \"Chiedendo perdono a tutti si \u00e8 spento l'avv. Carlo Torelli, ex senatore della Repubblica - Alpino - uno della Resistenza\".\nLe esequie solenni partirono dall'atrio del Palazzo di Citt\u00e0 di Arona, dove si era tenuta la camera ardente, e vennero chiuse dal Silenzio fuori ordinanza suonato dai \"suoi\" alpini.\nLasci\u00f2 precise disposizioni sulla destinazione da dare alle centinaia di suoi libri: la maggior parte fu donata alla biblioteca civica del comune di Arona, che dal 1998 porta il suo nome.\nIl suo archivio \u00e8 stato consegnato dai famigliari all'Istituto Storico della Resistenza e della societ\u00e0 contemporanea \"Piero Fornara\" di Novara, dietro l'impegno a farsi carico del riordino e della fruizione del materiale al pubblico."}
{"id": "2026029", "revid": "121746061", "url": "https://it.wikipedia.org/wiki?curid=2026029", "title": "Minori stranieri non accompagnati", "text": "Con minore non accompagnato, o anche minore straniero non accompagnato (in sigla MSNA), si definisce un soggetto minorenne privo di cittadinanza europea, il quale non avendo provveduto ad una richiesta di asilo politico, \u00e8 presente per qualsiasi circostanza sul territorio di uno Stato, in assenza di soggetti terzi quali genitori o adulti che detengano per conto suo responsabilit\u00e0 legale, assistenza e rappresentanza.\nPanoramica della normativa in materia.\nIl Parlamento e il Governo hanno apportato, dal 1998 ad oggi, alcune modifiche sulla condizione giuridica del \"minore straniero non accompagnato\". Questi interventi normativi entrati in vigore disciplinano le diverse problematiche dell'affidamento, della tutela, dell'accoglienza del soggetto. Si \u00e8 ritenuto opportuno prestare maggiore attenzione alle norme e alla loro applicazione in seguito ad alcuni problemi di coordinamento fra le norme approvate. \nSi possono distinguere tre tipologie di normative: internazionale di carattere primario, e nazionale di carattere primario e secondario.\n\"Normativa internazionale di carattere primario\": Convenzione ONU sui diritti del fanciullo fatta a New York nel 1989, Convenzione di Lussemburgo del 1980, Convenzione europea sull'esercizio dei diritti dei fanciulli 1996, Direttiva 2003/9/CE del Consiglio dell'Unione europea del 2003.\n\"Normativa nazionale di carattere primario\": articoli 2, 3, 29, 30, 31, 37 della Costituzione, articolo 33 del Testo unico delle disposizioni concernenti la disciplina dell'immigrazione, articoli 343 e seguenti del codice civile che riguardano l'apertura della tutela, articolo 403 del codice civile che dispone interventi urgenti di protezione per i minori.\n\"Normativa nazionale di natura secondaria\": circolare del Ministero dell'interno del 1999, decreto del Presidente del consiglio dei ministri 1999, n.535, circolare del Ministero dell'Interno del 2000, nota del Comitato del 2002.\nLegge n. 47/2017, in materia di misure di protezione dei minori stranieri non accompagnati prevede:\n- Un sistema organico e specifico di accoglienza;\n- L\u2019accertamento dell\u2019et\u00e0 e l\u2019identificazione con la presenza di un mediatore culturale durante i colloqui, creando cos\u00ec una tanto attesa procedura uniforme a livello nazionale.\n- Nomina dei tutori con l\u2019istituzione dell\u2019albo dei tutori volontari a cura dei tribunali per i minorenni.\n- Due unici tipi di permessi di soggiorno, quello per minore et\u00e0 e quello per motivi familiari.\n- Il diritto alla salute e all\u2019istruzione;\n- Il diritto all\u2019ascolto per i minori stranieri non accompagnati nei procedimenti amministrativi e giudiziari che li riguardano (anche in assenza del tutore) e all\u2019assistenza legale, avvalendosi del gratuito patrocinio a spese dello Stato\nLegislazione.\nRiguardo alla legislazione derivante da fonti di diritto internazionale, \u00e8 in base al principio del \"superiore interesse del minore\" ed il principio di \"non discriminazione\" contenuti nella \"Convenzione di New York sui diritti del fanciullo\" del 1989, ratificata dall'Italia e resa esecutiva con la legge di attuazione del 176/91, che l'Italia si impegna a garantire ai minori stranieri non accompagnati tutti i diritti garantiti dalla suddetta convenzione tra i quali figurano il diritto alla protezione, alla salute, all'istruzione, all'unit\u00e0 familiare, alla tutela dello sfruttamento, alla partecipazione.\nRiguardo alla legislazione derivante da fonti di diritto interno, vengono applicate le norme generalmente riconosciute dalla legge italiana in materia di assistenza e protezione dei minori, tra le quali quelle che disciplinano: \nPermanenza sul territorio italiano.\nOgni minore non accompagnato, in base alle normative vigenti, deve essere segnalato alle autorit\u00e0 competenti. In particolare, a seconda dei casi: alla Procura della Repubblica, presso il Tribunale per i minorenni; al Giudice tutelare; al Comitato per i minori stranieri. \nConstatata l'illegittima presenza sul territorio italiano del minore straniero non accompagnato \u00e8 previsto che il minore non venga espulso in base al principio della inespellibilit\u00e0 (laddove il minore non rappresenti motivo di minaccia per la sicurezza e l'ordine pubblico dello Stato); tuttavia, al fine di mantenere l'unit\u00e0 familiare, \u00e8 prevista la pratica del rimpatrio assistito.\nIn base al principio di inespellibilit\u00e0 sopra citato, i minori stranieri non accompagnati godono del diritto di ottenere il permesso di soggiorno.\nAssistenza sanitaria.\nPer ci\u00f2 che concerne l'assistenza sanitaria, la procedura prevista dal nostro ordinamento si differenzia a seconda che il minore sia provvisto o meno del Permesso di soggiorno. Difatti al minore titolare del permesso di soggiorno \u00e8 garantita l'iscrizione al Servizio Sanitario Nazionale, con la possibilit\u00e0 di usufruire a tutte le prestazioni da esso garantite; per il minore straniero non accompagnato sprovvisto di permesso di soggiorno, invece, non \u00e8 fornito accesso al S.S.N. ma tuttavia sono garantite le cure ambulatorie urgenti ed essenziali purch\u00e9 non continuative.\nDiritto all'istruzione.\nIl diritto all'istruzione \u00e8 garantito per tutti i minorenni stranieri non accompagnati, sia che siano titolari del permesso di soggiorno o meno. Difatti, in base all'ordinamento vigente, sono anch'essi soggetti all'obbligo scolastico ed hanno il diritto di essere iscritti a scuola.\nProfilo statistico.\nI dati riguardanti la presenza di minori stranieri non accompagnati sul territorio italiano sono consultabili sul sito ufficiale dell'Unicef."}
{"id": "2026033", "revid": "62748", "url": "https://it.wikipedia.org/wiki?curid=2026033", "title": "Marin Dr\u017ei\u0107", "text": ""}
{"id": "2026042", "revid": "767487", "url": "https://it.wikipedia.org/wiki?curid=2026042", "title": "Crivello quadratico", "text": "Il crivello quadratico \u00e8 un algoritmo di fattorizzazione creato da Carl Pomerance.\nQuesto algoritmo \u00e8 particolarmente famoso perch\u00e9 nel 1994 ha fattorizzato il numero RSA-129, composto da 129 cifre in base dieci.\nAlgoritmo.\nL'algoritmo consta di 8 passi:"}
{"id": "2026043", "revid": "729019", "url": "https://it.wikipedia.org/wiki?curid=2026043", "title": "Castell de Sant Joan", "text": "Il Castell de Sant Joan (in spagnolo \"Castillo de San Juan\") \u00e8 un castello situato sulla cima del colle Sant Joan a Blanes in Catalogna (Spagna), e dal quale pu\u00f2 osservarsi un panorama eccezionale della citt\u00e0, della comarca della Selva e, nei giorni di cielo terso, finanche del Montju\u00efc di Barcellona.\nIl castello fu costruito nella met\u00e0 del XIII secolo su una fortificazione preesistente e nel secolo XVI venne innalzata una torre di vedetta per sorvegliare il mare e prevenire le scorrerie dei pirati saraceni che popolavano il mar Mediterraneo.\nVicino al castello sorge l'Ermita de Sant Joan."}
{"id": "2026044", "revid": "81195", "url": "https://it.wikipedia.org/wiki?curid=2026044", "title": "Erysiphe betae", "text": "Erysiphe betae (Va\u00f1ha) Weltzien \u00e8 un fungo fitopatogeno della famiglia \"Erysiphaceae\" e costituisce l'agente eziologico del mal bianco della bietola.\nOspiti.\nIl fungo \u00e8 monofago, essendo in grado di attaccare solo specie appartenenti al genere \"Beta\" spp. Lo spettro d'ospiti include tutte le tipologie coltivate di bietola (bietola da zucchero, bietola da foglia e da foraggio), \"Beta vulgaris\" ssp. \"maritima\" e varie specie selvatiche.\nSintomatologia e identificazione.\nLa caratteristica principale delle infezioni di \"Erysiphe betae\", \u00e8 lo sviluppo di un'efflorescenza biancastra polverulenta costituita dal micelio del fungo; inizialmente si osservano macchie circolari che, in caso di forti infestazioni, possono estendersi fino a ricoprire tutta la foglia.\nIn genere le infezioni partono dalle foglie pi\u00f9 vecchie, tipicamente nella zona di giunzione tra la lamina fogliare e il picciolo, sviluppandosi poi sia sulla pagina inferiore che su quella superiore. Le colonie possono essere trovate anche sugli steli e sulle infiorescenze della pianta. L'abbondante produzione di conidi costituisce la principale via di propagazione del fungo. Se le infezioni sono molto forti i tessuti colpiti manifestano clorosi e senescenza precoce.\nAll'osservazione al microscopio i conidi dalle dimensioni di 30 \u2013 50 \u00b5m x 15 \u2013 20 \u00b5m si presentano ialini, ovoidali, spesso in catene di 2 \u2013 5 elementi; i cleistoteci sono globosi, di colore nero o marrone scuro con diametro variabile tra 80 \u2013 120 \u00b5m. All'interno si osservano 4 \u2013 8 aschi, ciascuno con 2-3 ascospore.\nBiologia ed epidemiologia.\n\"Erysiphe betae\" \u00e8 un parassita obbligato, favorito da estati calde e secche e da forti escursioni termiche tra il giorno e la notte.\nLa principale fonte di diffusione della malattia sono i conidi, trasportati dal vento sulle superfici fogliari dove penetrano tramite un appressorio, direttamente attraverso la superficie fogliare o occasionalmente attraverso gli stomi aperti. Dopo la penetrazione si sviluppa un austorio preposto all'assorbimento delle sostanze nutritive. Successivamente, ife secondarie ricoprono la superficie fogliare con formazione di nuovi austori e inizio della formazione dei conidi. L'incontro di ceppi compatibili di \"E. betae\" pu\u00f2 portare alla riproduzione sessuale con formazione di cleistoteci.\nDifesa.\n\u00c8 consigliabile intervenire solo in caso di sintomi molto diffusi con prodotti a base di zolfo o triazoli."}
{"id": "2026048", "revid": "122315", "url": "https://it.wikipedia.org/wiki?curid=2026048", "title": "Poecilolagus", "text": ""}
{"id": "2026049", "revid": "118031", "url": "https://it.wikipedia.org/wiki?curid=2026049", "title": "Nefrologo", "text": ""}
{"id": "2026050", "revid": "1924342", "url": "https://it.wikipedia.org/wiki?curid=2026050", "title": "One (Metallica)", "text": "One \u00e8 un singolo del gruppo musicale statunitense Metallica, pubblicato il 10 gennaio 1989 come terzo estratto dal quarto album in studio \"...And Justice for All\".\nNello stesso anno il brano vinse il primo Grammy Award alla miglior interpretazione metal. \"One\" inoltre si classific\u00f2 alla settima posizione nella classifica dei 100 migliori assoli di chitarra stilata dalla rivista \"Guitar World\".\n\"One\" fu inoltre ripubblicato nel 1994 come l'unico singolo estratto dal box set \"\".\nDescrizione.\nComposto nel novembre 1987 da James Hetfield e da Lars Ulrich, l'introduzione del brano \u00e8 caratterizzato da campionamenti di una battaglia della durata di poco meno di 20 secondi, terminando con il rumore di un elicottero da guerra. La canzone vera e propria comincia con Hetfield che suona un arpeggio pulito, alternato con due assoli di Kirk Hammett. Il ritmo cresce poco dopo i primi stacchi di batteria di Ulrich. Durante il ritornello, il suono della chitarra ritmica diventa pi\u00f9 abrasivo e distorto finch\u00e9 non riprendono le strofe. A met\u00e0 brano si sente un secondo assolo di Hammett, prima che i testi scompaiano e lascino il posto ad un finale veloce ed aggressivo, sottolineato da una mutualit\u00e0 chitarra-batteria che imita il suono di una mitragliatrice e da un altro assolo di Hammett.\nL'introduzione del brano, basato su un fraseggio di arpeggi in Si-Sol, fu scritto da Hetfield, e si basava su un'idea derivata dal brano \"Buried Alive\", dei Venom. In un'intervista al \"Guitar World\" del 1991, Hetfield dichiar\u00f2: \nVideo musicale.\n\"One\" \u00e8 stato il primo singolo dei Metallica per il quale fu girato un videoclip. Ci\u00f2 non fu visto di buon occhio da molti fans, visto che in precedenza il gruppo era contrario a simili promozioni.\nIl video fu diretto da Michael Salomon, Steve Goldmann e Bill Pope, e debutt\u00f2 su MTV il 20 gennaio 1989. \u00c8 stato girato quasi tutto in bianco e nero, e mostra la band mentre esegue la canzone in un magazzino. Nel videoclip \u00e8 possibile vedere Ulrich indossare la maglietta di \"...And Justice for All\" dove sono raffigurate le facce dei membri del gruppo. In esso compaiono dialoghi e parecchie scene dal film \"E Johnny prese il fucile\", scritto e diretto da Dalton Trumbo, autore dell'omonimo romanzo. L'attore Timothy Bottoms interpreta Joe Bonham, protagonista del racconto. Bonham \u00e8 confinato in un ospedale e sopravvive mediante un tubo, dopo che \u00e8 stato colpito da un mortaio (anche se il testo dice che una mina avrebbe provocato le sue ferite) durante la Prima guerra mondiale. Malgrado sia sopravvissuto, l'esplosione gli ha fatto perdere braccia e gambe, lo ha paralizzato e gli ha fatto perdere alcuni dei cinque sensi. Dopo aver comprato parte dei diritti di \"E Johnny prese il fucile\", poterono usarne alcune scene per il video di \"One\".\nDel video uscirono tre versioni: la prima (la pi\u00f9 lunga) riprendeva il gruppo e parte del film, la seconda era una versione pi\u00f9 corta della precedente mentre la terza inquadrava solo i Metallica. Le prime versioni apparvero inoltre nella videocassetta \"2 of One\", pubblicata il 20 giugno 1989.\nVersione con Lang Lang.\nIn occasione dei Grammy Awards 2014, i Metallica hanno eseguito una versione ridotta di \"One\" insieme al pianista cinese Lang Lang. Per ricordare tale avvenimento, il gruppo ha pubblicato sull'iTunes Store una versione del brano registrata il giorno prima presso gli EastWest Studios di Los Angeles."}
{"id": "2026052", "revid": "1543377", "url": "https://it.wikipedia.org/wiki?curid=2026052", "title": "Ivetta di Betania", "text": "Il suo nome appare in varie forme: Joveta, Jovita, Jowita, Yvette, Iveta, Ioveta ed anche Juditta. \nIvetta fu la sola delle figlie di Baldovino nata dopo la sua ascesa al trono di Gerusalemme nel 1118.\nQuando Baldovino fu preso prigioniero dagli Artuqidi vicino ad Edessa nel 1123, Ivetta fu uno degli ostaggi consegnati per il suo rilascio. \nFu tenuta a Shayzar fino al 1125 quando Baldovino pag\u00f2 un riscatto di ottantamila dinar, utilizzando il bottino che aveva conquistato quell'anno vincendo la battaglia di Azaz.\nLe sue sorelle fecero dei buoni matrimoni: \nla maggiore, Melisenda, spos\u00f2 Folco V d'Angi\u00f2 e succedette a Baldovino sul trono del Regno di Gerusalemme; \nAlice spos\u00f2 Boemondo II d'Antiochia ed Hodierna spos\u00f2 Raimondo II di Tripoli.\nIvetta, invece, entr\u00f2 nel Convento di Sant\u2019Anna in Gerusalemme. \nNel 1143 Melisenda costru\u00ec un convento dedicato a San Lazzaro a Betania, su un terreno che aveva acquistato dal Patriarca latino di Gerusalemme.\nDopo la morte dell'anziana prima badessa, Ivetta fu eletta a questa posizione nel 1144.\nNon aveva l'influenza delle sue sorelle ma, in quanto badessa, non era priva di potere: sopravvive un documento del 1157 con il quale don\u00f2 delle terre ai Cavalieri Ospitalieri.\nIvetta fu responsabile dell'educazione della sua pronipote Sibilla, la figlia di suo nipote (figlio di Melisenda) Amalrico ed Agnese di Courtenay.\nIvetta e le sue sorelle erano molto unite. \nQuando Melisenda giacque morente nel 1161, Ivetta ed Hodierna furono al suo capezzale (Alice probabilmente era morta qualche tempo prima).\nDopo di ci\u00f2 Ivetta scompare dalla storia; la data della sua morte \u00e8 sconosciuta, ma fu prima del 1178 quando un'altra badessa appare nel Convento di San Lazzaro. "}
{"id": "2026053", "revid": "289247", "url": "https://it.wikipedia.org/wiki?curid=2026053", "title": "Castillo de San Juan", "text": ""}
{"id": "2026056", "revid": "129019", "url": "https://it.wikipedia.org/wiki?curid=2026056", "title": "Castillo de Sant Juan", "text": ""}
{"id": "2026065", "revid": "729019", "url": "https://it.wikipedia.org/wiki?curid=2026065", "title": "Agritubel", "text": "Agritubel \u00e8 una societ\u00e0 francese con sede a Loudun (dipartimento della Vienne). \u00c8 leader mondiale nella fabbricazioni di strutture tubulari per l'allevamento dei bovini. Fondata del 1988, \u00e8 nota anche per essere stata, dal 2005 al 2009, il main sponsor della squadra ciclistica omonima.\nLa societ\u00e0 \u00e8 diretta da Jos\u00e9 Fornes."}
{"id": "2026074", "revid": "1573940", "url": "https://it.wikipedia.org/wiki?curid=2026074", "title": "Chiesa di Santa Mar\u00eda (Blanes)", "text": "La chiesa di Santa Mar\u00eda (in spagnolo \"Iglesia de Santa Mar\u00eda\", in catalano, \"Esgl\u00e9sia de Santa Maria\") \u00e8 una chiesa parrocchiale gotica costruita tra il 1350 e il 1410 e che si trova nel comune di Blanes.\nStoria.\nI visconti di Cabrera furono i principali mecenati della costruzione e, in virt\u00f9 del loro supporto, ebbero il privilegio di essere sepolti all'interno della chiesa.\nIl 22 luglio del 1936 la chiesa fu incendiata e bruci\u00f2 tutto il giorno finch\u00e9 la struttura non cedette, distruggendo uno degli esemplari gotici meglio conservati delle vicinanze insieme ai due pulpiti, opera di Antoni Gaud\u00ed. Le parti che si salvarono furono la facciata, il campanile e la sacrestia e solo l'azione decisa del sindaco e di alcuni cittadini dell'epoca imped\u00ec che, dopo l'incendio, la chiesa venisse demolita.\nAlla fine della guerra civile, cominciarono i lavori di restauro che si conclusero finalmente nel dicembre del 1944."}
{"id": "2026077", "revid": "1305772", "url": "https://it.wikipedia.org/wiki?curid=2026077", "title": "EC 1.17", "text": "La EC 1.17 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su gruppi CH o CH2.\nSotto-sottoclassi.\nEsistono cinque ulteriori sotto-sottoclassi:"}
{"id": "2026078", "revid": "6923", "url": "https://it.wikipedia.org/wiki?curid=2026078", "title": "Luca Vuerich", "text": "Biografia.\nInizia con lo sci a livello agonistico fino ai 17 anni, poi si occupa di arrampicata su ghiaccio, alpinismo, scialpinismo e lavora come guida e nel soccorso alpino.\nSulle alpi effettua circa 600 salite con 30 vie nuove sulle Alpi giulie. In Himalaya scala cinque Ottomila: il Broad Peak, Gasherbrum I e Gasherbrum II, Lhotse e Manaslu., spesso compagno di cordata di Nives Meroi e Romano Benet, conosciuti prima delle esperienze himalayane.\nMuore all'et\u00e0 di 34 anni travolto da una valanga nei pressi di Kranjska Gora.\nA Vuerich \u00e8 stato intitolato un bivacco alpino, il Bivacco Luca Vuerich, che si trova a 2500 metri di quota sul Foronon del Buinz."}
{"id": "2026082", "revid": "287204", "url": "https://it.wikipedia.org/wiki?curid=2026082", "title": "Collare d'oro al merito sportivo", "text": "Il collare d'oro al merito sportivo \u00e8 la massima tra le onorificenze del Comitato olimpico nazionale italiano.\nConferimento.\nIl collare d'oro al merito sportivo viene conferito a:\nIl collare d'oro al merito sportivo pu\u00f2 essere concesso una sola volta nel corso della carriera sportiva. Chi viene insignito del collare d'oro non pu\u00f2 ricevere onorificenze di grado inferiore. Nel caso un atleta, dirigente o societ\u00e0 dovessero meritare per la seconda volta il collare d'oro viene conferito il diploma d'onore, costituito da una targa su cui \u00e8 riprodotto il collare d'oro."}
{"id": "2026086", "revid": "15756", "url": "https://it.wikipedia.org/wiki?curid=2026086", "title": "Vincenzo Gagliardi", "text": "Biografia.\nIl padre era un impiegato delle poste pugliese che, per le sue idee antifasciste, fu condannato a trasferirsi a Venezia. Dopo aver conseguito il diploma di maestro, entr\u00f2 come impiegato nelle Assicurazioni Generali. Al termine del secondo conflitto mondiale, riprese gli studi all'universit\u00e0 di Urbino, dove consegu\u00ec la laurea in lettere e la laurea in pedagogia.\nAttivo nelle istituzioni del patriarcato di Venezia, nel 1944 fu nominato delegato diocesano aspiranti e ricopr\u00ec l'incarico di presidente diocesano della GIAC dal 1948 al 1954. In quello stesso anno fu eletto segretario provinciale della Democrazia Cristiana, schierandosi subito con la corrente di sinistra e con i giovani collaboratori di \"Terza generazione\", la rivista fondata da Bartolo Ciccardini e Gianni Baget Bozzo.\n\u00c8 stato deputato per la Democrazia Cristiana dal 1958 (III, IV e V legislatura). Mor\u00ec in un incidente stradale a Scorz\u00e8."}
{"id": "2026087", "revid": "599013", "url": "https://it.wikipedia.org/wiki?curid=2026087", "title": "Truccatore", "text": "Il truccatore \u00e8 una figura professionale che svolge la sua attivit\u00e0 nel campo del cinema, del teatro o della televisione. Il suo compito principale \u00e8 quello di operare, con diverse finalit\u00e0 e utilizzando cosmetici di vario genere, degli interventi di trucco sul volto degli attori o dei personaggi che a vario titolo appaiono sullo schermo o sul palcoscenico.\nCompetenze.\nIl truccatore svolge il suo lavoro con differenti criteri secondo il campo di attivit\u00e0 in cui \u00e8 impegnato.\nIn ambito televisivo interviene sul volto di ogni personaggio che dovr\u00e0 essere ripreso in primo piano ed il compito principale \u00e8 quello di far apparire il soggetto senza la caratteristica lucidit\u00e0 della pelle, dovuta alla normale attivit\u00e0 di sudorazione; in seguito attuare un Make up consono ai lineamenti del soggetto e mirato a nasconderne eventuali imperfezioni. Lo stesso avviene in campo cinematografico.\nIn campo teatrale ed in particolare l'opera lirica l'approccio al trucco \u00e8 diverso: il truccatore a volte deve marcare con molta decisione i tratti somatici del personaggio rappresentato, ad esempio le rughe di un soggetto anziano vengono delineate con linee scurissime e visto da vicino il trucco risulta spesso grottesco. Questo intervento \u00e8 reso necessario dalla lontananza degli spettatori rispetto al palco, (che nel caso dell'opera lirica \u00e8 notevole, vista la presenza dell'orchestra tra i due) e la conseguente difficolt\u00e0 di vedere i lineamenti degli attori. La distanza attenua la pesantezza del trucco avendo poi come risultato la facile comprensione delle caratteristiche del personaggio da parte dello spettatore.\nA queste consuete competenze si aggiungono quelle dell'applicazione del trucco scenico, ovvero un trucco finalizzato all'alterazione, a volte anche sostanziale, dei tratti somatici dell'attore, attuato con la collaborazione del regista ed in stretta relazione con le esigenze di copione. L'invecchiamento, le ferite, le cicatrici, barba e baffi posticci, deformazioni dei tratti somatici, sono gli interventi pi\u00f9 comuni alla cui realizzazione il truccatore \u00e8 chiamato.\nStoria.\nNel campo dello spettacolo il trucco veniva usato da secoli ma \u00e8 stato con l'avvento e l'evoluzione del cinema con il conseguente fiorire dei generi horror, fantascienza e fantasy che \u00e8 nata e si \u00e8 evoluta la figura professionale del truccatore. Questo processo si \u00e8 sviluppato ed \u00e8 stato necessario per la continua tendenza alla specializzazione dei ruoli in un campo come quello della cinematografia, che stava assumendo le forme e le dimensioni di un'industria. La perfetta conoscenza delle tecniche di trucco scenico e l'abilit\u00e0 nell'applicarlo diventano requisiti necessari per la buona realizzazione di produzioni di genere. Uno dei pionieri del trucco scenico \u00e8 stato l'attore Lon Chaney, che speriment\u00f2 su se stesso nuove tecniche di trucco per interpretare creature mostruose, persone deformi o mutilate, personaggi dei film horror in cui era protagonista, e non a caso \u00e8 conosciuto come \"l'uomo dai mille volti\"."}
{"id": "2026093", "revid": "198277", "url": "https://it.wikipedia.org/wiki?curid=2026093", "title": "Silvano Villa", "text": "Carriera.\nFiglio di una russa unitasi in matrimonio con un italiano prigioniero in un campo di concentramento di Lipsia.\nCresciuto nel , fu inizialmente mandato all'; tornato tra i rossoneri, fece il suo esordio in Serie A il 4 ottobre 1970, contro il . Attaccante rapido e veloce, dotato di buona elevazione e particolarmente adatto al contropiede, si distinse per generosit\u00e0 e dinamismo. Dopo due stagioni a Milano, fu ceduto in prestito in A dapprima alla , segnando la sua unica rete proprio a San Siro contro i rossoneri, e poi allo stesso Foggia, quindi in Serie B all'.\nNel campionato 1975-1976 torn\u00f2 al Milan per una breve parentesi; chiuso da Egidio Calloni e Luciano Chiarugi, disput\u00f2 solo tre partite, tra cui il derby di andata deciso da una sua rete, e alla fine della stagione lasci\u00f2 Milano; ceduto a titolo definitivo all', disput\u00f2 con i bianconeri un'ottima stagione, realizzando 15 reti. Vest\u00ec poi le maglie di e , per poi andare a chiudere nelle serie minori con , e , squadra con cui chiuse l'attivit\u00e0 agonistica.\nIn carriera ha totalizzato complessivamente 89 presenze e 18 reti in Serie A e 100 presenze e 26 reti in Serie B.\nConta 5 presenze nella nazionale Under-23 e 2 nell'Under-21 con una rete all'attivo."}
{"id": "2026095", "revid": "122246", "url": "https://it.wikipedia.org/wiki?curid=2026095", "title": "Sergiu Stancu", "text": "Allena il .\nCarriera.\nGiocatore.\nLa carriera di Sergiu Stancu comincia nella stagione 1998-99 quando esordisce nella Divizia A1 con la maglia del Club Volei Municipal Bra\u015fov, mentre nella stagione successiva \u00e8 allo Sport Club Municipal Universitatea Craiova, dove resta per tre annate; nel 2002 ottiene le prime convocazioni nella nazionale rumena.\nNella stagione 2003-04 viene ingaggiato dal Volleyball Club Turnhout, nel massimo campionato belga, divisione dove milita anche per i due campionati successivi con il Volleyteam Roeselare, aggiudicandosi due scudetti, due Coppe del Belgio e due Supercoppe; nell'annata 2006-07 passa al Tours Volley-Ball, nella Pro A francese, a cui resta legato per due stagioni.\nNella stagione 2008-09 \u00e8 in Italia, con la Prisma Volley di Taranto, in Serie A1, per poi passare nella stagione successiva al Volley Forl\u00ec; gioca quindi nella Volley League greca con l'\u012arakl\u012bs Salonicco per l'annata 2010-11, per poi ritornare al team di Roeselare per disputare la stagione 2011-12.\nTorna in patria nell'annata 2012-13 grazie all'ingaggio da parte del Club Volei Municipal Tomis Constan\u021ba, con cui vince due coppe nazionali e tre campionati: al termine della stagione 2014-15 annuncia il suo ritiro dall'attivit\u00e0 agonistica.\nAllenatore.\nComincia la carriera di allenatore nel 2016 con il , club con il quale raggiunge la Divizia A1 nella stagione 2017-18, aggiudicandosi, nella stessa annata, la Coppa di Romania e lo scudetto.\nPer il campionato 2018-19 allena il , nella massima divisione greca."}
{"id": "2026099", "revid": "767487", "url": "https://it.wikipedia.org/wiki?curid=2026099", "title": "Wildspitze", "text": "Il Wildspitze (3.772 m s.l.m.; ) \u00e8 la montagna pi\u00f9 alta delle Alpi Retiche orientali e la seconda dell'intera Austria dopo il Gro\u00dfglockner. Si trova nella sottosezione delle Alpi Venoste.\nGeograficamente si trova nel Tirolo in Austria.\nLa prima ascesa alla vetta avvenne nel 1861 da parte dell'alpinista Leander Klotz."}
{"id": "2026104", "revid": "76963", "url": "https://it.wikipedia.org/wiki?curid=2026104", "title": "Stefano Ambrosio (fumettista)", "text": "Biografia.\nLaureato in chimica industriale nel 1996, entra in Disney nel 1998 come redattore e come sceneggiatore.\n\u00c8 noto soprattutto per le serie \"Wizards of Mickey\", \"Q-Blog\", \"Q-Galaxy\", \"PK - Pikappa\" e \"Donald Quest\".\nHa anche scritto varie storie di \"X-Mickey\", \"PP8 - Paperino Paperotto\", l'adattamento a fumetti di \"Pirati dei Caraibi\" e altre minori.\nCollaborazione Disney.\nAmbrosio approda alla redazione di Topolino nel 1998, dove esordisce con la storia \"Super Pippo e l'invasione d'evasione\".\nI personaggi pi\u00f9 utilizzati dall'autore sono Super Pippo, Topolino e Paperinik, per il quale ha anche scritto alcune storie su PK - Pikappa. Nel 2003 \u00e8 invece uno degli autori di punta del mensile X-Mickey.\nA partire dal 2006 realizza la saga fantasy Wizards of Mickey, formata da un gruppo di maghi destinato ad avere molto successo negli anni seguenti tanto da spingere Stefano e la redazione a sfornare numerosi episodi durante il corso degli anni. Stefano lascer\u00e0 per\u00f2 la serie dopo la quinta saga, Wizards of Mickey V - Lemuria, lasciando il compito di proseguire le avventure del gruppetto di maghi ad altri autori come Matteo Venerus e Maria Muzzolini.\nTra il 2007 e il 2008 realizza la serie Q-Blog mentre l'anno successivo scrive Q-Galaxy, entrambe le serie con Qui, Quo, Qua come protagonisti. Nel 2013 scrive la saga in cinque puntate Weird West Mickey assieme a un'altra autrice disneyana, Chantal Pericoli.\nNel 2017 si cimenta in una nuova saga fantasy disney dal titolo Donald Quest, ancora con la Pericoli, stavolta per la casa editrice statunitense \"IDW Publishing\", che verr\u00e0 poi pubblicata anche in italia a partire dal dicembre dello stesso anno."}
{"id": "2026106", "revid": "122192515", "url": "https://it.wikipedia.org/wiki?curid=2026106", "title": "Lucchini RS", "text": "Lucchini RS S.p.A. (ex Lucchini Sidermeccanica S.p.A. e dove l'acronimo \"RS\" sta per Rolling Stock, cio\u00e8 materiale rotabile) \u00e8 una societ\u00e0 italiana, di propriet\u00e0 della famiglia Lucchini (attraverso la holding Sinpar S.p.A.) e separatasi nel luglio 2007 dal resto del Gruppo Lucchini, rimasto di propriet\u00e0 del gruppo russo Severstal.\nL'Azienda \u00e8 specializzata nella produzione di materiale rotabile per treni, tram e metro (ruote, cerchioni e assili ferroviari e sale montate complete). Inoltre \u00e8 attiva anche nella produzione di forgiati, getti, acciai per utensili e lingotti da forgia.\nLa sede della societ\u00e0 \u00e8 a Brescia, ma lo stabilimento produttivo \u00e8 a Lovere (Bergamo) dove \u00e8 presente tutto il processo produttivo dell'acciaio: acciaieria, fucinatura, fonderia, meccanica rodeggi e meccanica pesante.\nStoria.\nNel 2007 la Lucchini RS si \u00e8 unita in una joint venture con la cinese Zhibo Transport Equipment per costruire il pi\u00f9 grande impianto al mondo di manutenzione per le sale montate destinate a equipaggiare i treni ad alta velocit\u00e0 cinesi. La rete cinese di treni ad alta velocit\u00e0 \u00e8 la maggiore per lunghezza delle linee (circa 7\u00a0500\u00a0km alla fine del 2010), velocit\u00e0 operativa dei treni (record mondiale di velocit\u00e0 per un treno di serie il 4 dicembre 2010, 486,1\u00a0km/h ottenuti dal treno CSR Sifang CRH380A), numero di treni in esercizio (circa 450 unit\u00e0 a fine 2010) e velocit\u00e0 di espansione.\nLucchini India \u00e8 una societ\u00e0 nata nel maggio 2010 in joint venture maggioritaria (55%) con la societ\u00e0 Bharat Connect Ltd. della famiglia indiana Kanoria. Nel gennaio 2012 Lucchini RS ha acquistato la quota del 45% detenuta dal socio indiano.\nNel dicembre 2010, Lucchini RS ha allacciato alla rete elettrica un impianto fotovoltaico a tetto da circa 1 MWp, in grado di produrre circa 1,2 milioni di kWh all'anno. Tale impianto a tetto rappresenta al momento dell'allacciamento una delle realizzazioni italiane di maggiori dimensioni.\nNel 2013 Lucchini RS, ha siglato un accordo con Italcertifer - societ\u00e0 di certificazione del Gruppo FS - con il quale le assegna il ruolo di fornitore esclusivo per l'Italia delle attivit\u00e0 di test, verifica e certificazione di componenti ferroviari. Nella Convenzione, \u00e8 anche previsto che Italcertifer possa avere il ruolo di fornitore privilegiato per l'estero con la possibilit\u00e0 di estendere la collaborazione anche con le controllate europee del Gruppo industriale di Lovere.\nPer espandere il proprio network nella zona tedescofona dell'Europa il gruppo Lucchini, insieme all'austriaca SMW Metallverarbeitung GmbH, costituisce una nuova societ\u00e0 denominata Lucchini Central Europe GmbH, detenendone il 75% delle quote. L'amministratore delegato \u00e8 Manfred Zorn, gi\u00e0 CEO di SMW. La nuova joint venture si rivolge al mercato tedesco, austriaco e svizzero.\nIl 27 giugno 2014 Lucchini RS acquisisce dal Tribunale di Liegi uno stabilimento per la produzione di materiale ferroviario, costituendo una nuova societ\u00e0 chiamata LBX ed espandendo il proprio network nella zona francofona dell'Europa.\nIl 3 settembre 2014 viene reso noto che la Lucchini RS ha siglato un accordo preliminare con l'obiettivo, entro la fine dell'anno, di acquisire il 49% di Mam\u00e9 Group SpA, societ\u00e0 produttrice di componenti forgiati in acciaio con sede a Cividate Camuno (Brescia). L'accordo siglato dal gruppo guidato da Giuseppe Lucchini prevede inoltre un'opzione per acquisire la maggioranza della societ\u00e0 camuna entro il 2017.\nIl 10 giugno 2015 Antonio Mam\u00e9 e Giuseppe Lucchini, rispettivamente presidenti di Mam\u00e9 Group SpA e Lucchini RS SpA firmano l'accordo definitivo relativo all'acquisizione da parte di Lucchini RS di una partecipazione del 75% in una societ\u00e0 di nuova costituzione (Lucchini Mam\u00e9 Forge S.p.A.) che nasce dall'apporto dei rami aziendali delle societ\u00e0 operative controllate da Mam\u00e9 Group Spa. Il presidente \u00e8 Antonio Mam\u00e9, mentre l'amministratore delegato \u00e8 Giuseppe Moschini.\nL'accordo iniziale prevedeva un'acquisizione da parte di Lucchini RS del 49% che si sarebbe trasformato nell'arco di qualche anno in una maggioranza assoluta; per ragioni inerenti alla costruzione societaria necessaria \u00e8 stato ritenuto pi\u00f9 idoneo e utile un assetto diverso che saltasse la fase intermedia.\nIl 1 marzo 2017 Lucchini RS acquisisce Euras, ramo di Acciai Brianza, dando vita a Lucchini Tool Steel, impegnata nella lavorazione e commercializzazione di acciai per utensili. La sede della nuova societ\u00e0 viene spostata a Suisio (BG) dal 1\u00ba marzo 2019.\nLa nuova acquisizione si inserisce nella strategia industriale di Lucchini RS che prevede un piano di consolidamento e rafforzamento della \u201cDivisione forgiati e fusi\u201d avviata dopo l\u2019acquisizione di Lucchini Mam\u00e9 Forge.\nIl 1\u00ba settembre 2018, nasce una nuova societ\u00e0, denominata Lucchini Industries Srl, controllata da Lucchini RS, in cui vengono fatte confluire tutte le attivit\u00e0 produttive dello stabilimento loverese.\nStabilimenti.\nIl gruppo Lucchini \u00e8 composto dalle seguenti societ\u00e0:"}
{"id": "2026112", "revid": "76963", "url": "https://it.wikipedia.org/wiki?curid=2026112", "title": "Leigh Scott", "text": "Biografia.\nNato a Milwaukee nel 1972, Leigh \u00e8 il maggiore fra i tre figli avuti da Ben e Laura Slawner, ovvero Erica e Amber.\nCarriera.\nNel 1990, si trasferisce a Los Angeles (California) per iscriversi alla School of Cinema-Television, dove si laurea nel 1994. Poco prima di laurearsi si occupava di varie mansioni alla Concorde Pictures di Roger Corman.\nDopo aver abbandonato la Concorde, Scott si \u00e8 presto mosso per dirigere \"Beach House\" e \"Art House\"; i quali per\u00f2 sono stati stroncati dalla critica.\nAbbandonando momentaneamente la cinematografia, ha poi trovato lavoro presso lo studio cinematografico \"The Asylum\", specializzato nella produzione di film horror a basso costo. \nNell'arco di due anni, Scott ha diretto, prodotto e sceneggiato oltre quindici titoli per la casa.\nDa alcuni anni, \u00e8 a capo di una piccola casa cinematografica di L.A. impegnata nella produzione e distribuzione cinematografica, la \"Blackthorn Industries LLC\".\n\u00c8 noto per la sua mania nello sfruttare idee, romanzi e prodotti di vario genere e riaddarli secondo un suo schema, esempi sono i direct-to-video \"Bram Stoker's Dracula's Curse\", \"The Beast of Bray Road\" e \"Transmorphers\".\nNel 2012 ha diretto la miniserie TV con il titolo Le streghe di Oz.\nOrientamenti politici.\nScott ha espresso il proprio orientamento politico durante alcune interviste sul MySpace o in vari siti.\n\u00c8 un grande sostenitore del socialismo liberale, con un forte credo conservatorista soprattutto riguardo alla sicurezza nazionale e all'economia. \nHa ribadito e concettualizzato le sue idee nel film da lui scritto e diretto \"The 9/11 Commission Report\", presentato al Liberty Film Festival ed ampiamente osteggiato dalla maggior parte dei critici."}
{"id": "2026113", "revid": "83531", "url": "https://it.wikipedia.org/wiki?curid=2026113", "title": "Pietro Delogu", "text": "Biografia.\nConseguita la Laurea in Giurisprudenza nel 1877, fu prima professore a Bari nel 1879, professore straordinario di Diritto Romano all'Universit\u00e0 di Catania dal 1881 e poi ordinario della stessa cattedra dal 1886 e contemporaneamente preside della Facolt\u00e0 di Giurisprudenza.\nProfessore di ruolo nel medesimo ateneo fino al 1915, fu anche Rettore dell'Universit\u00e0 nel periodo 1900-1903 e successivamente nel periodo 1924-1927.\nTra le opere pi\u00f9 famose va citato \"Il codice penale per l'esercito e per i tribunali militari\" pubblicato nel 1889."}
{"id": "2026116", "revid": "26415", "url": "https://it.wikipedia.org/wiki?curid=2026116", "title": "Turcinieddi", "text": ""}
{"id": "2026120", "revid": "1564918", "url": "https://it.wikipedia.org/wiki?curid=2026120", "title": "Guido Libertini", "text": "Biografia.\nFiglio del senatore Gesualdo Libertini e fratello di Salvatore, si laure\u00f2 dapprima in giurisprudenza all'Universit\u00e0 di Siena nel 1909, quindi in lettere all'Universit\u00e0 di Firenze nel 1914.\nDopo un periodo di insegnamento nelle scuole pubbliche subito dopo la laurea, nel 1922 consegu\u00ec la libera docenza in archeologia, quindi, l'anno dopo, ebbe subito l'incarico di insegnamento di archeologia all'Universit\u00e0 di Catania, divenendo titolare di cattedra nel 1926, come ordinario di archeologia, fino alla morte prematura, nel 1953. Fu anche preside della Facolt\u00e0 di Lettere e Filosofia dello stesso ateneo negli anni 1937-39 e 1944-47, nonch\u00e9 rettore dell'ateneo etneo nel triennio 1947-50. \nDal 1\u00ba febbraio 1939 al 30 giugno 1941 fu anche direttore della Scuola Archeologica Italiana di Atene (SAIA), subentrando ad Alessandro Della Seta, rimosso a causa delle leggi razziali.\nFra i suoi allievi, Luigi Bernab\u00f2 Brea, Antonino Di Vita, Giovanni Rizza.\nAttivit\u00e0.\nCome direttore della Scuola archeologica italiana di Atene, condusse importanti scavi nel Peloponneso e nell'isola di Lemno, quindi si dedic\u00f2 soprattutto alla storia locale, in particolare delle provincie di Catania e Siracusa, e i relativi beni culturali, archeologici e artistici. Negli anni trenta, risolvendo una controversia tra la famiglia catanese Biscari, proprietaria di un importante museo settecentesco allestito dal principe Ignazio Patern\u00f2 Castello, e il Comune di Catania, allest\u00ec, assieme a quanto proveniva dalle raccolte gi\u00e0 in possesso dei monaci benedettini, il Museo Civico di Catania, del quale fu direttore, all'interno del Castello Ursino che si premur\u00f2 a restaurare dopo avervi compiuto ricerche storiche ed archeologiche. Libertini fu altres\u00ec uno dei fautori dell'odierno Museo di archeologia dell'Universit\u00e0 di Catania, grazie ai suoi contributi e donazioni.\nOltrech\u00e9 direttore della Scuola italiana archeologica di Atene, fu anche direttore del Museo civico di Catania, presidente della Societ\u00e0 di Storia Patria per la Sicilia orientale, nonch\u00e9 presidente del Centro Studi di letteratura cristiana antica. Diresse pure alcune riviste scientifiche catanesi, fra cui \"Siculorum Gymnasium\", \"Archivio Storico per la Sicilia Orientale\", \"Rivista del Comune\", \"Nuovo Didaskaleion\".\nResidente nel comune di Viagrande dal 1922 al 1952, fu anche un appassionato di musica lirica: nel 1935 fond\u00f2 a Catania, nella sede del Castello Ursino, la \"Societ\u00e0 catanese per la musica da camera\" e, nel 1947, la \"Societ\u00e0 catanese amici della musica\" (Scam), poi trasferita nel Teatro Massimo di Catania dedicato al grande musicista Vincenzo Bellini.\nPubblicazioni.\nFra le principali pubblicazioni del Libertini:"}
{"id": "2026122", "revid": "287204", "url": "https://it.wikipedia.org/wiki?curid=2026122", "title": "Palma al merito tecnico", "text": "La palma al merito tecnico \u00e8 un'onorificenza del CONI con tre gradi: d'oro, d'argento o di bronzo. Pu\u00f2 essere concessa a tecnici sportivi che si siano distinti per l'ottenimento di risultati di alto livello nazionale o internazionale, o per lo sviluppo dell'attivit\u00e0 giovanile, per \"particolare e straordinaria attivit\u00e0 svolta nella promozione e nella diffusione degli ideali sportivi e olimpici\".\nProcedura.\nPer ricevere la palma al merito tecnico l'attivit\u00e0 deve essere stata svolta per almeno\nLe proposte per l'assegnazione per ciascun anno sono fatte dalle federazioni sportive nazionali alla Commissione benemerenze sportive del CONI per la selezione della quantit\u00e0 massima prevista dal regolamento:\ne vengono ratificate dalla giunta del CONI, che pu\u00f2 assegnare onorificenze anche autonomamente su proposta del presidente, al di fuori del contingente previsto..\nLa palma al merito tecnico pu\u00f2 essere concessa una sola volta per ogni grado e non pu\u00f2 essere consegnata a persona gi\u00e0 in possesso della stella al merito sportivo. Inoltre, tra l'assegnazione di un grado dell'onorificenza \"palma\" e quello superiore deve passare un periodo di almeno 3 anni."}
{"id": "2026124", "revid": "110157", "url": "https://it.wikipedia.org/wiki?curid=2026124", "title": "Campionato mondiale di pallavolo maschile 1982", "text": "Il campionato mondiale di pallavolo maschile 1982 si \u00e8 svolto dal 1\u00ba al 15 ottobre 1982 a Buenos Aires, Mendoza, Rosario e San Fernando del Valle de Catamarca, in Argentina: al torneo hanno partecipato ventiquattro squadre nazionali e la vittoria finale \u00e8 andata per la sesta volta, la seconda consecutiva, all'URSS.\nPrima Fase.\nIn verde le squadre qualificate per la Seconda Fase (le prime 2 di ciascun gruppo).\nSeconda Fase.\nLe 12 squadre qualificatesi alla Seconda Fase vengono inserite in due gruppi da 6 squadre ciascuno. Le prime 2 di ciascun gruppo partecipano alle semifinali, le terze e quarte partecipano alle finali per conquistare il 5\u00ba posto e le ultime due partecipano alle finali per il 9\u00ba posto.\n13\u00ba-24\u00ba posto.\nLe 12 squadre non qualificate alla Seconda Fase vengono inserite in due gruppi da 6 squadre ciascuno. Le prime 2 di ciascun gruppo partecipano alle finali per il 13\u00ba posto, le terze e quarte partecipano alle finali per conquistare il 17\u00ba posto e le ultime due partecipano alle finali per il 21\u00ba posto."}
{"id": "2026126", "revid": "1543377", "url": "https://it.wikipedia.org/wiki?curid=2026126", "title": "C/2002 E2 Snyder-Murakami", "text": "La Cometa Snyder-Murakami, formalmente indicata come C/2002 E2 (Snyder-Murakami), \u00e8 una cometa non periodica scoperta l'11 marzo 2002 dall'astrofilo statunitense Douglas Snyder osservando da Palominas, Arizona (USA) e dall'astrofilo giapponese Shigeki Murakami osservando da Matsunoyama (Giappone).\nLa cometa percorre un'orbita iperbolica caratterizzata da un'elevata inclinazione che la rende quasi perpendicolare al piano dell'eclittica. La minima distanza tra l'orbita della cometa e quella della Terra (MOID) \u00e8 stata calcolata in 0,460903 UA. Tuttavia la cometa non ha mai raggiunto una distanza inferiore a 1,3\u00a0UA dal nostro pianeta nel suo transito nel Sistema solare interno del 2001-2002."}
{"id": "2026128", "revid": "125925111", "url": "https://it.wikipedia.org/wiki?curid=2026128", "title": "Temptations (Tupac Shakur)", "text": "Temptations \u00e8 il terzo singolo del rapper statunitense Tupac Shakur estratto dal terzo album \"Me Against the World\". \u00c8 stato prodotto da Easy Mo Bee.\nInformazioni.\nNegli Stati Uniti d'America, la canzone ha riscosso un moderato successo, raggiungendo la posizione 68 nella Billboard Hot 100. Nelle altre classifiche di \"Billboard\", la Hot R&amp;B/Hip-Hop Songs e la Hot Rap Songs, si \u00e8 piazzata rispettivamente alle posizioni 35 e 13, ottenendo risultati migliori.\n\"Temptations\" fa inoltre parte della colonna sonora del film \"8 Mile\" ed \u00e8 stata inclusa nella raccolta \"Greatest Hits\", uscita postuma nel 1998.\nVideo.\nIl video musicale, girato in un hotel con la regia di David Nelson, \u00e8 pieno di camei di celebrit\u00e0 e amici di Tupac, che al momento delle riprese del video era in carcere per abusi sessuali, nel video appaiono artisti musicali come Coolio (\"protagonista\" del video, nel ruolo di un facchino), Ice T (nella parte del concierge dell'hotel), Treach dei Naughty by Nature, Shock G, Salt e Dj Spinderella delle Salt-n-Pepa, Isaac Hayes, Crystal Waters, Warren G, Adina Howard, B-Real e Yo-Yo, inoltre sono presenti gli attori Kenya Moore, Taye Diggs, Ajai Sanders, Joe Torry, Jada Pinkett Smith, Bill Bellamy, Jasmine Guy, Ingrid Rogers e Marcus Chong.\nTracce.\nLATO A:\nLATO B:"}
{"id": "2026132", "revid": "287204", "url": "https://it.wikipedia.org/wiki?curid=2026132", "title": "Giuseppe Federico Mancini", "text": "Biografia e attivit\u00e0 accademica.\nNasce a Perugia nel 1927, per poi trasferirsi, prima ancora del termine della seconda guerra mondiale a Bologna, dove nel 1949 si laurea in giurisprudenza. Successivamente si perfeziona in Francia (Universit\u00e0 della Sorbona di Parigi), Austria (Universit\u00e0 di Salisburgo) e nel 1951-1952 negli Stati Uniti, presso la Chicago University. Tornato in Italia, \u00e8 tra i massimi artefici, con Nicola Matteucci e Luigi Pedrazzi, dell'avvio e sviluppo della rivista Il Mulino che successivamente avrebbe dato vita all'omonima casa editrice (1954). Nel 1965, dopo alcuni anni passati come professore incaricato ad Urbino e ad Ancona, diviene titolare della cattedra di diritto del lavoro presso l'Universit\u00e0 di Bologna, che mantiene fino al 1979, anno in cui passa ad insegnare la stessa materia a Roma, presso l'Universit\u00e0 della Sapienza. Nel 1982 torna ad insegnare presso l'Universit\u00e0 di Bologna, in qualit\u00e0 di titolare della cattedra di diritto privato, fino al 1988, anno in cui viene nominato giudice della Corte di Giustizia Europea.\nCaposcuola di quella che viene definita come \"Scuola di Bologna\", vanta tra i suoi allievi e collaboratori alcuni dei principali docenti e studiosi della materia, come Marco Biagi, Pier Giovanni Alleva, Franco Carinci, Marcello Pedrazzoli, Gian Guido Balandi, Luigi Mariucci, Pietro Zanelli e Stefania Scarponi. Nel 1972, assieme ai colleghi e fondatori della Scuola bolognese, Luigi Montuschi, Umberto Romagnoli e Giorgio Ghezzi ha redatto il Commentario allo Statuto dei diritti dei lavoratori per la casa editrice Zanichelli.\nIntensa \u00e8 l'attivit\u00e0 di conferienziere su invito di alcuni prestigiosi Istituti ed universit\u00e0 italiani ed esteri. Fra questi ultimi ricordiamo la \"London School of Economical and Political Science\" di Londra e la Harvard University che nel 1997 istituisce, in onore di Mancini, l\"Annual G. F. Mancini Prize in European Law\".\nGiuseppe Federico Mancini si spegne a Bologna nel 1999.\nAttivit\u00e0 politica e giurisdizionale.\nAppartenente al Comitato centrale del PSI (1972-1982), nel 1976 \u00e8 eletto membro del Consiglio superiore della magistratura su designazione parlamentare, incarico che esercita fino al 1981. In quest'ultimo anno, dopo avere scritto un articolo sull'Avanti! in cui prefigura la separazione delle carriere dei giudici (con un rapporto tra l'ufficio del pubblico ministero ed il governo), viene proposto dal segretario socialista Craxi come giudice della Corte costituzionale. Contro questa candidatura si salda una maggioranza tra la sinistra della DC ed il PCI che per ben sei volte impedisce a Mancini di raggiungere il quorum di tre quinti del Parlamento in seduta comune. Craxi preferisce allora ritirare la candidatura di Mancini e il governo italiano lo designa come avvocato generale alla Corte di giustizia (1982-1988). Nel 1988 diviene finalmente giudice della Corte di giustizia delle Comunit\u00e0 europee. Manterr\u00e0 tale incarico fino alla morte, sopravvenuta nel 1999.\nOpere (selezione).\nFra le pubblicazioni pi\u00f9 significative di Giuseppe Federico Mancini segnaliamo:"}
{"id": "2026140", "revid": "125733896", "url": "https://it.wikipedia.org/wiki?curid=2026140", "title": "The King of Queens", "text": "The King of Queens \u00e8 una sitcom statunitense, andata in onda dal 1998 al 2007 sulla rete televisiva CBS.\nIn Italia \u00e8 stata trasmessa, prima da Paramount Comedy, poi da Comedy Central dal marzo 2005\nTrama.\nDoug e Carrie Heffernan (interpretati dagli attori Kevin James e Leah Remini) dividono casa, al 3121 di Aberdeen Street a Rego Park nel Queens, con lo strano padre di Carrie, Arthur Spooner (interpretato da Jerry Stiller), che nella prima puntata incendia la propria casa dove viveva con la moglie, morta di recente. Doug, che per lavoro effettua consegne per la \"International Parcel Service\" (IPS), trascorre la maggior parte del suo tempo a casa con sua moglie Carrie. Carrie inizialmente lavora come segretaria in uno studio legale di Manhattan e successivamente diventa segretaria per un'azienda immobiliare. Tutto ci\u00f2 \u00e8 complicato da Arthur, tanto problematico da gestire che i due, si trovano costretti a dover assumere una dog-sitter, Holly (interpretata da Nicole Sullivan), per portarlo in giro insieme ai cani.\nDoug frequenta i suoi amici Deacon Palmer (interpretato da Victor Williams), Spence Olchin (interpretato da Patton Oswalt), Richie Iannucci (interpretato da Larry Romano presente nelle stagioni 1, 2 e 3) e Danny Heffernan (interpretato da Gary Valentine a partire dalla stagione 3). Il suo amico Spence \u00e8 un fan di \"Star Trek\" molto bloccato quando si parla di donne. Deacon Palmer \u00e8 il migliore amico di Doug, e si vede spesso al lavoro con lui all'IPS. Danny \u00e8 il cugino di Doug, inizialmente non viene ben accettato ma poi il rapporto migliora. Richie \u00e8 un vigile del fuoco dongiovanni. La gang spesso frequenta il Cooper's Ale House a Glendale nel West-Central Queens.\nLo spettacolo si svolge solitamente attorno alle trame intricate di Doug o Carrie (a volte anche insieme) per ottenere qualcosa di esilarante dall'altro o da una terza persona; Deacon Palmer ed Holly sono presenze quasi costanti in queste storie. Comunque, ci sono casi in cui uno dei due, o anche entrambi, sono ispirati da buone azioni (come donazioni o trovare lavoro a qualcuno), o vogliono dare qualcosa che porti benefici a se stessi (come stravolgere la casa o investire nel mercato azionario). Loro (solitamente Doug) pasticceranno questi piani portando uno dei due (solitamente Doug) al panico e sabotano queste situazioni, o loro (solitamente Carrie) saranno presi in giro non dando credito alle proprie azioni. La maggior parte delle loro azioni per\u00f2 riportano sempre ad un punto stagnante alla fine dell'episodio.\nA differenza della formula tradizionale delle sitcom, il conflitto centrale di molti episodi non viene risolto alla fine dello stesso. L'introduzione di molti episodi (dove presente) affronta situazioni che non hanno assolutamente nulla a che vedere con quello che accade nell'episodio stesso. La scena finale invece \u00e8 solitamente una scena comica legata all'episodio appena concluso.\nLa maggior parte delle scene hanno luogo a casa Heffernan, altri luoghi tradizionalmente presenti sono i luoghi di lavoro di Doug e Carrie, il ristorante \"Cooper's\" e le case degli amici della famiglia. Mentre le scene della colonna sonora sono girate nei dintorni di New York, la serie \u00e8 girata invece in California.\nQuando e dove si sono conosciuti Doug e Carrie non \u00e8 chiaro. In Destini Incrociati, un episodio flashback di come si sono conosciuti, Doug ed il suo amico Richie lavorano come buttafuori in una discoteca ed incontrano Carrie e la sua amica Lynn che festeggiano nel locale. Le due ragazze vanno all'apparterremo dei due per continuare la serata. Ma, nell'introduzione dell'episodio Senza Patente, Doug e Carrie stanno guardando la TV sul divano e viene suonata la canzone Boogie Oogie Oogie in televisione. Carrie chiede a Doug di ballare, perch\u00e9, lei dice che quella \u00e8 la loro prima canzone e spiega che lui le chiese di ballare quella canzone al compleanno di Kim Ianola quando andavano alle medie, ma Doug ricorda solo il rifiuto di Carrie con tanto di dito medio mostratogli. Quindi si conoscevano ai tempi della scuola o anche prima."}
{"id": "2026146", "revid": "251304", "url": "https://it.wikipedia.org/wiki?curid=2026146", "title": "Gran Premio di Francia 2001", "text": "Il Gran Premio di Francia 2001 \u00e8 stato un Gran Premio di Formula 1 disputato il 1\u00ba luglio 2001 sul circuito di Magny Cours. La gara fu vinta da Michael Schumacher su Ferrari, seguito da Ralf Schumacher su Williams e dal compagno di squadra Rubens Barrichello.\nVigilia.\nAspetti tecnici.\nNel Gran Premio di casa la Renault port\u00f2 in pista un'importante evoluzione del proprio V10, che fu montata sulle Benetton di Fisichella e Button: tuttavia i miglioramenti furono molto meno netti del previsto, tanto che i due piloti fecero segnare le velocit\u00e0 di punta pi\u00f9 basse per gran parte del fine settimana.\nLe scuderie principali non esibirono novit\u00e0 tecniche di rilievo; le scuderie pi\u00f9 attive oltre alla Benetton furono la Prost, che modific\u00f2 sia il corpo vettura che la geometria delle sospensioni, e la Sauber, che mont\u00f2 un nuovo musetto caratterizzato dai supporti dell'alettone a forma di V rovesciata. La BAR mont\u00f2 sul muletto di Panis delle nuove sospensioni posteriori sviluppate direttamente dal reparto corse della Honda.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove libere di sabato mattina i risultati furono i seguenti:\nQualifiche.\nResoconto.\nLa lotta per la pole position fu combattuta principalmente tra i fratelli Schumacher, con Ralf che ebbe la meglio nel proprio secondo tentativo, abbassando il record sul giro del circuito transalpino e battendo il rivale di appena un centesimo di secondo. In seconda fila si schierarono le McLaren di Coulthard e H\u00e4kkinen, seguite dal sorprendente Trulli su Jordan. Montoya sulla seconda Williams ottenne il sesto tempo davanti a Frentzen e Barrichello, quest'ultimo non soddisfatto dell'assetto scelto per la propria vettura.\nGara.\nResoconto.\nPrima del via del giro di ricognizione sulla McLaren di H\u00e4kkinen si ruppe la trasmissione, montata male dai meccanici: il pilota finlandese fu costretto al ritiro ancora prima che la gara cominciasse. Alla partenza Ralf Schumacher mantenne il comando davanti a Michael Schumacher, Coulthard, Montoya, Trulli e Barrichello, che gi\u00e0 nel corso del secondo giro sopravanz\u00f2 il pilota abruzzese. I primi tre allungarono decisamente sugli altri, mantenendo tra loro distacchi piuttosto contenuti. La gara si decise durante la prima serie di pit stop, iniziata al 24\u00ba giro: Ralf Schumacher perse parecchio tempo a causa di difficolt\u00e0 nel fissaggio della ruota posteriore destra, mentre David Coulthard disattiv\u00f2 involontariamente il limitatore di velocit\u00e0 nella corsia box, subendo una penalit\u00e0. Michael Schumacher si ritrov\u00f2 cos\u00ec solo in testa alla corsa, potendo gestire un crescente vantaggio sul fratello Ralf, rallentato anche da un set di pneumatici poco efficace. Al 32\u00ba giro Coulthard si ferm\u00f2 ai box per scontare la propria penalit\u00e0; rientr\u00f2 in pista quinto, alle spalle dei fratelli Schumacher, Montoya e Barrichello.\nIl pilota colombiano fu per\u00f2 costretto al ritiro al 53\u00ba giro per un guasto. In zona punti entr\u00f2 quindi Heidfeld, preceduto da Jarno Trulli e seguito da Irvine, autore di diversi sorpassi. Il pilota nordirlandese dovette per\u00f2 rinunciare alla possibilit\u00e0 di fare punti nel corso del 55\u00ba passaggio, quando il motore Ford della sua Jaguar cedette.\nNon si verificarono ulteriori cambi di posizione e Michael Schumacher ottenne il suo cinquantesimo successo in carriera davanti al fratello Ralf, Barrichello e Coulthard, che nel finale di gara si avvicin\u00f2 al pilota brasiliano della Ferrari senza per\u00f2 riuscire a sopravanzarlo. Al quinto posto si piazz\u00f2 Jarno Trulli, a punti dopo una serie di sfortunati ritiri, seguito da Nick Heidfeld.\nBibliografia.\nTutti i dati statistici provengono da Autosprint n.27/2001"}
{"id": "2026160", "revid": "36426", "url": "https://it.wikipedia.org/wiki?curid=2026160", "title": "Cinetoscopio", "text": ""}
{"id": "2026163", "revid": "1666804", "url": "https://it.wikipedia.org/wiki?curid=2026163", "title": "Appio Claudio Pulcro (console 54 a.C.)", "text": "Biografia.\nFiglio dell'omonimo Appio Claudio Pulcro, console nel 79 a.C., dopo la morte del padre, nel 76 a.C., fu lui a prendersi carico delle notevoli difficolt\u00e0 economiche che la sua famiglia dovette affrontare: aveva infatti due fratelli, Gaio Claudio Pulcro e Publio Claudio Pulcro, che cambi\u00f2 pi\u00f9 tardi il suo nome in Publio Clodio Pulcro, e tre sorelle, Clodia Pulcra Prima, Clodia Pulcra Seconda e Clodia Pulcra Terza.\nInizi\u00f2 la sua carriera politica servendo in Oriente sotto Lucio Licinio Lucullo durante le guerre mitridatiche tra il 72 e il 70 a.C. e trattando, senza successo, la consegna dello stesso Mitridate con il re d'Armenia, Tigrane II. Plutarco racconta che, invitato dal re d'Armenia, Tigrane, ad attenderlo ad Antiochia, Appio pot\u00e9 mettersi in contatto con molti dei principi greco-orientali, stanchi di essere sottoposti al dominio armeno (come Zarbieno di Gordiene), ed a cui fu promesso l'aiuto del proconsole romano Lucullo. L'incontro tra Appio e Tigrane viene descritto come segue:\nTornato a Roma, nel 63 a.C., durante la congiura di Catilina, collabor\u00f2 con il console Marco Tullio Cicerone, contribuendo a raccogliere le deposizioni degli ambasciatori dei Galli Allobrogi che permisero di incriminare i complici di Lucio Sergio Catilina.\nNel 58 a.C. collabor\u00f2 con il fratello Publio che rivestiva, in quell'anno, la carica di tribuno della plebe, e l'anno successivo ottenne la pretura. Anche in questa occasione tent\u00f2 di favorire la politica del fratello Publio, contribuendo ad ostacolare, seppur infruttuosamente, il ritorno a Roma di Cicerone, ed agevolando la sua elezione ad edile curule per l'anno successivo.\nNel 56 a.C. fu propretore della provincia di Sardegna e Corsica, e nel 56 a.C. partecip\u00f2 all'incontro dei triumviri Gaio Giulio Cesare, Pompeo Magno e Marco Licinio Crasso presso Lucca, dove si fece mediatore del riavvicinamento tra il fratello Clodio e Pompeo. Nel 55 a.C., dopo un'intensa campagna elettorale finanziata dal denaro reperito dal fratello Clodio in Oriente, fu eletto console per l'anno successivo; \nDurante il suo consolato venne esposto in Senato un complotto, che Appio aveva ordito con la complicit\u00e0 del collega Lucio Domizio Enobarbo con l'intento di assicurarsi il proconsolato in una ricca provincia d'Oriente, dove intendeva rifarsi delle spese elettorali: il complotto prevedeva che i candidati Gaio Memmio e Gneo Domizio Calvino, se eletti consoli con l'aiuto di Appio e di Enobarbo, avrebbero dovuto pagare loro una tangente di 40000 o 400000 sesterzi, o altrimenti corrompere due ex consoli e tre auguri che giurassero di essere stati testimoni alla promulgazione di una \"lex curiata\" che assegnava a loro una provincia. In caso questi non fossero stati trovabili, Appio avrebbe utilizzato i soldi della tangente per assicurarsi ad ogni modo una provincia, cosa che poi fece. Questa \"pactio\", come definita da Cicerone, fu pubblicamente rivelata da Memmio in Senato, dando luogo ad un enorme scandalo, che avrebbe portato in processo tutti i candidati al consolato di quell'anno: Memmio, Domizio Calvino, Scauro e Messalla.\nAppio ottenne ugualmente il governatorato della Cilicia per il 53 a.C., e tornato a Roma, nel 52 a.C., fu tra coloro che si occuparono dell'accusa contro Tito Annio Milone, colpevole di aver ucciso il fratello di Appio, Clodio.\nNel 50 a.C. Appio rivest\u00ec la censura, comportandosi con estrema rigidit\u00e0; l'anno successivo, dopo lo scoppio della guerra civile tra Cesare e Pompeo, raggiunse le armate di quest'ultimo nella penisola balcanica, dove mor\u00ec, tuttavia, di malattia.\nFamiglia.\nQua sotto c'\u00e8 la ricostruzione della \"gens Claudia\":\n c.138 c.164\n ignota = (2) Ap.Claudius Pulcher (1) = Antistia\n (Fonteia?)| cos.143, cens.136 |(Vetorum)\n | (c.186-130) |\n | ___________________|__________\n | | | | | c.143\n | Claudia Claudia Ap.Pulcher Claudia = Q.Philippus\n ______________| Vestale minor (c.159-135/1) Tertia | IIIvir monetale c.129\n | | c.163 Gracchi | c.157| c.160s\n C.Pulcher Ap.Pulcher c.161 x |\n (c.136-92) (c.130-76) ________|______\n cos.92 cos.79 | |\n | L.Philippus Q.Philippus\n | (c.141-c.74) (c.143-c.105)\n | cos.91\n _______________|_______________________________________________________________________\n Claudiae Claudia Tertia APPIUS PULCHER C.Pulcher Claudia Quarta P.Clodius Claudia Quinta\n maior et Q.Marci Regis (97-49) cos.54 (96-c.30s) Metelli Celeris tr.pl.58 L.Luculli\n minor (c.98) augure cens.50 pr.56 (c.94) (93-53) (b.92/0)\n (100-99)"}
{"id": "2026168", "revid": "33751", "url": "https://it.wikipedia.org/wiki?curid=2026168", "title": "Stadio de Son Moix", "text": "Lo stadio de Son Moix (, ), noto anche come Visit Mallorca Estadi per ragioni di sponsorizzazione, \u00e8 il principale stadio della Palma di Maiorca, citt\u00e0 spagnola nelle isole Baleari.\nHa una capienza di 23 142 spettatori ed \u00e8 stato costruito nel 1999 per ospitare la XX Universiade estiva in sostituzione del vecchio stadio Llu\u00eds Sitjar.\nStoria.\nL'impianto sportivo, collocato in una zona industriale di Cam\u00ed dels Reis, a circa 3 chilometri dal centro della citt\u00e0, ospita le partite casalinghe del RCD Mallorca, che dal 1999 ha raggiunto un accordo con il consiglio comunale cittadino per il suo sfruttamento a fini sportivi, per un periodo di 50 anni. Originariamente noto anche come \"Son Moix\" (dal nome del quartiere cittadino che lo ospita), nel 2006 lo stadio ha cambiato nome, per motivi legati alla sponsorizzazione, in \"ONO Estadi\", e successivamente in \"Iberostar Estadi\" fino al 2017 per via di un contratto di sponsorizzazione tra il club cittadino e la catena alberghiera Iberostar.\nDal giugno 2020 lo stadio \u00e8 stato ufficialmente ridenominato \"Visit Mallorca Estadi\", allo scopo di rilanciare il turismo nella regione, danneggiato dalle conseguenze della pandemia di COVID-19 del 2020 in Spagna; il termine dell'accordo di sponsorizzazione \u00e8 previsto nel 2022.\nCaratteristiche.\nLo stadio \u00e8 in grado di ospitare 23 142 spettatori e ha dimensioni di 105 x 66 metri.\nIl terreno di gioco \u00e8 erboso ed \u00e8 circondato dalla pista di atletica.\nL'impianto di illuminazione \u00e8 costituito da 2 000 luci.\n\u00c8 presente una zona dedicata alla stampa di 150 metri quadrati capace di contenere circa 300 giornalisti.\nIl parcheggio dispone di 1 500 metri quadrati dedicati ad ospitare le postazioni televisive mobili, 40 posti per la stampa e 2 700 per il resto del pubblico."}
{"id": "2026169", "revid": "95049", "url": "https://it.wikipedia.org/wiki?curid=2026169", "title": "Teatro Biblioteca Quarticciolo", "text": "Il Teatro Biblioteca Quarticciolo \u00e8 un teatro biblioteca di Roma, situato nel quartiere Alessandrino.\nPrende il nome dalla zona in cui si trova, il Quarticciolo.\nStoria.\nIl teatro nasce dal recupero e dalla trasformazione dell'ex mercato Quarticciolo, su progetto dello \"Studio di Architettura F. Pepe &amp; A. Preziosi\";\nla struttura \u00e8 stata pensata per ospitare le varie aree:\nCollegamenti.\nLa struttura \u00e8 raggiungibile da due arterie cittadine come via Prenestina e viale Palmiro Togliatti e dalle seguenti linee ATAC:"}
{"id": "2026176", "revid": "38120", "url": "https://it.wikipedia.org/wiki?curid=2026176", "title": "Il cristo proibito", "text": ""}
{"id": "2026178", "revid": "1543377", "url": "https://it.wikipedia.org/wiki?curid=2026178", "title": "Alberto Undiano Mallenco", "text": "Carriera.\nArbitro dal gennaio del 1990 ed internazionale dal 2004. Ha debuttato a soli 26 anni nella Liga il 10 settembre 2000 in Numancia - Oviedo stabilendo il record di arbitro pi\u00f9 giovane ad arbitrare in Primera Division.\nDopo essere stato nominato arbitro internazionale nel 2004, la sua carriera conosce una rapida evoluzione: cos\u00ec nel 2006 dirige la semifinale al Campionato europeo di calcio Under-21 tra Francia e Paesi Bassi e nel 2007 fa il debutto in UEFA Champions League in occasione della partita -.\nSempre nel 2007, ha arbitrato la finale del mondiale U-20 Repubblica Ceca - Argentina. Nel 2008 viene promosso nella categoria Elite degli arbitri UEFA.\nNel dicembre 2008 ha partecipato al Mondiale per club in Giappone dirigendo la semifinale LDU Quito - Pachuca.\nNel settembre 2009 viene convocato, per la seconda volta, in vista del Campionato mondiale di calcio Under-20 in programma in Egitto, e poche settimane dopo \u00e8 impegnato nell'andata dello spareggio per l'accesso ai Mondiali 2010 tra Costa Rica e Uruguay.\nHa preso il posto di Manuel Enrique Mejuto Gonz\u00e1lez nella lista degli arbitri pre-selezionati in vista dei Mondiali 2010 in Sudafrica, e successivamente (febbraio 2010), \u00e8 ufficialmente convocato per la rassegna nel continente africano: qui dirige tre partite, ovvero Germania-Serbia, Corea del Nord-Costa d'Avorio e l'ottavo di finale Olanda-Slovacchia.\nNel maggio 2011 \u00e8 chiamato ad arbitrare la finalissima di Coppa del Re tra e .\nNell'aprile 2012 viene inserito dalla FIFA in una lista di 52 arbitri preselezionati per i Mondiali 2014.\nNel giugno del 2013 \u00e8 selezionato dalla FIFA per prendere parte ai Mondiali Under 20 in Turchia. Nella circostanza viene designato per due partite: una della fase a gironi e poi un ottavo di finale.\nNel novembre 2013 viene designato dalla commissione arbitrale FIFA per dirigere l'andata di Islanda-Croazia, uno degli spareggi UEFA per l'accesso ai mondiali di Brasile 2014.\nNel gennaio 2014 non rientra nel novero degli arbitri selezionati per Brasile 2014, venendo cos\u00ec eliminato al taglio finale e lasciando il posto al connazionale Carlos Velasco Carballo.\nNel giugno 2019, agli ultimi giorni di attivit\u00e0 arbitrale prima del ritiro, viene designato per dirigere la finale della prima edizione in assoluto della UEFA Nations League, il 9 giugno 2019 a Porto in Portogallo tra i padroni di casa e i Paesi Bassi."}
{"id": "2026181", "revid": "1305772", "url": "https://it.wikipedia.org/wiki?curid=2026181", "title": "Black Panther", "text": "Black Panther (in inglese \"Pantera Nera\") pu\u00f2 riferirsi a:"}
{"id": "2026185", "revid": "7969", "url": "https://it.wikipedia.org/wiki?curid=2026185", "title": "Iebl", "text": ""}
{"id": "2026189", "revid": "124966299", "url": "https://it.wikipedia.org/wiki?curid=2026189", "title": "Le avventure del capitano Hatteras", "text": "Le avventure del capitano Hatteras (nell'originale francese \"Voyages et aventures du capitaine Hatteras\") \u00e8 un romanzo avventuroso dell'autore francese Jules Verne. Pubblicato per la prima volta nel 1864, la versione definitiva dal 1866 venne inclusa nella serie dei \"Viaggi straordinari\". Sebbene si trattasse del primo libro della serie fu etichettato come 'numero due'.\nStoria editoriale.\nTre dei libri di Verne pubblicati dal 1863 al 1865, ossia le \"Cinque settimane in pallone\", il \"Viaggio al centro della Terra\" e \"Dalla Terra alla Luna\", furono aggiunti retroattivamente in questa serie.\nQuesto romanzo \u00e8 un'avventura divisa in due parti, \"Gli inglesi al Polo Nord\" (\"Les Anglais au P\u00f4le Nord\") e \"Il deserto di ghiaccio\" (\"Le D\u00e9sert de glace\"): quest'ultimo \u00e8 apparso nel 1864, in 12 volumi, senza illustrazioni. In questa storia il capitano Hatteras cerca di conquistare il Polo Nord: il personaggio di Hatteras mostra molte similarit\u00e0 con l'esploratore britannico John Franklin, approdando, non a caso, proprio sull'isola di Beechey, nell'arcipelago artico canadese.\nTrama.\nIl romanzo, ambientato nel 1861, descrive le avventure della spedizione britannica guidata dal capitano John Hatteras al Polo Nord. Hatteras \u00e8 convinto che l'area attorno al polo non sia congelata e la sua ossessione \u00e8 quella di raggiungere questo posto non importa a quale costo.\n\"Gli inglesi al Polo Nord\".\nIl brigantino raccoglie l'equipaggio e parte da Liverpool. Da poco passata la costa orientale della Groenlandia i marinai cominciano a mormorare perch\u00e9 non possono bere alcolici; ci\u00f2 porter\u00e0 presto ad un vero e proprio ammutinamento dell'equipaggio e alla distruzione della nave. Ma Hatteras, con i pochi uomini rimastigli fedeli, prosegue la spedizione. Sulle coste dell'isola di \"Nuova America\" scopre i resti di una nave usata dalla spedizione precedente degli Stati Uniti.\nAlcuni episodi di questa prima parte riguardano il pericolo derivante dal pericoloso avvicinarsi di un iceberg, la caccia alla balena e l'insorgenza dello scorbuto.\n\"Il deserto di ghiaccio\".\nI viaggiatori trascorrono l'inverno sull'isola e sopravvivono principalmente per l'ingegnosit\u00e0 del dott. Clawbonny, che \u00e8 capace di creare il fuoco dal ghiaccio, produrre proiettili dal mercurio ghiacciato e respingere gli attacchi degli orsi polari con esplosioni controllate a distanza di polvere nera.\nQuando l'inverno finisce il mare si libera dai ghiacci. I viaggiatori costruiscono una nave dai resti del naufragio e si dirigono verso il polo. Qui scoprono un'isola, un vulcano attivo, e Hatteras lo battezza con il suo nome. Con difficolt\u00e0 trovano un fiordo e il gruppo sbarca a terra.\nDopo tre ore di scalata raggiungono la bocca del vulcano, L'esatta posizione del polo \u00e8 nel cratere e Hatteras ci salta dentro. Siccome nella sequenza scritta originalmente, Hatteras muore nel cratere, l'editore di Verne, Jules Hetzel, suggerisce o piuttosto richiede che Verne riscriva quella parte in modo da far s\u00ec che Hatteras sopravviva; il capitano comunque impazzisce per l'intensit\u00e0 dell'esperienza e dopo il ritorno in Inghilterra viene messo in un ricovero per malati di mente.\nPerdendo la sua anima nella caverna del Polo Nord, Hatteras non parla pi\u00f9. Passa il resto dei suoi giorni camminando nelle strade che circondano il ricovero con il suo fedele cane Duk. Sebbene muto e sordo al mondo, Hatteras cammina non senza una direzione. Come indicato nell'ultima riga \"\"il capitano Hatteras cammina per sempre nella direzione nord\"."}
{"id": "2026191", "revid": "33751", "url": "https://it.wikipedia.org/wiki?curid=2026191", "title": "Campos de Sport de El Sardinero", "text": "Il Campos de Sport de El Sardinero \u00e8 uno stadio spagnolo situato a Santander, e ospita le partite interne del Racing Santander. Ha sostituito il vecchio Estadio El Sardinero."}
{"id": "2026199", "revid": "767487", "url": "https://it.wikipedia.org/wiki?curid=2026199", "title": "LoveHateHero", "text": "I LoveHateHero sono stati un gruppo musicale screamo americano proveniente da Los Angeles, California."}
{"id": "2026201", "revid": "113110283", "url": "https://it.wikipedia.org/wiki?curid=2026201", "title": "Lepus callotis", "text": "La lepre dai fianchi bianchi (\"Lepus callotis\" ) \u00e8 un mammifero lagomorfo della famiglia dei Leporidi.\nDistribuzione.\nCon due sottospecie (\"Lepus callotis callotis\" e \"Lepus callotis gaillardi\") la specie \u00e8 diffusa dalla parte centro-meridionale degli Stati Uniti (Nuovo Messico meridionale) al Messico centrale. Colonizza le aree pianeggianti a una certa quota, evitando le aree collinari e quelle cespugliose.\nDescrizione.\nDimensioni.\nMisura circa 50\u00a0cm di lunghezza, per un peso medio di due chili e mezzo.\nAspetto.\nIl pelo della lepre dai fianchi bianchi \u00e8 corto ed ispido sul dorso, di colore giallo-brunastro e forti brizzolature nere. Il ventre \u00e8 invece bianco con una serie di maculature sui fianchi, dalle quali la specie prende il nome comune: anche il posteriore \u00e8 bianco, con una banda nera che dal sottocoda raggiunge i genitali. La coda, lunga qualche centimetro e ricoperta da un fiocco di pelo, \u00e8 bianca nella parte inferiore e nera brizzolata di bianco su quella superiore. Le orecchie, marroncine con brizzolature nere sulla superficie anteriore e bianche su quella posteriore, hanno la punta bianca, con un ciuffetto nero subito al di sotto.\nD'inverno, il mantello assume colore grigiastro su dorso e posteriore, bianco su ventre, punta delle zampe e ginocchia, mentre la coda \u00e8 quasi del tutto nera.\nLe femmine, a parit\u00e0 di et\u00e0, sono leggermente pi\u00f9 grosse e pesanti rispetto ai maschi.\nBiologia.\nSi tratta di animali attivi principalmente durante la notte, ma durante le giornate nuvolose \u00e8 possibile osservarli anche di giorno. Grazie alle lunghe orecchie, sono in grado di captare anche rumori assai flebili, il che permette loro di percepire la presenza di un predatore anche a distanza: in caso di sospetto, l'animale blocca i propri movimenti, in attesa di vedere l'intruso. Se attaccati, fuggono compiendo lunghi balzi e mostrando ritmicamente le parti bianche del corpo: spesso si muovono a zig zag o compiono salti verticali allungando le zampe posteriori verso il basso allo scopo di confondere l'assalitore. Le orecchie servono anche da dispersori di calore in eccesso dei quali l'animale si serve durante le giornate particolarmente calde: in questi casi, la lepre dai fianchi bianchi si erge sulle zampe posteriori in modo da avere le orecchie appena al di sopra dell'erba e ricevere eventuali aliti di vento.\nA differenza di molte altre specie di lepre, che hanno abitudini solitarie, questi animali sono soliti vivere in coppie, comportamento questo probabilmente evoluto dall'animale per permettergli di riprodursi in aree dove la densit\u00e0 \u00e8 assai bassa: i due \"partner\" si muovono generalmente stando a qualche metro l'uno dall'altro, ma in caso di pericolo essi fuggono assieme.\nQuesta specie si serve di fosse che scava nel terreno come rifugio durante i periodi di inattivit\u00e0: tali fosse, di forma ovale, sono, lunghe una quarantina di centimetri e larghe venti, per una profondit\u00e0 massima di 10\u00a0cm. In alcuni casi, questi animali sono stati osservati occupare tane abbandonate o condividerle con altri animali.\nAlimentazione.\nLa dieta di questi animali \u00e8 esclusivamente vegetariana: in particolare, essi si nutrono di erbe di vario tipo e germogli.\nRiproduzione.\nLa stagione riproduttiva, in questa specie, va da aprile ad agosto: la gestazione dura circa quattro mesi e mezzo, al termine dei quali vengono dati alla luce una media di tre cuccioli che sono gi\u00e0 in grado di vedere e ricoperti da un mantello soffice e di consistenza lanosa. Nonostante i cuccioli siano maturi sessualmente gi\u00e0 qualche mese dopo la nascita, essi generalmente non si riproducono alla successiva stagione riproduttiva, ma attendono un altro anno per farlo."}
{"id": "2026202", "revid": "19526729", "url": "https://it.wikipedia.org/wiki?curid=2026202", "title": "Erdonia", "text": ""}
{"id": "2026204", "revid": "599013", "url": "https://it.wikipedia.org/wiki?curid=2026204", "title": "\u015auny\u0101t\u0101", "text": ""}
{"id": "2026209", "revid": "22475", "url": "https://it.wikipedia.org/wiki?curid=2026209", "title": "Stadio municipale Jos\u00e9 Zorrilla", "text": "Lo stadio Jos\u00e9 Zorrilla \u00e8 uno stadio spagnolo situato a Valladolid, e ospita le partite interne della squadra locale il Real Valladolid. \u00c8 stato costruito in sostituzione dell'omonimo vecchio stadio.\nStoria.\nLo stadio fu inaugurato il 20 febbraio 1982, con la partita tra Real Valladolid e Athletic Bilbao, vinta dai padroni di casa per 1-0, e durante il Mondiale spagnolo ha ospitato le seguenti gare:\nNel 2016, ha ospitato la finale di Copa del Rey di Rugby tra El Salvador e Valladolid RAC. I spettatori accorsi rappresentano il record di pubblico per una partita di rugby union in Spagna."}
{"id": "2026213", "revid": "300067", "url": "https://it.wikipedia.org/wiki?curid=2026213", "title": "Draft NBA 1953", "text": "Il Draft NBA 1953 si \u00e8 svolto il 24 aprile 1953 a Boston, Massachusetts, ed \u00e8 ricordato per la presenza di tre futuri membri della Basketball Hall of Fame, Bob Houbregs, Frank Ramsey e Cliff Hagan."}
{"id": "2026215", "revid": "306856", "url": "https://it.wikipedia.org/wiki?curid=2026215", "title": "Alpi Sarentine", "text": "Le Alpi Sarentine (\"Sarntaler Alpen\" in tedesco) sono un gruppo montuoso delle Alpi Retiche orientali.\nSi trovano nella Provincia autonoma di Bolzano a nord della citt\u00e0 di Bolzano e tra i fiumi Adige ed Isarco. Sarentino e la valle omonima percorsa dal torrente Talvera si trovano al centro del gruppo montuoso.\nClassificazione.\nSecondo la SOIUSA le Alpi Sarentine sono una sottosezione alpina ed hanno la seguente classificazione:\nSecondo la Partizione delle Alpi, le Alpi Sarentine sono un gruppo della sezione delle Alpi Retiche.\nSecondo la suddivisione didattica tradizionale, le Alpi Sarentine sono invece un gruppo delle Alpi Atesine.\nSecondo l'AVE, costituiscono il gruppo n. 32 di 75 nelle Alpi Orientali.\nDelimitazioni.\nConfinano:\nSuddivisione.\nLe Alpi Sarentine, secondo la SOIUSA si suddividono in un solo supergruppo, due gruppi e sei sottogruppi:\nVette.\nLe vette principali del gruppo sono:\nRifugi alpini.\nPer facilitare l'escursionismo e la salita alle vette le Alpi Sarentine sono dotate di alcuni rifugi alpini:"}
{"id": "2026216", "revid": "767487", "url": "https://it.wikipedia.org/wiki?curid=2026216", "title": "Alfonsa dell'Immacolata Concezione", "text": " Beatificata nel 1986, \u00e8 stata proclamata santa da papa Benedetto XVI nel 2008.\nBiografia.\nNata in India fu battezzata con il nome di Annakutty, secondo il rito siro-malabarese. Divenne presto orfana allora fu educata da una zia materna e dalla nonna. Nel 1927 entr\u00f2 nella Congregazione delle Francescane Clarisse e nel 1931 emise i voti temporanei. Poi nel 1936 i voti perpetui dedicandosi subito all'insegnamento, ma dovette lasciarlo per gravi motivi di salute che dopo lunga e travagliata sofferenza la portarono alla morte nel 1946.\nCulto.\nLa sua tomba a Bharananganam \u00e8 divenuta meta di pellegrinaggi da parte dei cristiani. Giovanni Paolo II durante il suo viaggio in India la proclam\u00f2 beata, a Kottayam, l'8 febbraio 1986. Viene proclamata santa a Roma il 12 ottobre 2008 da papa Benedetto XVI, diventando la prima santa cristiana nata in India."}
{"id": "2026218", "revid": "1714743", "url": "https://it.wikipedia.org/wiki?curid=2026218", "title": "Vittoria di Sassonia-Coburgo-Koh\u00e1ry", "text": "Famiglia d'origine.\nEra l'unica figlia di Principe Ferdinando di Sassonia-Coburgo e Gotha e Maria Antonia Koh\u00e1ry de Cs\u00e1br\u00e1g. Sua madre era la figlia ed erede di Ferenc J\u00f3zsef, Principe Koh\u00e1ry de Cs\u00e1br\u00e1g et Szitnya. Quando il padre di Antonia mor\u00ec nel 1826, ella eredit\u00f2 le sue propriet\u00e0 in Slovacchia e Ungheria. Ferdinando poi aggiunse il cognome \"Koh\u00e1ry\" al proprio. In quanto tale dopo l'et\u00e0 di quattro anni, Vittoria fu nota come Sassonia-Coburgo-Gotha-Koh\u00e1ry.\nSuo fratello maggiore fu re Ferdinando II del Portogallo e fra i cugini di primo grado vi sono la Regina Vittoria, suo marito il Principe Alberto di Sassonia-Coburgo e Gotha nonch\u00e9 il re belga Leopoldo II e sua sorella, l'imperatrice Carlotta del Messico.\nMatrimonio.\nIl 27 aprile 1840, nel castello di Saint-Cloud, Vittoria spos\u00f2 Luigi d'Orl\u00e9ans, noto sin dalla nascita come il Duca di Nemours, figlio di Luigi Filippo di Francia e della Principessa Maria Amalia di Napoli e Sicilia, figlia a sua volta del re Ferdinando I delle Due Sicilie.\nEbbero quattro figli:\nNel 1848 la famiglia reale fugg\u00ec, allo scoppio della rivoluzione di febbraio, in Inghilterra, siccome la regina Vittoria era la sua compagna di giochi fin dall'infanzia. I cugini avevano un rapporto molto stretto e la duchessa di Nemours trascorso molto tempo con la regina come loro ospite a Osborne House.\nMorte.\nVittoria mor\u00ec il 10 novembre 1857, dieci giorni dopo la nascita del suo quarto figlio, a causa della febbre puerperale. Fu sepolta nella cappella di Weybridge. Nel 1979 il suo corpo fu trasferito nella Cappella Reale della famiglia Orl\u00e9ans a Dreux, in Normandia."}
{"id": "2026219", "revid": "110157", "url": "https://it.wikipedia.org/wiki?curid=2026219", "title": "\u00c9rsekcsan\u00e1d", "text": "\u00c9rsekcsan\u00e1d \u00e8 un comune dell'Ungheria di 2.967 abitanti (dati 2005). \u00c8 situato nella provincia di B\u00e1cs-Kiskun."}
